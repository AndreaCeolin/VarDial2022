{"id": "89008", "revid": "123348050", "url": "https://it.wikipedia.org/wiki?curid=89008", "title": "Apostasia", "text": "L'apostas\u00eca (dal greco \u1f00\u03c0\u03cc \"ap\u00f2\" \u00ab[lontano] da\u00bb e \u03c3\u03c4\u03ac\u03c3\u03b9\u03c2 \"st\u00e0sis\" da \u1f35\u03c3\u03c4\u03b7\u03bc\u03b9 \"\u00ecstemi\" \u00abstare, collocarsi\u00bb) \u00e8 l'abbandono formale e volontario della propria religione (in tale contesto si parler\u00e0 pi\u00f9 propriamente di \"apostata della religione\"). All'apostasia pu\u00f2 seguire sia l'adesione a un'altra religione (\"conversione\"), sia una scelta areligiosa (\"ateismo\" o \"agnosticismo\"). In senso stretto, il termine \u00e8 riferito alla rinuncia \"e\" alla critica della propria precedente religione. Una vecchia e pi\u00f9 ristretta definizione di questo termine si riferiva ai cristiani battezzati che abbandonavano la loro fede.\nMolte religioni considerano l'apostasia un vizio, una degenerazione della virt\u00f9 della piet\u00e0, nel senso che, quando viene a mancare la piet\u00e0, l'apostasia ne \u00e8 la conseguenza; spesso, l'apostata viene fatto bersaglio di condanne spirituali (ad esempio la scomunica) o materiali ed \u00e8 rifuggito dai membri del suo precedente gruppo religioso. In alcuni Paesi del mondo, l'apostasia \u00e8 un reato punibile con la pena di morte.\nDiritto internazionale.\nLa Commissione delle Nazioni Unite per i Diritti Umani riconosce l'abbandono della propria religione come un diritto umano legalmente protetto dalla Convenzione internazionale sui diritti civili e politici, poich\u00e9 la libert\u00e0 di avere o di adottare una religione o credo necessariamente implica la libert\u00e0 di scegliere e il diritto di modificare il proprio credo o religione corrente con un altro o con un pensiero ateo.\nL'articolo 18 della dichiarazione universale dei diritti dell'uomo recita: \u00abOgni individuo ha il diritto alla libert\u00e0 di pensiero, coscienza e di religione; tale diritto include la libert\u00e0 di cambiare religione o credo, e la libert\u00e0 di manifestare, isolatamente o in comune, sia in pubblico che in privato, la propria religione o il proprio credo nell'insegnamento, nelle pratiche, nel culto e nell'osservanza dei riti.\u00bb\nMalgrado la carta dei diritti umani lo vieti, in alcune nazioni islamiche, l'apostasia \u00e8 punita, e talvolta \u00e8 prevista anche la pena di morte.\nL'apostasia nelle religioni.\nCristianesimo.\nNel greco classico, il sostantivo \u00e8 usato per indicare una defezione politica, e il verbo \u00e8 evidentemente usato in questo senso negli Atti degli Apostoli 5:37, a proposito di Giuda il Galileo, che si \u201ctrasse dietro\u201d (\"ap\u00e8stese\", forma di \"af\u00ecstemi\") dei seguaci. La Septuaginta greca usa il termine in Genesi 14:4, riferito a una ribellione del genere. Ma nelle Scritture greche cristiane viene usato principalmente per defezione religiosa: allontanamento da una giusta causa, dall'adorazione e dal servizio a Dio, e quindi abbandono di quanto prima professato e totale diserzione dai princ\u00ecpi o dalla fede. I capi religiosi di Gerusalemme accusarono Paolo di Tarso di tale apostasia contro la Legge mosaica.\nUn notevole caso storico di apostasia \u00e8 quello dell'imperatore romano Giuliano II, detto appunto l'\"apostata\", poich\u00e9 tent\u00f2 di restaurare nello stato il paganesimo tradizionale contro il cristianesimo, che si era ormai diffuso in grandissima parte sul territorio imperiale. Per quel che riguarda la confessione cattolica, in Italia \u00e8 possibile fare atto di apostasia ufficiale tramite lo strumento legale dello sbattezzo.\nGiudaismo.\nNell'antichit\u00e0, gli israeliti erano continuamente spronati dai profeti inviati da Dio ad uscire dall'apostasia, pena il completo abbandono spirituale ed i danni conseguenti: un esempio lo si trova in Esodo 12:43, ripreso al numero 412 della lista delle 613 mitzv\u00f2t di Mos\u00e8 Maimonide \"L'apostata non mangia il pasto di Pesach\".\nNell'antico Israele, sia nel periodo dei Re, sia prima, chiunque commetteva apostasia o rinuncia alla fede ebraica monoteista veniva condannato a morte.\nIslam.\nNell'Islam, la \"ridda\" (termine per indicare l'apostasia) comporta l'applicazione di una delle pene-\"hadd\" (la parola \"hadd\" sta a indicare il \"limite, confine\" imposto da Allah all'operato umano) previste esplicitamente dalla Shari'a. Il \"murtadd\" (apostata) viene sanzionato con la pena capitale se l'atto non sia avvenuto per sfuggire alla morte o a un pericolo grave per s\u00e9 o per i propri cari e se sia stato compiuto con la precisa intenzione (\"niyya\") di abbandonare la \"vera fede\". Al colpevole viene imposto un periodo di riflessione da compiere in stato di reclusione (le scuole giuridiche divergono circa la durata temporale, anche se l'orientamento \u00e8 portato a concedere 3 giorni al reprobo) dopo la quale o si torna alla primitiva condizione di musulmano o si affronta la pena di morte.\nDalla pena \u00e8 escluso chiunque si trovi in stato di insanit\u00e0 di mente, anche temporanea, mentre la dottrina prevede un trattamento assai pi\u00f9 lieve per la donna, per la quale non si indica in linea di massima un limite temporale per il suo possibile pentimento. \u00c8 da ricordare che, in alcuni paesi, ad esempio l'Afghanistan, la famiglia del coniuge dell'apostata ha in pratica il diritto di eseguire per suo conto la pena di morte a salvaguardia dell'onore familiare cos\u00ec fortemente vilipeso, senza essere chiamato a renderne conto in giudizio.\nVa sottolineato che non c'\u00e8 un versetto del Corano che indichi espressamente il divieto di apostasia e la pena di morte come punizione, anzi c'\u00e8 il versetto \"Non c'\u00e8 costrizione nella religione\" (Corano, 2, 256). Quindi i coranisti e molti teologi antichi (Ibn al-Walid al-Baji e l'hanbalita Ibn Taymiyya) e contemporanei (Wael Hallaq, Gamal al-Banna, Taha Jabir Alalwani, Ahmad Kutty e Shabir Ally) considerano lecita l'apostasia dall'Islam e gli hadith che la puniscono con la morte degli hadith deboli (falsi, mai pronunciati da Muhammad) o strettamente legati a contesti di guerra.\nRiferimenti all'apostasia nei \"hadith\".\nL'apostasia e la pena di morte per gli apostati sono nominati in numerosi \"\u02bea\u1e25\u0101d\u012bth\" (detti attribuiti al profeta Maometto). Qui sotto ne elenchiamo soltanto alcuni presenti nel \"Sa\u1e25\u012b\u1e25\" di Bukhari, considerata dai musulmani la pi\u00f9 autorevole ed affidabile raccolta tradizionistica:"}
{"id": "89009", "revid": "730381", "url": "https://it.wikipedia.org/wiki?curid=89009", "title": "Cane primitivo", "text": "Elenco delle razze appartenenti al 5\u00ba gruppo (cani tipo Spitz e tipo primitivo) sezione 6 tipo primitivo.\nElenco delle razze appartenenti alla sezione 7 tipo primitivo da caccia."}
{"id": "89014", "revid": "200154", "url": "https://it.wikipedia.org/wiki?curid=89014", "title": "Africa tedesca del sud-ovest", "text": ""}
{"id": "89015", "revid": "124892923", "url": "https://it.wikipedia.org/wiki?curid=89015", "title": "Himera", "text": "Himera () fu una colonia greca di Sicilia, situata sulla costa nord dell'isola, presso la foce del fiume omonimo. Le sue rovine sorgono nel territorio di Termini Imerese, comune italiano della citt\u00e0 metropolitana di Palermo.\nStoria.\nFu fondata nel 648 a.C. da Calcidesi provenienti da Zancle, l'odierna Messina, e da esuli siracusani.\nNel 480 a.C. gli eserciti di Siracusa e di Akragas vi sconfissero quello cartaginese nella Battaglia di Imera avvenuta nella pianura prospiciente la citt\u00e0. Nello scontro per\u00ec anche il capo della spedizione punica, il generale Amilcare Magone. Nel 475 a.C. gli Imeresi, oppressi dal governo di Trasideo, figlio di Terone tiranno di Agrigento, dubitando dell'imparzialit\u00e0 del padre, si recarono da Ierone, tiranno di Siracusa. Al siracusano promisero che gli avrebbero consegnato la citt\u00e0 e che lo avrebbero sostenuto in un eventuale guerra contro Terone. Tuttavia Ierone, che voleva ristabilire buoni rapporti con Agrigento, trad\u00ec gli Imeresi e avvis\u00f2 del complotto Terone. Costui, una volta verificate le informazioni, fece arrestare gli oppositori imeresi e li fece giustiziare. Per colmare i vuoti nella popolazione lasciati dagli uccisi, Terone chiam\u00f2 a ripopolare la citt\u00e0 i Dori e chiunque vi volesse vivere. Nel 471 a.C., morto Terone, gli Imeresi scacciarono Trasideo, costringendolo all'esilio. Nel 415 a.C., lo spartano Gilippo, diretto a Siracusa per assediare gli Ateniesi, sbarc\u00f2 a Imera con quattro trieremi e qui rafforz\u00f2 il suo esercito con rinforzi imeresi, geloi e selinuntini.\nLa fine.\nNel 409 a.C. i Cartaginesi intrapresero un intervento armato in Sicilia che stravolse gli equilibri politici e comport\u00f2 la distruzione di alcune delle pi\u00f9 importanti citt\u00e0 greche. A capo della spedizione fu posto Annibale Magone, nipote di Amilcare, il generale cartaginese ucciso nello scontro di settant'anni prima. Cartagine, che non aveva pi\u00f9 messo piede in Sicilia dopo la disfatta di Himera, decise di intervenire a seguito di un conflitto scoppiato per questioni di confine, tra Selinunte e Segesta, storica alleata dei punici. Una volta assediata ed espugnata Selinunte, la cui popolazione fu o massacrata o ridotta in schiavit\u00f9, le attenzioni dei Cartaginesi si rivolsero ad Imera. Memore della fine dei Selinuntini, parte della popolazione imerese venne evacuata a Messina, ma circa 3 000 dei suoi abitanti, una volta caduta la citt\u00e0, vennero sacrificati, per ordine di Annibale, ai Mani del suo antenato, ucciso qui nel 480. Dopo questi eventi la citt\u00e0 venne rasa al suolo e disabitata. Due anni dopo, gli esuli di Imera, assieme a coloni libici, fondarono a 12 km ad ovest dello storico insediamento di \"Thermai Himera\u00ecai\", l'odierna Termini Imerese.\nSito archeologico.\nScavi.\nIl sito si sviluppa su un'area piuttosto vasta, di cui \u00e8 stata scavata solo una minima parte. Le prime indagini ufficiali risalgono al 1861, sotto la direzione della Regia Commissione di Antichit\u00e0, e in questa occasione vennero rilevati i primi resti del tempio dorico. L'anno successivo furono realizzati i primi saggi di scavo e portati alla luce i reperti delle gronde a teste leonine, recuperati e trasportati al Museo di Palermo.\nSuccessivamente, dopo anni di attivit\u00e0 sporadiche, nel 1927, Ettore Gabrici, Soprintendente di Palermo, inaugur\u00f2 le indagini della necropoli orientale e nel 1930 l'archeologo Pirro Marconi avvi\u00f2 gli scavi del tempio dorico, dopo la demolizione del caseggiato di et\u00e0 medievale che sorgeva su di esso. A partire dal 1963 si attu\u00f2 la collaborazione tra la Soprintendenza Archeologica di Palermo e l'Istituto d'Archeologia dell'Universit\u00e0 di Palermo, grazie alle personalit\u00e0 di Achille Adriani e successivamente di Nicola Bonacasa, che furono i promotori di questa collaborazione. Da questo momento furono avviate annualmente indagini archeologiche sul Piano di Imera, indagando l'area sacra, la citt\u00e0 alta e anche aree periferiche ed extraurbane, come le necropoli e i siti del territorio imerese.\nNegli anni Ottanta e Novanta insieme alle indagini dell'universit\u00e0 sono riprese anche quelle direttamente gestite dalla Soprintendenza, in particolare nell'area della citt\u00e0 bassa, sul piano di Buonfornello. In questa area prima \u00e8 stato indagato l'impianto urbanistico arcaico dell'abitato e successivamente, con l'estensione degli scavi sulla pianura costiera in localit\u00e0 Pestavecchia, la necropoli orientale, da cui sono affiorate 2500 sepolture, segnalate a partire dagli anni Venti. Il patrimonio archeologico di reperti e resti osteologici costituisce il nucleo principale dell'Antiquarium Regionale di Himera.\nTra gli anni 1984 e 1987 furono condotte indagini ad opera della Soprintendenza di Palermo nell'area della citt\u00e0 bassa in localit\u00e0 Cancilia, denominato Quartiere Cancilia, a ridosso di una struttura alberghiera, non terminata in fase di lavori e attuale albergo Polis Himera, e delimitata a Nord dalla SS 113, intercettando l'impianto urbano della citt\u00e0 di Himera e contribuendo ad ampliare la conoscenza dell'urbanistica della citt\u00e0 antica.\nTra il settembre del 2008 e giugno del 2011 \u00e8 stata realizzata una intensa attivit\u00e0 di indagine in corrispondenza dell'area della necropoli occidentale della piana di Buonfornello, sotto la direzione della Soprintendenza di Palermo, lungo il percorso della linea ferroviaria Palermo-Messina con la collaborazione di un gruppo di professionisti del settore della ricerca nei campi dell'archeologia, dell'antropologia, del disegno e del restauro, portando alla luce e documentando circa 9500 tombe e recuperando 18000 reperti archeologici e 6000 scheletri.\nArea archeologica.\nL'area geografica del territorio dell'antica Himera si estende su un territorio molto vasto e coinvolge l'entroterra siciliano dei territori delle Madonie, le vallate fluviali del San Leonardo, del Torto e dell'Imera Settentrionale e il territorio della costa tirrenica di Buonfornello. Anche se l'antica colonia greca controllava questo vasto territorio le indagini degli scavi nel corso degli anni hanno coinvolto solo una piccola parte del territorio, determinando una limitata conoscenza archeologica del paesaggio antico.\nLe aree di interesse a cui fanno capo l'area archeologica sono quelle dell'abitato, diviso tradizionalmente in \"citt\u00e0 alta\" e \"citt\u00e0 bassa\", la necropoli Est in contrada Pestavecchia, la necropoli Sud in localit\u00e0 Scacciapidocchi e la necropoli Ovest, che coinvolge due aree distinte sul piano del Tamburino e sulla Piana di Buonfornello. Infine, a queste si aggiungono le due fattorie ellenistico-romane, indagate una in prossimit\u00e0 della necropoli di Pestavecchia e l'altra in localit\u00e0 Canne Masche, la villa romana di Buonfornello e il ponte romano sul fiume Imera.\nL'area archeologica della \"citt\u00e0 alta\", antistante l'Antiquarium di Himera, si sviluppa su tre piani (Piano Lungo, Piano di Imera e Piano del Tamburino), i quali presentano diverse strutture archeologiche indagate nel corso del tempo. Sul Piano di Imera \u00e8 visitabile l'area sacra del \"Temenos\" di Athena, delimitato da un muro perimetrale e che comprende al suo interno edifici di culto del tipo a \"oikos\", orientati nel senso est-ovest, degli altari e un \"propylon\" di accesso disposto sul lato occidentale dell'area. Accanto all'area sacra, il sito archeologico si estende verso sud e su di esso si colloca l'abitato di et\u00e0 arcaica, con un impianto risalente alla seconda met\u00e0 del VII secolo a.C., di cui si conservano solo pochi resti e le cui testimonianze odierne si inquadrano alla fase urbanistica della prima met\u00e0 del VI secolo a.C.: le strutture visitabili, perch\u00e9 coinvolte in indagini approfondite, riguardano gli isolati I-II-III, XII, XV-XVI. Tali isolati permettono di percepire la distribuzione delle case con la divisione dell'impianto urbano in \"plat\u00e8iai\" e \"stenopoi\" e con delimitazioni degli \"ambitus\". Alcune delle case dell'impianto urbanistico si installano sopra le testimonianze dell'insediamento preistorico dell'et\u00e0 del rame, su cui nello specifico \u00e8 stato eretto un santuarietto urbano, del tipo a \"oikos\" e i cui reperti votivi ne fanno dedurre l'attribuzione alla dea Demetra. Sempre nell'area della citt\u00e0 alta sono visitabili l'isolato Est sulle estreme pendici della citt\u00e0, a nord-est verso il fiume Imera, cronologicamente contemporaneo all'impianto urbanistico della prima met\u00e0 del VI secolo a.C. Infine, al limite meridionale del Piano di Imera sono state portate in luce parte delle mura di fortificazione dell'abitato, che mettevano in connessione la citt\u00e0 alla Necropoli di Scacciapidocchi.\nL'area archeologica della \"citt\u00e0 bassa\" interessa parte dell'impianto urbanistico della prima met\u00e0 del VI secolo a.C., con una strutturazione a isolati orientati in senso nord-sud e strade a incroci sul sistema plateia-stenopos a costruire una maglia urbanistica regolare. Parte di questo tessuto urbano \u00e8 visitabile nel quartiere Cancilia. All'inizio del V secolo a.C. in prossimit\u00e0 dell'agor\u00e0 e del fiume fu costruito il Tempio della Vittoria, eretto dopo la vittoria del 480 a.C. dei Greci sui Cartaginesi e combattuta proprio sul territorio imerese. Per la costruzione del tempio e del santuario fu demolito parte del quartiere artigianale della citt\u00e0 bassa di et\u00e0 arcaica, le cui testimonianze sono attestate dai saggi archeologici effettuati nel tempio, oggi visitabile. Della citt\u00e0 bassa sono visitabili anche una piccola area di fortificazione nell'angolo nord-ovest dell'impianto urbano, databili tra la seconda met\u00e0 del VI e il V secolo a.C., una struttura rafforzata da una torre quadrangolare della met\u00e0 del V secolo a.C.\nMusei.\nL'Antiquarium di Himera fu realizzato con il progetto dell'architetto Franco Minissi, inaugurato nel 1984 e dopo lunghi lavori di ristrutturazione riaperto nel 2001. Al suo interno sono conservati ed esposti i principali reperti rinvenuti durante gli scavi di Himera e nel territorio della Sicilia centro-settentrionale. L'esposizione al suo interno ricalca l'impianto urbanistico e tematico della citt\u00e0 e si sviluppa su pi\u00f9 livelli. La saletta introduttiva sintetizza la topografia e la storia degli scavi passati della colonia di Himera, ricostruendone la storia e custodendo i reperti monetari all'interno di un medagliere, ripercorrendo la storia della zecca della citt\u00e0 antica.\nIl livello superiore \u00e8 dedicato all'area sacra della citt\u00e0 alta, con i reperti votivi e architettonici provenienti dal \"temenos\" di Athena. Il livello centrale si articola ripercorrendo le indagini di scavo dell'impianto urbanistico della citt\u00e0 alta, analizzando i materiali rinvenuti all'interno degli ambienti indagati e analizzando topograficamente gli isolati studiati nel corso della storia degli scavi. Parte delle sezioni sono dedicate al culto domestico e al culto urbano praticato all'interno degli isolati della citt\u00e0 alta. Il livello inferiore espone i reperti provenienti dalle tre grandi aree necropolari imeresi, rielaborando l'esposizione dei reperti e affrontando oltre che il contesto funerario, anche quello del commercio nel bacino del Mediterraneo tra et\u00e0 arcaica e classica. Dalle necropoli, grazie alla pratica dell\"enchitrysmos\", sono stati portati alla luce grandi contenitori usati per il trasporto e la conservazione di alimenti e bevande nell'antichit\u00e0. Insieme alla presentazione delle pratiche funerarie e dei corredi rinvenuti all'interno delle tombe, uno spazio dell'esposizione \u00e8 dedicato al calco della sepoltura RO1015, denominata tomba \"degli sposi\" datata a fine VI-inizi V secolo a.C. Parte della sezione del livello inferiore \u00e8 suddivisa in aree dedicate alle scoperte al di fuori della colonia imerese. I reperti raccolti derivano principalmente dai siti indigeni ellenizzati sotto l'influenza di Himera e in particolare Terravecchia di Cuti, Monte Riparato, Mura Pregne con l'abitato di Brucato, il relitto della Kalura, i ritrovamenti della necropoli ellenistico-romana di Cefal\u00f9 e il lacerto di mosaico della villa di Settefrati.\nNel giugno del 2016 \u00e8 stato inaugurato il Museo Pirro Marconi, dopo i lavori di restauro del mulino e della casa contadina di epoca moderna siti nell'area all'interno del recinto sacro del Tempio della Vittoria. Negli anni Venti del XX secolo faceva parte di un nucleo di strutture risalenti al periodo medievale, che si installavano sopra il tempio stesso, rimosse dalle operazioni di indagine e di scavo di Pirro Marconi per riportare in luce il santuario. Dopo gli anni di indagine dell'area sacra e le scoperte della necropoli occidentale, il processo di recupero del moderno e della cultura rurale del territorio imerese hanno permesso di creare questa struttura che si snoda in sale tematiche e in connessione con la zona archeologica del Tempio della Vittoria. La sala 1 \u00e8 introduttiva alla storia della colonia imerese e della produzione artigianale e degli scambi commerciali tra il VI e il V secolo a.C. La sala 2 \u00e8 dedicata alle attivit\u00e0 didattiche e alla proiezione di filmati legati alla storia della colonia, in particolare sulla ricostruzione delle vicende della battaglia di Himera del 480 a.C. La sala 3 \u00e8 dedicata alle tipologie funerarie della necropoli ovest, ripercorrendo le modalit\u00e0 funerarie della colonia nel corso della sua vita con particolare riguardo alle fosse comuni e dei cavalli delle due battaglie di Himera del 480 a.C. e del 409 a.C. La sala 4 \u00e8 incentrata sulla storia delle campagne di scavo del tempio della Vittoria e della vita della colonia a partire dalla fondazione del tempio e successivamente anche alle fasi medievale e moderna. La sala 5 ripercorre la tematica templare dal punto di vista storico e architettonico in chiave didattica, custodendo al suo interno il plastico ricostruttivo del tempio in scala 1:40. Infine la sala 6 raggiungibile all'esterno si connette al mulino prospiciente il museo ed \u00e8 dedicata alla storia contadina e moderna dell'area."}
{"id": "89018", "revid": "292162", "url": "https://it.wikipedia.org/wiki?curid=89018", "title": "Akrai", "text": "Akrai fu una sub-colonia greca edificata in Sicilia nel 663 a.C. dai Siracusani. Sorgeva nei pressi dell'attuale Palazzolo Acreide.\nStoria.\nAkrai fu la prima colonia di Siracusa, fondata da Corinzi giunti nei territori siciliani; dopo Akrai, sita nei pressi di Pantalica, ci furono Casmene (avamposto militare sul monte Lauro), fondata nel 643 a.C., Akrillai (sulla strada per Gela) e Kamarina, la pi\u00f9 lontana delle colonie, fondata nel 598 a.C.\nCostruita in cima ad un colle, Akrai era difficilmente attaccabile e al tempo stesso costituiva un punto ideale per vigilare sui territori circostanti. Grazie all'importanza della sua posizione strategica, la citt\u00e0 si svilupp\u00f2 fino a raggiungere il massimo splendore sotto il regno di Gerone II (275 a.C.-215 a.C.). Fedele a Siracusa, ebbe per\u00f2 vita politica, amministrativa e militare autonome, al punto che un suo esercito intercett\u00f2 quello di Nicia (421 a.C.) nel Val di Noto o nella Valle dell'Anapo e contribu\u00ec alla sua sconfitta.\nNel 211 a.C., dopo la caduta di Siracusa, pass\u00f2 a far parte della provincia romana, assumendo il nome latino \"Acrae\"; in seguito pass\u00f2 sotto il dominio bizantino fino all'invasione araba.\nLa cittadina fu completamente distrutta dagli Arabi nell'827 e il sito, rimasto abbandonato, pian piano venne ricoperto da terriccio e vegetazione spontanea scomparendo alla vista e venendo dimenticato per quasi otto secoli.\nScavi.\nIl primo studioso a individuare il sito della citt\u00e0 scomparsa fu nel XVI secolo lo storico siciliano Tommaso Fazello; ma fu il barone Gabriele Iudica, che all'inizio del XIX secolo intraprese i primi scavi archeologici nel sito di Akrai e descrisse le sue ricerche nel libro \"Le antichit\u00e0 di Acre\", pubblicato con la data del 1819.\nGli scavi successivi della citt\u00e0 arcaica hanno riportato alla luce il Teatro, di piccole dimensioni, ma in ottimo stato di conservazione; la scoperta fu annunciata da Gabriele Iudica nel 1824. Sulla parte posteriore sorgono due \"latomie\", cave di pietra, denominate \"Intagliata\" e \"Intagliatella\", della met\u00e0 del IV secolo a.C.. Sul pianoro sopra la latomia dell\u2032\"Intagliata\" si trovano i blocchi di base dell\u2032\"Aphrodision\", il Tempio di Afrodite, eretto nel VI secolo a.C. Sul lato occidentale sorge il \"Bouleuterion\", dove il consiglio cittadino si riuniva, scoperto sempre da Iudica nel 1820. Ad est del colle sorgono i Templi Ferali dedicati al culto dei morti.\nDa ricordare pure i notevoli lavori compiuti da Luigi Bernab\u00f2 Brea nel secondo dopoguerra."}
{"id": "89024", "revid": "2010655", "url": "https://it.wikipedia.org/wiki?curid=89024", "title": "Classificazione scientifica", "text": "In biologia, la classificazione \u00e8 un concetto che si riferisce alle modalit\u00e0 con le quali i biologi raggruppano, sistemano e categorizzano le varie entit\u00e0 al cui fondamento si trovano le specie di organismi viventi e fossili. Classificare gli oggetti vuol dire riunirli in categorie in base a quello che hanno in comune; la gerarchia delle classi di suddivisione definisce uno schema di classificazione formato da diversi livelli.\nA partire dal sistema di Linneo (1707-1778), istituito con la pubblicazione del \"Systema naturae\" con il quale cerc\u00f2 di riunire le specie in base alle caratteristiche morfologiche condivise, questi raggruppamenti furono ininterrottamente riesaminati e rimaneggiati perfezionandoli, fino a quando essi furono riletti secondo le teorie evoluzioniste di discendenza filogenetica proposte da Charles Darwin.\nLa classificazione scientifica \u00e8 un risultato delle scienze evolutive e deriva in parte dalla tassonomia e dalla sistematica, oltre che da tutti gli studi e le ricerche condotte per indagare sui viventi, sia dalla biologia sia da altre discipline scientifiche.\nStoria della Classificazione scientifica.\nAntichit\u00e0 e Medioevo.\nIl pi\u00f9 antico sistema di classificazione delle forme di vita fu introdotto da Aristotele (384-322 a.C.), che nel suo \"De Anima\" classific\u00f2 gli animali basandosi sul loro modo di locomozione e sull'ambiente in cui essi si muovevano (aria, terra o acqua).\nLo stesso Aristotele propose delle classificazioni pi\u00f9 approfondite nelle opere \"Ricerche sugli animali\", \"Le parti degli animali\" e \"Sulla generazione degli animali\". Aristotele propose un sistema di classificazione basato sulle pochissime conoscenze di allora e contenente molte supposizioni; i suoi studi erano per lo pi\u00f9 annotazioni di carattere ora anatomico ora fisiologico ora etologico.\nDalle sue notazioni emerge comunque una suddivisione del regno animale in due primi gruppi, gli \"Enaima\" (= \"con sangue\") e gli \"Anaima\" (= \"senza sangue\"). Al primo gruppo appartenevano l'uomo, i quadrupedi, i cetacei, i pesci e gli uccelli. Al secondo appartenevano la maggior parte dei crostacei decapodi, dei molluschi e quelli che Aristotele definiva \"Entema\", vale a dire un insieme di insetti, miriapodi, aracnidi, anellidi e vermi parassiti. Il criterio di classificazione che Aristotele adott\u00f2 per gli Entema fu la suddivisione del corpo degli animali in pi\u00f9 segmenti, separati da un'incisione (dal greco \"entomos\"), a cui appartengono una serie di appendici locomotrici. Se si escludono i vermi la definizione aristotelica di Entema si avvicina a quella contemporanea degli Artropodi.\nLe teorie zoologiche di Aristotele perdurarono per circa duemila anni, soprattutto grazie al fatto che l'aristotelismo fu assunto come scienza dalla Chiesa cattolica grazie a Origene, sant'Agostino e san Tommaso d'Aquino.\nTra i suoi discepoli scientifici si ricorda Teofrasto (373-288 a.C. circa), che per primo, nei suoi studi \"\"Ricerche sulle piante\" e \"Cause delle piante\"\", defin\u00ec la differenza e la distinzione tra \"animale\" e \"vegetale\".\nAnche durante il periodo della Roma antica non mancarono approcci naturalistici, sebbene fossero caratterizzati da una continua riproduzione delle stesse tesi aristoteliche, ma alcuni tentativi di innovazione furono espressi nei libri della \"Storia naturale\" di Plinio il Vecchio (23-79 d.C.); tali innovazioni, per\u00f2, consideravano anche animali fantastici, piante miracolose ed altri esemplari delle leggende e della mitologia. L'intervento di Plinio sar\u00e0 alla base della nascita dei cosiddetti \"bestiari medioevali\", che per tutto il Medioevo confonderanno la ricerca sistematica con quella della tradizione fiabesca popolare.\nNonostante l'influsso del mitico va ricordato, tra gli interventi medioevali, Isidoro di Siviglia (570-636 circa), che si occup\u00f2 della natura in tre dei numerosi libri che costituiscono la sua enciclopedia \"\"Sull'origine e l'etimologia delle cose\". In particolare il regno animale \u00e8 suddiviso in tre gruppi principali, classificati in otto categorie (bestiame e bestie da soma, bestie selvatiche, pesci, piccoli animali, piccoli animali alati, serpenti, uccelli, vermi). Il \"taxon\" (unit\u00e0 tassonomica) dei vermi proposto da Isidoro inglobava in realt\u00e0 anche i ragni, millepiedi, sanguisughe e differenti specie di cimici.\nI lavori di Isidoro influenzarono, nel XIII secolo, il filosofo domenicano Alberto Magno (1193-1280). I suoi studi tassonomici e zoologici \u2013 influenzati dalle teorie aristoteliche \u2013 confluirono nel 1270 nell'enciclopedia \"De animalibus\", alquanto innovativa ma destinata a passare inosservata. Alberto Magno suddivide gli animali secondo la modalit\u00e0 di locomozione, quindi animali che camminano (uomo, quadrupedi), animali che volano (uccelli, pipistrelli), animali che nuotano (pesci, mammiferi marini, conchiglie) e animali che strisciano (serpenti, coccodrilli, lucertole). L'ultimo libro della sua opera \u00e8 dedicato agli \"animali molto piccoli\" e \"privi di sangue\", al quale assegna gli Entema aristotelici ma anche rospi, rane, chiocciole e scorpioni. Sebbene Alberto Magno non si discosti dall'orientamento scientifico del Medioevo, la sua indagine zoologica contiene una primitiva forma di metodo scientifico, in quanto alla classificazione sistematica si associa la verifica di alcune fonti ed anche l'osservazione personale di alcuni fenomeni, come il comportamento di ragni e formiche, l'anatomia delle api e lo studio della metamorfosi delle farfalle.\nFino al Medioevo si assiste, dunque, a un primo sforzo di classificazione degli esseri viventi ma allora la zoologia era considerata una scienza affine alla teologia, generando una lunga serie di indagini che si sforzavano di individuare corrispondenze tra gli animali e i simboli divini di cui erano presunti portatori. Bisogner\u00e0 attendere il periodo rinascimentale perch\u00e9 gli studi si allontanassero da questi concetti e cominciasse qualche tentativo di introdurre criteri pi\u00f9 aderenti alle osservazioni della natura.\nRinascimento.\nUno spiccato senso per l'erudizione e i progressi nel campo tipografico (stampa e incisione) permetteranno durante il Rinascimento una maggiore diffusione delle conoscenze. Tra queste grande importanza ha avuto l'opera di Conrad von Gesner (1516-1565) pubblicata tra il 1551 e il 1587, \"Historia animalium\", a cui si deve il merito di incoraggiare i vari corrispondenti europei a rendere pi\u00f9 certe le conoscenze zoologiche, viaggiando, raccogliendo e smentendo l'esistenza delle bestie mitologiche.\nAll\"Historia animalium\" si deve comunque una classificazione molto accurata degli esemplari animali fino ad allora conosciuti, ordinati in ordine alfabetico secondo il nome latino. Per ogni animale Gesner riporta inoltre il relativo nome nelle altre lingue pi\u00f9 comuni, antiche e moderne (sinonimia), le sue abitudini, il suo comportamento, la distribuzione diatopica, la sua eventuale utilit\u00e0 alimentare, le medicine e le cure che da esso si possono ricavare, le leggende ed i simboli ad esso legati.\nUlisse Aldrovandi (1522-1605) compil\u00f2 un'esposizione innovativa rispetto alle precedenti; scrisse 13 volumi dedicati alla storia naturale, dei quali il pi\u00f9 famoso fu il \"De animalibus insectis\"\" che si occup\u00f2 specificamente degli insetti, seppure a questo termine diede un contenuto ancora pi\u00f9 ampio rispetto all'Entema Aristotelico (nella classificazione degli insetti Aldrovandi inser\u00ec anche l'ippocampo, svariati invertebrati filogeneticamente lontani dagli Insetti); Aldrovandi propose una prima suddivisione di tipo ecologico (insetti acquatici e insetti terrestri) e, successivamente, classific\u00f2 i gruppi risultanti a seconda della presenza o meno di zampe; il gruppo risultante provvisto di zampe venne suddiviso secondo la morfologia delle ali, ricavandone altri tre sottogruppi.\nSebbene questa classificazione degli insetti lasci a desiderare rispetto alle relative conoscenze moderne, \u00e8 proprio grazie a Ulisse Aldrovandi che in Scozia, per mano di uno studioso contemporaneo chiamato Thomas Moufet (1553-1604), si avr\u00e0 la fondamentale suddivisione degli Insecta in \"atteri\" e \"alati\" che sar\u00e0 conservata sino ai taxon moderni di Pterygota e Apterygota. Anche Moufet, tuttavia, conserva ancora una concezione di insetto in termini aristotelici, quindi molto generale, che \u2013 nel suo caso \u2013 comprendeva anche gli stafilini, i notonetti e i vermi marini.\nSebbene gli insetti rappresentarono un utile materiale di lavoro per i primi compilatori non furono messi da parte i vegetali. John Ray (1627-1705), naturalista inglese, pubblic\u00f2 infatti importanti lavori su piante ed animali. L'approccio che egli scelse per la classificazione delle piante, nel suo \"\"Historia Plantarum\", fu un importante passo verso la moderna tassonomia. Ray respinse il sistema di divisione dicotomica, col quale le specie venivano classificate basandosi su preconcetti, o altri tipi di sistemi, e classific\u00f2 i vegetali in base alle somiglianze e differenze emergenti dalla loro osservazione.\nIn generale tra le fine del XVI e l'inizio del XVII secolo ebbero inizio accurati studi sugli organismi viventi che, diretti in un primo momento alle specie pi\u00f9 familiari e conosciute, si estesero poi gradualmente fino a produrre una sufficiente base di conoscenze anatomiche utili alla classificazione. Successivi miglioramenti sull'uso di queste conoscenze si ebbero grazie alla ricerca di medici anatomisti, come Fabricius (1537-1619), Petrus Severinus (1580-1656), William Harvey (1578-1657) ed Edward Tyson (1649-1708).\nDi importanza fondamentale per gli studi sistematici fu l'invenzione del microscopio. Questo strumento \u2013 che inizialmente permetteva di ingrandire solo poche volte \u2013 fu la risorsa chiave per trasformare gli studiosi da semplici e passivi compilatori a metodologici osservatori in grado di verificare le proprie fonti e di raggiungere nuove scoperte.\nL'importanza del microscopio si fece sentire dapprima negli studi anatomici che in questo periodo furono considerati elementi basilari per dedurre nuove classificazioni. Tra i primi microscopisti \u00e8 da ricordare il bolognese Marcello Malpighi (1628-1694), considerato da molti il fondatore dell'anatomia microscopica animale e vegetale. I suoi studi equivalsero per fama a quelli di Jan Swammerdam (1637-1680), medico olandese sperimentatore e osservatore, dotato inoltre di abili qualit\u00e0 disegnatorie.\nEntrambi furono particolarmente attenti allo sviluppo degli insetti, alla loro metamorfosi (che Swammerdam defin\u00ec un mutamento morfologico progressivo e non brusco come si credeva sino ad allora) e alla definizione dei complicati apparati interni. In particolare \u00e8 da ricordare la \"Storia generale degli insetti\"\" di Swammerdam, pubblicata nel 1669; dove lo studioso attua un'importante classificazione degli insetti in base al loro grado di metamorfosi (incompleta, parziale e completa; che richiamano le pi\u00f9 attuali definizioni di ametabolia, emimetabolia e olometabolia).\nSebbene questo periodo sia ricco di interessanti scoperte scientifiche (come la scoperta degli spermatozoi e l'intuizione della partenogenesi animale da parte di Antoni van Leeuwenhoek) sar\u00e0 interessante per la storia della classificazione ivi trattata citare le tesi di Antonio Vallisneri (1661-1730), allievo di Malpighi. Questi, rifiutando una proposta di classificazione morfologica come quella di Swammerdam (ma in realt\u00e0 proposta anche da John Ray per quanto riguardava le piante), ne sugger\u00ec invece una di tipo ecologico. In un opuscolo scientifico Vallisneri suddivise infatti gli insetti in quattro gruppi, vale a dire gli insetti che vivono nelle piante e se ne nutrono, gli insetti che posseggono ciclo vitale acquatico, gli insetti che vivono nel sottosuolo e quelli che vivono su altri animali o al loro interno (parassiti).\nTassonomia linneana.\nDue anni dopo la morte di John Ray, nacque in Svezia Carl von Linn\u00e9, latinizzato in Carolus Linnaeus (1707-1778). La sua grande opera, il \"Systema Naturae\", pubblicata nel 1735, si svilupp\u00f2 attraverso 13 edizioni durante la sua vita. Linneo \u00e8 maggiormente conosciuto per l'introduzione del metodo che viene oggi utilizzato dalla moderna classificazione; egli, infatti, \u00e8 stato il creatore della sistematica nella sua forma attuale.\nLinneo adott\u00f2 la concezione di specie di Ray, ma fece del concetto una realt\u00e0 pratica identificando ogni specie con un binomio latino, cio\u00e8 con l'unione di due nomi: il nome del genere, comune ad una serie di specie; e il nome specifico, un epiteto che caratterizza e distingue le varie specie di quel genere. Questa convenzione viene oggi chiamata nomenclatura binomiale e il nome formato da due parti \u00e8 conosciuto come nome scientifico, o \"nome sistematico\", di una specie. Quando una specie risulta ulteriormente suddivisa, ad esempio in pi\u00f9 sottospecie o variet\u00e0, viene allora detta nomenclatura trinomiale. La scrittura corretta di un nome scientifico prevede che il nome generico rechi la prima lettera maiuscola, che l'epiteto specifico sia scritto in minuscolo (tranne quando sia il genitivo di un nome proprio) e che siano sempre riportati i dettagli sull'autore e sulla pubblicazione del nome.\nFino a prima di Linneo una specie veniva identificata da una lunga serie di parole, aggiungendo aggettivi, attributi e nomi comuni, cosicch\u00e9 nessun nome veniva fissato ed accettato universalmente.\nIl sistema linneano ebbe invece il vantaggio di poter identificare facilmente e in maniera inequivocabile una qualsiasi specie animale o vegetale. Esistevano in realt\u00e0 gi\u00e0 in passato alcune tracce del sistema binomiale, come in Teofrasto, Plinio il Vecchio, Gaspard Bauhin e Tournefort; ma Linneo fu il primo ad applicarle in un vero e proprio progetto sistematico, definendo inoltre una serie di \"categorie tassonomiche\" che permisero di raggruppare le specie in gruppi superiori ai singoli generi. Linneo utilizzer\u00e0 in realt\u00e0 questo sistema solo a partire dall'opera \"Species plantarum\" del 1753 e nella revisione del 1758 del \"Systema Naturae\".\nCol sistema linneano ogni organismo viene cos\u00ec posizionato, mediante una scala gerarchica, in una serie di gruppi tassonomici, detti \"taxa\" (taxon al singolare).\nLe suddivisioni principali, dal pi\u00f9 generico al pi\u00f9 specifico, sono: regno, phylum (detto anche \"tipo\" per gli animali e \"divisione\" per le piante), classe, ordine, famiglia, genere e specie (da notare che Linneo utilizzava invece i taxa di classe, ordine, genere, specie e variet\u00e0).\nLa sistematica moderna prevede l'esistenza di categorie intermedie identificate dall'aggiunta di particolari prefissi, come:\nInoltre, una specie \u00e8 spesso suddivisa in sottospecie o in altre categorie intraspecifiche (variet\u00e0, cultivar, sottovariet\u00e0, razza, etc.). Altri gruppi possono essere talvolta aggiunti a quelli gi\u00e0 elencati, come ad esempio il dominio, che viene posto al di sopra del livello del regno; la trib\u00f9, tra la famiglia ed il genere; e la sezione e la serie, tra il genere e la specie.\nNel \"Systema Naturae\" Linneo si interess\u00f2 anche dei minerali, suddividendoli in pietre, metalli, minerali e fossili. Maggiore fortuna ebbe invece la suddivisione che Linneo fece del mondo vegetale in base a delle osservazioni sugli stami (numero, dimensioni e modo di inserzione) e sui pistilli, categorizzando ben 24 classi. Questo sistema\u00a0\u2013 definito \"sistema sessuale\" proprio perch\u00e9 basato sugli organi riproduttivi delle piante\u00a0\u2013 ricevette grande fama e approvazione eccetto che nella regione francese, dove gli studiosi del Jardin du Roi dell'Acad\u00e9mie des Sciences svilupparono una sistematica botanica basata non su un unico elemento di comparazione ma, al contrario, su una grande maggioranza di caratteristiche comuni tra i diversi esemplari; per questo definita in contrapposizione alla proposta linneana come \"sistematica naturale\". Il sistema di Linneo fu definito anche \"artificiale\", in quanto si trovava a raggruppare nello stesso taxon piante che all'apparenza non presentavano caratteristiche comuni. La polemica tra \"artificialisti\" e \"naturalisti\" alimenter\u00e0 per tutto il Settecento (sino ai primi dell'Ottocento) tesi ed opposizioni che avranno un ruolo chiave nella formazione e definizione delle scienze naturalistiche.\nLe reazioni alle proposte avanzate per il regno animale (quadrupedi, uccelli, pesci, insetti, vermi e per la prima volta anfibi; per un totale di sei classi) scatenarono invece tutt'altro tipo di polemiche; soprattutto per la posizione che Linneo assegn\u00f2 al genere \"Homo\", classificato tra i quadrupedi antropomorfi assieme alle scimmie e al bradipo. I dibattiti furono essenzialmente di natura filosofico-teologica piuttosto che zoologica o sistematica, ma costrinsero comunque Linneo a spostare l'uomo, nella decima edizione del \"Systema Naturae\", in cima alla nuova classe dei Primati etichettando per la prima volta la specie col nome di \"Homo sapiens\".\n\u00c8 interessante notare che il 1\u00ba gennaio 1758, giorno della pubblicazione della decima edizione del \"Systema Naturae\" e dell\"Aranei svecici\" di Carl Alexander Clerk (allievo di Linneo, 1709-1765), viene considerato dal Codice internazionale di nomenclatura zoologica come punto di partenza della nomenclatura (zoologica) moderna. Di conseguenza nessun nome scientifico pubblicato prima del 1758 pu\u00f2 rientrare a far parte della nomenclatura zoologica.\nSviluppo moderno.\nL'approccio generale che Linneo scelse per classificare le specie e molti dei suoi raggruppamenti tassonomici rimase, per quasi due secoli, uno standard nella biologia.\nOggi viene generalmente accettato che la classificazione debba riflettere, mediante il principio darwiniano di discendenza comune, la filogenesi, ossia la storia evolutiva dei vari taxa, in modo tale che ognuno di essi includa una singola sezione dell'albero filogenetico. Un gruppo cos\u00ec costituito viene definito \"taxon monofiletico\" e differisce per la sua struttura dai taxa parafiletici e polifiletici.\nDal 1960, questa tendenza, che rispecchia il pensiero della sistematica cladistica, \u00e8 emersa sempre di pi\u00f9, opponendosi alla classificazione tradizionale (la quale accetta anche i taxa para- e polifiletici) ed escludendo alcuni dei raggruppamenti della tassonomia linneana.\nUn nuovo codice di nomenclatura, il PhyloCode, \u00e8 tuttora in fase di sviluppo, ma molte delle sue regole sono in conflitto con codici di nomenclatura gi\u00e0 stabiliti (sia per le piante che per gli animali) ed \u00e8 ancora incerto come questi codici potranno coesistere in futuro.\nEsempi.\nClassificazioni adottate usualmente per la descrizione di tre specie: il moscerino della frutta (\"Drosophila melanogaster\") che viene spesso utilizzato nei laboratori di genetica, l'essere umano (\"Homo sapiens\") e la \"Magnolia virginiana\".\nSi pu\u00f2 fare anche l'esempio di una classificazione paleontologica che utilizza lo stesso criterio biologico: ammonite, Hildoceras bifrons\n\"Magnolia virginiana\".\nCome si pu\u00f2 notare in quest'ultimo esempio, molti dei taxa recano il nome del genere \"Magnolia\" (Magnoliophyta, Magnoliales etc.).\nLa \"Magnolia virginiana\" \u00e8 stata la prima specie di questo genere ad essere nominata ed essa rappresenta, oltre che la specie tipica di questo genere, di fatto anche la forma tipica delle Angiosperme, cio\u00e8 le piante a fiore che sono state recentemente incluse nella divisione Magnoliophyta.\nL'Hildoceras bifrons \u00e8 una specie molto conosciuta come fossile guida del piano Toarciano (Giurassico inferiore)\nDominio Eukaryota\nRegno Animalia\nPhylum Mollusca\nClasse Cephalopoda\nSottoclasse Ammonoidea\nOrdine Ammonitida\nSottordine Ammonitina\nSuperfamiglia Hildoceratoidea\nFamiglia Hildoceratidae\nSottofamiglia Hildoceratinae\nGenere \"Hildoceras\"\nSpecie \"H. bifrons\" Brugui\u00e9re, 1789\nSuffissi dei gruppi.\nI taxa superiori al genere recano spesso un nome che deriva dal nome del genere stesso. I suffissi usati per formare questi nomi dipendono dal regno, e, in alcuni casi, anche dal phylum e dalla classe, nel modo seguente:"}
{"id": "89026", "revid": "6923", "url": "https://it.wikipedia.org/wiki?curid=89026", "title": "Ga\u00facho", "text": "La parola portoghese \"Ga\u00facho\" IPA:\\\\ \u00e8 un aggettivo che serve ad identificare gli abitanti della provincia del Rio Grande do Sul, anche chiamati sul-riograndenses. \nPer fare un esempio, in portoghese (brasiliano) si pu\u00f2 chiedere: \"De onde vem voc\u00ea?\" (\"Da dove vieni?\"), e rispondere \"eu sou Ga\u00facho!\" (\"io sono Ga\u00facho=di Rio Grande do Sul\").\nUno tra i pi\u00f9 famosi \"Ga\u00fachos\" \u00e8 il calciatore brasiliano Ronaldinho: in Brasile, per esempio, l'ex attaccante del Ronaldo viene comunemente chiamato Ronaldinho, e perci\u00f2 l'omonimo attaccante ex Barcellona, per distinguersi dal famoso collega, viene correntemente chiamato Ronaldinho Ga\u00facho, proprio per ricordare la sua regione d'origine."}
{"id": "89028", "revid": "1297", "url": "https://it.wikipedia.org/wiki?curid=89028", "title": "Piante aromatiche", "text": ""}
{"id": "89031", "revid": "767487", "url": "https://it.wikipedia.org/wiki?curid=89031", "title": "Sword in the Moon - La spada nella Luna", "text": "Sword in the Moon - La spada nella Luna \u00e8 un film sudcoreano del 2003 diretto da Kim Eui-seok.\nTrama.\nVerso la fine della Dinastia Joseon, viene creata un'unit\u00e0 militare d'\u00e9lite per garantire la pace e la sicurezza del regno. Al suo interno, i due migliori guerrieri, Ji-hwan e Kyu-yup, sono anche amici inseparabili. Ma un complotto politico costringe Gyu-yup ad uccidere non solo il suo stesso maestro, ma anche Ji-hawn. Cinque anni dopo, Gyu-yup, divenuto un soldato freddo e crudele, indaga su una serie di omicidi politici mirati ai partecipanti al complotto. La scoperta di una spada recante il simbolo della vecchia unit\u00e0 d'\u00e9lite di Gyu-yup conferma il sospetto che dietro agli omicidi vi sia la mano di Ji-hwan."}
{"id": "89032", "revid": "767487", "url": "https://it.wikipedia.org/wiki?curid=89032", "title": "Charlot sulla scena", "text": "Charlot sulla scena (\"The Masquerader\") \u00e8 un film del 1914 scritto, diretto, montato e interpretato da Charlie Chaplin. Prodotto dalla Keystone Pictures Studio, il cortometraggio \u00e8 ambientato all'interno dello studio cinematografico e vede Chaplin e altri attori della Keystone interpretare una versione fittizia di loro stessi. Fu completato il 12 agosto 1914 e distribuito negli Stati Uniti dalla Mutual Film il 27 agosto. In italiano \u00e8 stato trasmesso in TV col titolo Charlot e la diva, mentre in inglese \u00e8 noto anche come \"The Female Impersonator\", \"The Perfumed Lady\" e \"The Picnic\".\nTrama.\nChaplin arriva agli studi Keystone, e subito il regista lo manda in camerino. Chaplin ne esce truccato da Charlot, e il regista gli spiega che la scena che si appresta a girare prevede che il vagabondo salvi un bambino che sta per essere pugnalato da un cattivo (interpretato da Jess Dandy). Ma Chaplin prima si attarda con alcune fan accorse sul set, e poi rovina la scena con la sua irruenza. Il regista decide quindi di sostituirlo con Chester Conklin, ma Chaplin per ripicca rovina nuovamente la scena. Il regista, furioso, lo insegue e quindi lo licenzia.\nPoco dopo, agli studi compare un'affascinante diva, calorosamente ricevuta dal regista che le promette una parte e fa sgomberare il camerino degli attori per farglielo usare. Ella si rivela per\u00f2 essere Chaplin travestito, che dopo aver ripreso le sembianze di Charlot, viene inseguito dal regista e dagli attori e da loro gettato in un pozzo.\nDistribuzione.\nData di uscita.\nLe date di uscita internazionali sono state:"}
{"id": "89034", "revid": "114250329", "url": "https://it.wikipedia.org/wiki?curid=89034", "title": "Santa Cecilia (Artemisia Gentileschi)", "text": "Santa Cecilia \u00e8 un dipinto a olio su tela (108x78,5\u00a0cm) realizzato nel 1620 circa dalla pittrice italiana Artemisia Gentileschi. \u00c8 conservato nella Galleria Spada di Roma.\nL'opera.\nLa tela raffigura una monumentale immagine di Santa Cecilia rappresentata in guisa di suonatrice di liuto. Appartiene \u2013 come afferma la maggior parte della critica \u2013 al periodo fiorentino di Artemisia Gentileschi; pass\u00f2 alla Galleria Spada gi\u00e0 nel 1637.\nLa figura di Santa Cecilia, santa romana patrona dei musicisti, \u00e8 stata rappresentata nella pittura del XVI e del XVII secolo con molti e diversi strumenti musicali (si pensi ad esempio alla tela di Raffaello nella Pinacoteca Nazionale di Bologna), anche se lo strumento che abitualmente la identifica \u00e8 l'organo portativo. Esso \u00e8 entrato nella iconografia di Santa Cecilia come \"strumento emblema\" a causa, pare, di una dubbia interpretazione di un passo liturgico. Louis Goosen nel suo \"Dizionario dei santi\" spiega che nell'VIII secolo, nella liturgia celebrata nel giorno della sua festa, il 22 novembre, il testo recitava \u00abcantantibus organis Caecilia virgo soli domino decantabat\u00bb (\u00abmentre la musica risuonava, la vergine Cecilia cantava al suo unico Dio\u00bb). Pi\u00f9 tardi questo passo venne tradotto ed inteso nel modo seguente: \u00absuonando l'organo, Cecilia cantava al suo unico Dio\u00bb.\nNella tela di Artemisia, lo strumento emblema si intravede a mala pena, nel buio dello sfondo, dal quale emerge la santa che, raffigurata in piedi, riempie quasi interamente la scena. Lo strumento prescelto per la santa musicista \u00e8, in questo caso, il liuto. La santa indossa un ampio abito di color giallo (l'inconfondibile giallo che la pittrice aveva imparato ad ottenere, impastando gli opportuni pigmenti, nella bottega del padre Orazio). La Santa \u2013 in accordo con le raccomandazioni dell\"'Iconologia\" di Cesare Ripa \u2013 ha il viso rivolto verso l'alto e lo sguardo ispirato, come se, consolata dall'armonia della musica, gi\u00e0 si stesse elevando alla gloria dei cieli."}
{"id": "89036", "revid": "123851129", "url": "https://it.wikipedia.org/wiki?curid=89036", "title": "Supervulcano", "text": "Un supervulcano \u00e8 una di quelle 10-12 grandi caldere presenti sulla superficie terrestre, con un diametro di varie decine di chilometri. Tali strutture sono individuate a livello del suolo e non sono associabili al collasso di precedenti edifici vulcanici come le normali caldere. Le grandi caldere si suppone che vengano generate da un punto caldo (in inglese \"Hot spot\") che \u00e8 situato in profondit\u00e0 sotto di esse. Tali strutture non sono considerate dei veri e propri vulcani, in quanto non \u00e8 presente un edificio vulcanico visibile, quanto semmai una depressione di origine vulcanica. \nAll'interno delle grandi caldere \u00e8 possibile notare lo sviluppo di vari crateri pi\u00f9 o meno formati e la presenza di un vulcanismo di tipo secondario (geyser, fumarole, sorgenti termali, ecc.). Non \u00e8 mai stata osservata un'eruzione di questo tipo di caldere (che hanno periodi di quiescenza di centinaia di migliaia di anni tra un'eruzione e l'altra), anche se nelle aree circostanti si trovano chiare tracce geologiche di imponenti eruzioni passate. Gli esempi pi\u00f9 noti di questo tipo di apparati sono il parco di Yellowstone (USA), i Campi Flegrei (Italia), il lago Toba (Indonesia).\nIl termine \"supervulcano\" non \u00e8 utilizzato in vulcanologia, ma \u00e8 stato coniato dagli autori di un programma divulgativo scientifico, Horizon, mandato in onda dalla BBC nel 2000, per riferirsi al risveglio di tali grandi caldere che producono gigantesche eruzioni vulcaniche, tali da modificare radicalmente il paesaggio locale e condizionare pesantemente il clima a livello mondiale per diversi anni, con effetti cataclismatici sulla vita stessa del pianeta.\nTuttavia non sono state definite le caratteristiche/dimensioni minime di un supervulcano, anche se vi sono almeno due tipi di eruzione vulcanica che possono essere identificabili in questo modo. La visibilit\u00e0 di una tematica di questo genere ha comunque favorito lo studio sui possibili effetti di un'eruzione di questo tipo.\nDescrizione.\nLa storia della scoperta dei supervulcani inizi\u00f2 quando i ricercatori si imbatterono in depressioni circolari simili a quelle delle normali caldere vulcaniche, ma molto pi\u00f9 grandi.\nLe normali caldere vulcaniche si formano quando la camera magmatica contenente la roccia fusa sotto un vulcano si svuota, provocando cos\u00ec il collasso del terreno soprastante, non pi\u00f9 sostenuto al di sotto dalla pressione del magma.\nChe anche le caldere molto grandi fossero in relazione con fenomeni vulcanici oltre che per la loro forma fu chiaro per quello che le circondava: enormi depositi di tufi, spessi anche pi\u00f9 di 400 metri che mostravano chiaramente di non essere una successione di materiali deposti da pi\u00f9 fasi eruttive, ma di essersi formati nel corso di un singolo episodio vulcanico.\nCome confronto, se la caldera del vulcano Tambora ha un diametro di circa 5\u00a0km e quella del lago di Bolsena oltre 10, nei supervulcani si superano i 60. Questo spiega gli incredibili spessori di tufi in quanto l'area della caldera e il volume di ceneri sono drammaticamente superiori: un cerchio di 60 chilometri di diametro ha un'area 4 volte maggiore di uno di 30 e quasi 150 volte maggiore di uno di 5 chilometri.\nLe caratteristiche delle eruzioni dei supervulcani sono state delineate studiando i cristalli di zircone e la loro et\u00e0, che hanno due caratteristiche: sono molto recenti, di et\u00e0 di poco precedente a quella delle eruzioni che hanno formato i tufi che li contengono, e mostrano una composizione isotopica dell'ossigeno tipica della superficie terrestre e non delle profondit\u00e0 da cui provengono questi magmi.\nUn contributo fondamentale nello studio dei supervulcani \u00e8 stato dato dalle caratteristiche degli zirconi: si \u00e8 scoperto che il magma, oltre ad una componente profonda, \u00e8 formato anche da lave che sono il risultato della fusione della crosta provocata dai magmi mantellici, a causa della elevata quantit\u00e0 di calore che hanno trasportato. Quindi gli zirconi hanno ereditato la composizione isotopica dell'ossigeno delle rocce crustali, in cui \u00e8 evidente l'apporto dell'acqua piovana che percola nella crosta.\nIl fenomeno non \u00e8 limitato ai supervulcani: non \u00e8 difficile vedere un magma basaltico molto caldo provocare la fusione, parziale o totale, della porzione di crosta adiacente o soprastante. Ne risultano sia una mescolanza fra i due magmi, sia province vulcaniche con una spiccata bimodalit\u00e0 dei magmi, uno profondo e uno crustale (la provincia magmatica toscana ne \u00e8 un classico esempio). Qui la differenza \u00e8 soprattutto quantitativa.\nPer quanto riguarda le datazioni degli zirconi, si vede chiaramente che c'\u00e8 tutta la gamma di et\u00e0 comprese tra l'arrivo sotto la crosta del magma basaltico e l'esplosione che ha formato la caldera.\nIl dato \u00e8 molto interessante anche per capire lo stato attuale di un supervulcano, analizzandone la composizione dei gas fumarolici. Un rapporto fra Ossigeno 16 e Ossigeno 18 tipico della crosta significa che il magma sottostante \u00e8 \u201cmaturo\u201d. Se la percentuale di Ossigeno 18 aumenta, vuol dire che da sotto \u00e8 in arrivo una nuova iniezione di magma, con il rischio di una nuova esplosione.\nL'eruzione di un supervulcano \u00e8 un processo abbastanza semplice: un'enorme bolla di magma arriva verso la superficie e fonde una parte della crosta sottostante. Al di sopra del magma la pressione rigonfia la crosta soprastante sulla quale di conseguenza si formano delle fratture, specialmente lungo un anello che corrisponde alla parte esterna del rigonfiamento. Le fratture arrivano alla camera magmatica e innescano la risalita di magmi e si formano lungo questo anello vari centri eruttivi. Le fratture aumentano di numero e di dimensione fino a che la crosta al loro interno diventa un cilindro isolato dal resto della crosta che lo circonda. A questo punto, ovviamente, il cilindro non riesce a rimanere al suo posto e quindi collassa. Il collasso provoca lo svuotamento istantaneo della camera magmatica, con l'emissione della tipica enorme quantit\u00e0 di tufi, ignimbriti e quant'altro.\nDa notare che anche nelle caldere di normali dimensioni come quella del Rabaul in Nuova Guinea succede che crateri avventizi (o piccoli edifici polifasici) si formino esattamente sul bordo della caldera che \u00e8 oltretutto una fascia nella quale si concentra la sismicit\u00e0.\nUn esempio di questo \u00e8 la caldera della Long Valley.\nSupervulcani.\nIl pi\u00f9 noto supervulcano, pubblicizzato da film e documentari \u00e8 Yellowstone: una spettacolare successione di supercaldere che si sono formate sopra un pennacchio di magma proveniente dal mantello. La successione delle caldere nel tempo mostra il movimento della placca nordamericana al di sopra del pennacchio da quando 15 milioni di anni fa incominci\u00f2 l'attivit\u00e0: all'epoca il pennacchio era sotto l'odierno Idaho.\nLa caldera della Long Valley, tra la California e il Nevada, fu responsabile 760.000 anni fa della produzione dei Bishop Tuffs, una formazione rocciosa che raggiunge i 200 metri di spessore. L'asse maggiore della caldera \u00e8 di circa 32 chilometri. Dovrebbe rappresentare una delle ultime fasi dell'attivit\u00e0 vulcanica del Great Basin, un'area tra California, Nevada e Arizona caratterizzata da assottigliamento della crosta. Anche qui \u00e8 presente il dualismo fra uno o pi\u00f9 magmi di origine mantellica e altro materiale proveniente dalla fusione della crosta indotta da questi magmi profondi. Ma ancora ci sono forti dubbi sulle cause che hanno provocato l'assottigliamento crustale e l'arrivo dei magmi.\nLa maggior parte degli altri supervulcani sono invece ben inquadrabili nel classico meccanismo dei vulcani di arco magmatico, in cui i magmi sono uno degli effetti della dinamica di due zolle che si scontrano. \u00c8 il caso del gi\u00e0 citato Toba, in Indonesia. Si calcola che 75.000 anni fa una supereruzione abbia emesso quasi 3.000 chilometri cubi di materiale. Il lago Toba si vede chiaramente osservando una foto satellitare dell'intera isola di Sumatra. La depressione, di forma ellittica, ha gli assi rispettivamente di quasi 100 e quasi 30 chilometri ed \u00e8 il risultato di almeno 3 se non 4 caldere adiacenti, formatesi tra 1.2 milioni di anni fa e oggi. L'attivit\u00e0 vulcanica ha continuato con eruzioni minori nella caldera di Toba, con sollevamenti di alcune aree della caldera che hanno provocato forti terremoti.\nIl Taupo in Nuova Zelanda ha provocato la pi\u00f9 grande eruzione degli ultimi 5000 anni, datata al 181 d.C. La Zona vulcanica di Taupo presenta un'attivit\u00e0 piuttosto continua. Ha prodotto la supereruzione pi\u00f9 recente. Nel \u00a0a.C. l'eruzione di Oruanui produsse di materiale eruttato, formando una caldera di oltre 30 chilometri di diametro.\nI Campi Flegrei in Italia sono una serie di strutture vulcaniche in un'ampia caldera di di diametro. Hanno prodotto due grandi eruzioni negli ultimi 30000 anni: l'eruzione dell'ignimbrite campana 39000 anni fa con pi\u00f9 di 300 km3 di materiali eruttati e l'eruzione del tufo giallo napoletano di anni fa con pi\u00f9 di di materiali eruttati. Altri possibili esempi in Kam\u010datka, Aleutine e Giappone. Un'altra area con diversi candidati potrebbe essere il Sudamerica.\nAll'inizio del XXI secolo \u00e8 stato scoperto un antico supervulcano in Valsesia, tra Varallo e Borgosesia, in provincia di Vercelli. Tale supervulcano ha la peculiarit\u00e0 di far affiorare, in alcuni punti, in superficie, i resti dell'antica eruzione avvenuta 250-300 milioni di anni fa.\nEruzioni.\nIl livello 8 (VEI-8) di un'eruzione \u00e8 un evento di proporzioni colossali che espelle almeno 1000 km\u00b3 di magma di materiale piroclastico. Un'eruzione di questo genere cancellerebbe virtualmente tutte le forme di vita in un raggio di qualche migliaio di chilometri, mentre un'area delle dimensioni paragonabili a un continente verrebbe sepolta da metri di cenere vulcanica.\nLe eruzioni di tipo \"VEI-8\" non devono la loro pericolosit\u00e0 alla forma del vulcano, ma al tipo di magma che le genera. Inoltre possono essere pericolose perch\u00e9 possono interagire con una camera magmatica relitta, spesso all'interno di una caldera. La camera magmatica, infatti, si raffredda molto lentamente e pu\u00f2 rimanere calda anche per milioni di anni dopo che l'attivit\u00e0 vulcanica \u00e8 cessata. Il rischio di queste eruzioni \u00e8 quindi legato al fatto che possono avvenire anche in localit\u00e0 dove apparentemente non sono presenti vulcani.\nIl ciclo dei supervulcani.\nLa fusione parziale di roccia del mantello sopra la placca di crosta oceanica in affondamento, produce magma che si fa strada verso la crosta continentale dove si deposita nella camera magmatica inferiore. Lentamente, questa camera comincia a fondere la roccia continentale superiore, che ha un grado di fusione inferiore rispetto alla roccia sottostante. Quindi il magma inizia a salire attraverso lunghi condotti verticali tra le due camere verso la camera magmatica superiore. Al riempirsi di questa, il terreno sovrastante comincia a gonfiarsi e il terreno si spacca. La superficie sottoposta a gravi sollecitazioni collassa, e cadendo nella camera magmatica, spinge questa a risalire fuori. Il magma si trasforma in enormi e incandescenti nubi di ceneri, gas e roccia, i cosiddetti flussi piroclastici. Con il tempo, il terreno collassato si fonde a sua volta diventando magma e quindi causando diverse eruzioni. Dopodich\u00e9 bisogna che passi molto tempo prima che ci sia abbastanza magma per iniziare un nuovo ciclo di un supervulcano.\nLe conseguenze dell'eruzione.\nGli effetti che si hanno dopo un'eruzione di un supervulcano sono devastanti per il clima e per la vita presente sulla terra. Una delle pi\u00f9 gravi conseguenze sono i tufi di Bishop, ossia uno strato vulcanico spesso anche qualche centinaio di metri. Le ceneri immesse nell'atmosfera per\u00f2 possono avere conseguenze ancora pi\u00f9 drastiche. Dei vari gas che costituiscono le eruzioni vulcaniche, il diossido di zolfo \u00e8 quello che causa l'effetto pi\u00f9 intenso sull'ambiente: reagisce infatti con l'ossigeno e acqua per produrre minuscole goccioline di acido solforico.\nPrincipali.\nQueste sono alcune delle zone in cui potrebbe avvenire un evento vulcanico VEI-8 nel prossimo futuro:\nRecenti eruzioni VEI-8.\nNessuna eruzione VEI-8 \u00e8 stata rilevata in periodi storici e preistorici recenti (neolitico). Tuttavia la pi\u00f9 recente eruzione di un supervulcano avvenne in Europa circa 39.000 anni fa nella Piana Campana (caldera dei Campi Flegrei) essa gener\u00f2 la cosiddetta ignimbrite Campana, che copre buona parte della Regione Campania e raggiunge, nella zona di Acerra spessori fino a 50 metri. \u00c8 stato ipotizzato che una delle conseguenze di questa eruzione, i cui detriti si trovano in quasi tutta l'Europa fino all'Ucraina, fu la quasi scomparsa degli uomini di Neandertal, il cui numero fu drasticamente ridotto e il cui habitat venne ristretto alla sola Europa occidentale. Un'eruzione relativamente \"recente\" di questo tipo avvenne nei pressi del Lago Toba, a Sumatra circa 74.000 anni fa, gettando l'intero pianeta Terra in un inverno vulcanico durato diversi anni.\nFlusso basaltico.\nPer flusso basaltico si intende un'emissione di magma con chimismo di tipo basico (povero in silicio), molto fluida. Le eruzioni caratterizzate da magmi basaltici, sono prevalentemente di tipo effusivo (ma non sempre) e possono riversare in superficie anche grandissime quantit\u00e0 di materiale. Esempi classici sono i vulcani hawaiani, enormi strutture emerse dal fondale oceanico in seguito all'accumulo di lave basaltiche. A dispetto dell'enorme mole di materiale che possono generare, questi flussi tendono ad essere visti come non pericolosi, poich\u00e9 la loro relativa lentezza permetterebbe ad eventuali popolazioni stanziate in loco, di mettersi in salvo.\nFlussi basaltici preistorici.\nSi sospetta che flussi basaltici preistorici possano essere state le cause o le concause delle grandi estinzioni di massa, compresa quella devastante del Permiano, che estinse la maggioranza delle specie viventi, come anche della pi\u00f9 famosa, ma pi\u00f9 piccola estinzione del Cretaceo in cui si estinsero i dinosauri.\nEruzioni di flussi basaltici.\nI due pi\u00f9 importanti e recenti flussi basaltici moderni si sono verificati in Eldgj\u00e1 e Lakagigar, entrambi in Islanda. Nessuno di questi eventi, ha avuto un tale impatto da essere considerato \"supervulcanico\".\nIl documentario \"Supervolcano\".\nIl documentario intitolato \"Supervolcano\", in due parti, fu trasmesso sul primo canale televisivo della BBC il 13 marzo 2005 e il 14 marzo 2005. \u00c8 stato preso in considerazione l'evento eruttivo che potrebbe aver luogo presso il Parco di Yellowstone, zona in cui \u00e8 presente un supervulcano.\nVenne presentato l'evento mediante una simulazione computerizzata, nel quale l'eruzione avrebbe coperto virtualmente gli interi Stati Uniti con uno strato di ceneri vulcaniche di almeno 1 cm causando la distruzione totale di qualsiasi cosa si trovasse nelle vicinanze e uccidendo piante e animali dell'intero continente americano."}
{"id": "89039", "revid": "117921557", "url": "https://it.wikipedia.org/wiki?curid=89039", "title": "Grafo completo", "text": "Nella teoria dei grafi un grafo completo \u00e8 un grafo semplice nel quale ogni vertice \u00e8 collegato direttamente a tutti i vertici rimanenti. I grafi completi con formula_1 vertici sono tutti isomorfi. Il grafo completo astratto di formula_1 vertici si denota con formula_3. In questo grafo (in ciascuno dei grafi della classe di isomorfismo formula_3) vi sono formula_5 spigoli: in effetti gli spigoli sono in corrispondenza biunivoca con i sottoinsiemi di due elementi dell'insieme degli formula_6 vertici e quindi il loro numero \u00e8 dato dal coefficiente binomiale formula_7.\nIl grafo completo formula_3 \u00e8 un grafo regolare di grado formula_9. Ogni grafo completo \u00e8 cricca di s\u00e9 stesso. I grafi completi sono i grafi massimamente connessi, in quanto l'unico taglio di vertici che li sconnette \u00e8 l'insieme di tutti i suoi vertici. \nIl gruppo degli automorfismi di formula_3 \u00e8 il gruppo di tutte le permutazioni dei suoi vertici, cio\u00e8 in astratto il gruppo simmetrico di n oggetti.\nIl teorema di Kuratowski afferma che i grafi planari sono i grafi che non contengono come minore n\u00e9 formula_11 n\u00e9 il grafo bipartito completo formula_12.\nSeguono raffigurazioni che presentano con simmetria rotazionale dei grafi completi su formula_6 vertici per formula_14.\nEsempi.\nSotto vengono mostrati i grafi completi di \"n\" vertici, con 1 \u2264 \"n\" \u2264 12, insieme al rispettivo numero di lati."}
{"id": "89040", "revid": "339392", "url": "https://it.wikipedia.org/wiki?curid=89040", "title": "La spada nella luna", "text": ""}
{"id": "89041", "revid": "339392", "url": "https://it.wikipedia.org/wiki?curid=89041", "title": "Sword in the moon", "text": ""}
{"id": "89042", "revid": "1222", "url": "https://it.wikipedia.org/wiki?curid=89042", "title": "Eucariota", "text": ""}
{"id": "89044", "revid": "968255", "url": "https://it.wikipedia.org/wiki?curid=89044", "title": "Giuditta che decapita Oloferne (Artemisia Gentileschi Napoli)", "text": "Giuditta che decapita Oloferne \u00e8 un dipinto, olio su tela (158,8x125,5\u00a0cm) realizzato fra il 1612 e il 1613 dalla pittrice italiana Artemisia Gentileschi. \u00c8 conservato nel Museo nazionale di Capodimonte.\nDescrizione.\nLa tela appare di minori dimensioni e di diversi colori rispetto ad una seconda versione, conservata alla Galleria degli Uffizi. Data la riduzione apportata a un lato di questa tela alcuni pensano che la composizione fosse pi\u00f9 equilibrata e simile alla versione del 1620, mentre altri studiosi, ad esempio G. Papi, sostengono che questa fosse una versione appositamente diversa . \u00c8 chiaro invece, grazie a studi a raggi X fatti da Mary Garrard sull'opera, che questa \u00e8 la prima versione della Giuditta di Artemisia a causa delle diverse modifiche che la pittrice ha apportato in corso d'opera .\nLa tela \u00e8 stata dipinta immediatamente a ridosso del processo per stupro nel quale Artemisia accusava Agostino Tassi, collaboratore del padre. Proprio per tale vicinanza cronologica alcuni storici dell'arte credono che la violenza espressa dall'episodio rappresentato sia frutto del desiderio di rivalsa di Artemisia. Difatti la giovane scelse, atipicamente rispetto agli altri artisti dei suoi tempi, di rappresentare la scena della decapitazione di Oloferne rispetto al momento della fuga delle due donne. L'episodio \u00e8 stato di certo pi\u00f9 difficile da dipingere in maniera realistica, ma si pu\u00f2 notare la bravura dell'artista nel rappresentare lo sforzo fisico nei movimenti dei personaggi. La resistenza che l'uomo oppone all'aggressione \u00e8 suggerita anche dalle lenzuola disfatte.\nSi potrebbe scorgere l'influenza di Caravaggio nell'opera di Artemisia: il dipinto evoca non solo nella crudezza della decapitazione, ma nella postura stessa dell'eroina biblica, la \"Giuditta\" di Caravaggio a Palazzo Barberini, al punto che \u00e8 difficile pensare che Artemisia non abbia avuto modo di conoscere tale opera, nonostante la sua ristretta possibilit\u00e0 di esplorare Roma.\nDifferentemente dal dipinto del pittore italiano, in questo si nota la solidariet\u00e0 tra Giuditta e l'ancella, che solo unite riescono a sopraffare il generale nemico. Anche questa particolarit\u00e0 potrebbe essere un riferimento alla storia personale della pittrice, che accus\u00f2 Tullia, inquilina e punto di riferimento della ragazza, di omissione di soccorso nel momento dello stupro sub\u00ecto."}
{"id": "89045", "revid": "729019", "url": "https://it.wikipedia.org/wiki?curid=89045", "title": "Cherso (isola)", "text": "Cherso (in croato: \"Cres\", pron. ; in dalmatico e latino \"Crepsa\", in greco antico \u03a7\u03ad\u03c1\u03c3\u03bf\u03c2, \"Ch\u00e8rsos\") \u00e8 una delle isole dell'arcipelago del Quarnero, a pochi chilometri di distanza dall'Istria.\nHa una superficie di 405,78\u00a0km\u00b2 e il suo capoluogo \u00e8 la citt\u00e0 di Cherso, abitata da 2.959 persone (2001). Altri centri abitati dell'isola sono i piccoli borghi di Ossero (\"Osor\" in croato), Caisole (\"Beli\"), Lubenizze (\"Lubenice\"), San Martino (\"Martin\u0161\u0107ica\"), Vallon (\"Valun\") e Dragosetti (\"Dragoseti\u0107i\").\nGeografia.\nL'isola di Cherso \u00e8 la pi\u00f9 grande isola dell'Adriatico. Si estende per una lunghezza di circa 80\u00a0km in direzione nord-sud e dista, nella parte settentrionale, solamente pochi chilometri dalla costa istriana, da cui \u00e8 separata per mezzo del canale di Faresina ed \u00e8 considerata appartenente alla regione geografica italiana. La parte nord, disabitata, culmina nel Capo di Cherso che d\u00e0 sul golfo di Fiume. Scarsamente abitato \u00e8 anche il versante orientale, bagnato dal canale di Veglia e dal Quarnerolo. L'isola di Cherso \u00e8 circondata da alcune isole, di cui la pi\u00f9 grande \u00e8 Plauno, che \u00e8 separata da Cherso per mezzo del canale della Corsia.\nMentre la parte settentrionale, che presenta fitti boschi di latifoglie e coste ripide e accidentate, offre spettacolari vedute del Quarnero, soprattutto in localit\u00e0 La Sella (\"Predo\u0161\u0107ica\"), la parte centrale \u00e8 caratterizzata da boschi di conifere e insenature (tra cui quella in cui sorge la citt\u00e0 di Cherso). La parte meridionale dell'isola digrada infine dolcemente verso l'isola di Lussino, dalla quale \u00e8 separata per mezzo della Cavanella, un brevissimo canale artificiale la cui costruzione risale all'epoca romana.\nSull'isola di Cherso si trova il lago di Aurana, che rifornisce d'acqua dolce anche la vicina Lussino. Oltre a costituire l'unica riserva d'acqua potabile delle due isole, il lago di Vrana ha anche la particolarit\u00e0 di avere un fondale che tocca i 50 metri sotto il livello del mare (la profondit\u00e0 totale dello specchio d'acqua \u00e8 di 76 metri), senza che vi siano infiltrazioni di acqua salata. Data la vitale importanza del lago per l'approvvigionamento idrico delle isole, \u00e8 severamente vietata la pesca e la balneazione nello stesso.\nStoria.\nIn seguito alla dominazione Romana, Gota e Bizantina, l'isola di Cherso fu a lungo contesa tra la Repubblica di Venezia ed i vicini Regni di Croazia e Ungheria, finch\u00e9 nel tardo Medioevo Venezia se ne impossess\u00f2 definitivamente.\nDopo il trattato di Campoformio (1797) Cherso pass\u00f2 dalla Repubblica di Venezia all'Impero Asburgico. Con la fine della prima guerra mondiale fu assegnata con l'Istria e l'isola di Lussino all'Italia (1919). Nel 1947 fu ceduta alla Jugoslavia per poi entrare a far parte della Croazia.\nNegli ultimi anni l'isola si \u00e8 affermata quale importante centro turistico dell'Adriatico orientale.\nSociet\u00e0.\nLa presenza autoctona di italiani.\nNel Cherso esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia.\nFino alla seconda guerra mondiale l'isola era a maggioranza italiana. La presenza di italiani autoctoni del Cherso \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nOggi, come nel caso della vicina Lussino, anche l'isola di Cherso ospita una comunit\u00e0 italiana, riunita nella \"Comunit\u00e0 degli Italiani di Cherso \"Francesco Patrizio\". Secondo l'ultimo censimento del 2011, la minoranza autoctona italiana dell'isola di Cherso rappresenta il 5,63% della popolazione complessiva.\nGastronomia.\nIl piatto tipico dell'isola di Cherso sono i \"Subioti de Cherso\"\", dove \"subioti\" significa maccheroni in veneto (letteralmente vorrebbe dire \"soffietti\" o \"fischietti\", dal verbo \"subiar\" o \"supiar\", soffiare).\nCuriosit\u00e0.\nL'isola di Cherso \u00e8 attraversata, nella parte settentrionale, dal 45\u00ba parallelo Nord : a testimonianza di ci\u00f2, \u00e8 presente un cippo a met\u00e0 strada tra il paese di Vodice (\"Acquette\") ed il bivio per Smergo (\"Merag\")."}
{"id": "89046", "revid": "599013", "url": "https://it.wikipedia.org/wiki?curid=89046", "title": "Sgi", "text": ""}
{"id": "89047", "revid": "228587", "url": "https://it.wikipedia.org/wiki?curid=89047", "title": "Nanbudo", "text": "Il Nanbudo (\u5357\u6b66\u9053) \u00e8 un'arte marziale creata nel 1978 dal maestro Yoshinao Nanbu (10\u00b0 dan), che anni prima fond\u00f2 gi\u00e0 la scuola di Karate Sankukai.\nLe radici del Nanbudo sono ritrovabili in varie arti marziali come il Karate, J\u016bd\u014d, Aikid\u014d, Kobudo, ma non si limitano a queste poche, infatti lo stile \u00e8 in continua evoluzione, il suo fondatore, Yoshinao Nanbu lo elabora costantemente, e passa le sue novit\u00e0 agli allievi durante gli stage di frequenza settimanale che hanno luogo in tutte le parti del mondo.\nIl Nanbudo, il cui nome deriva da:\n\u00e8 caratterizzato da una maggiore dinamicit\u00e0 e fluidit\u00e0 di movimento rispetto ai suoi predecessori. La schivata (\"tenshin\"), ad esempio, precede la parata, ci\u00f2 conferisce un rapporto pi\u00f9 armonioso tra Tori e Uke.\nIl Nanbudo \u00e8 diviso in 3 parti:\nData l'enorme completezza dello stile lo si pu\u00f2 praticare a qualsiasi et\u00e0 e stato di salute.\nTecniche di base.\nTra le tecniche basilari si situano le cadute \"ukemi\", le posizioni \"dachi waza\", attacchi e difese principali \"Chokuzen\", \"Kaiten\", \"Kinagare Chokuzen\", \"Tenshin\", \"Sanbon Renzoku Waza\" e le regole di comportamento \"dojokun\".\nKata.\nI \"Kata\" sono una forma di combattimento contro uno o pi\u00f9 avversari fisicamente assenti e/oppure una serie di tecniche esercitate consecutivamente secondo uno schema predefinito. Essi possono avere diversi scopi: l'allenamento del fisico e delle tecniche di combattimento, lo sviluppo mentale, salutare e energetico.\n\"Kata\" del Nanbudo:\nRandori.\nI \"Randori\" sono una forma di combattimento perfettamente schematizzata ed effettuata da due (di solito) o pi\u00f9 (\"niningake, sanningake...\") \"Nanbudoka\". Una persona assume il ruolo di difensore (\"Uke\"), l'altra di attaccante (\"Tori\"). \"Tori\" esegue 7 attacchi (2 Oitzuki jodan, 2 Maegeri chudan, 2 Mawashigeri jodan e un ultimo Oitzuki jodan) a cui \"Uke\" risponde con ben definite tecniche di difesa, alla fine di questo ciclo vengono invertiti i ruoli.\nIl nanbudo comprende all'incirca 30 \"Randori\" con un totale di oltre 200 tecniche diverse di difesa.\nJu Randori.\nIl \"Ju Randori\" \u00e8 una forma di combattimento evoluta dai \"Randori\", durante la quale 2 \"Nanbudoka\" scambiano il ruolo di \"Tori\" e \"Uke\" dopo ogni attacco. Questa \u00e8 una delle 2 forme di combattimento comunemente utilizzate durante le competizioni ed \u00e8 caratterizzata dal fatto che viene valutata e punteggiata la difesa e non l'attacco.\nJu Ippon Shobu.\nIl \"Ju Ippon Shobu\" \u00e8 una forma di combattimento evoluta dal \"Ju Randori\" anch'essa utilizzata per la competizione caratterizzata dal fatto che anche l'attacco viene valutato.\nKi Nagare Randori.\nI \"Ki Nagare Randori\" sono dei \"Randori\" che includono, oltre a una grande variet\u00e0 di tecniche, un approfondito studio dell'interazione energetica tra 2 \"Nanbudoka\". Il nome deriva da \"Ki\" ossia energia e \"Nagare\" ossia circolare.\nAttualmente ci sono circa 17 \"Ki Nagare Randori\", ma essi sono in continua evoluzione.\nCompetizione, Campionati.\nNel \"Nanbudo\" ci sono diverse forme di competizione:\nOgni anno vengono organizzate diverse competizioni internazionali, nazionali e locali. Ogni 4 anni vengono organizzati dei campionati mondiali."}
{"id": "89048", "revid": "256896", "url": "https://it.wikipedia.org/wiki?curid=89048", "title": "CPLP", "text": ""}
{"id": "89049", "revid": "287204", "url": "https://it.wikipedia.org/wiki?curid=89049", "title": "Bobby Jones", "text": ""}
{"id": "89050", "revid": "1573940", "url": "https://it.wikipedia.org/wiki?curid=89050", "title": "Okapia johnstoni", "text": "L'okapi (\"Okapia johnstoni\" ) \u00e8 un mammifero artiodattilo giraffide originario del settore nord-orientale della Repubblica Democratica del Congo in Africa centrale. Nonostante presenti una serie di striature che ricordano molto quelle delle zebre, \u00e8 pi\u00f9 strettamente imparentato con le giraffe. L'okapi e la giraffa sono le uniche specie viventi della famiglia Giraffidae.\nL'okapi misura circa 1,5 metri d'altezza al garrese e ha una lunghezza media di circa 2,5 metri. Il suo peso varia tra i 200 e i 350\u00a0kg. \u00c8 dotato di un lungo collo e di grandi orecchie flessibili. Il manto ha colorazione variabile dal cioccolato al bruno rossastro, e su di esso spicca nettamente il bianco delle caviglie e delle strisce orizzontali e degli anelli che cingono le zampe. I maschi sono dotati di brevi corna ricoperte di pelo chiamate ossiconi, che misurano meno di 15\u00a0cm di lunghezza. Nelle femmine, invece, gli ossiconi sono assenti e al loro posto vi sono dei ciuffi di pelo.\nGli okapi sono prevalentemente diurni, ma possono essere attivi anche nelle ore notturne. Essenzialmente solitari, si incontrano unicamente per accoppiarsi. Gli okapi sono erbivori e si nutrono di foglie e boccioli di albero, erba, felci, frutta e funghi. La fregola nei maschi e l'estro nelle femmine non dipendono dalla stagione. In cattivit\u00e0, il ciclo estrale si ripete ogni 15 giorni. Il periodo di gestazione \u00e8 lungo circa 440-450 giorni, trascorsi i quali nasce di solito un unico piccolo. Il piccolo rimane nascosto nel folto della foresta, e la madre lo allatta di rado. I giovani iniziano ad assaggiare cibi solidi a partire dai tre mesi, e lo svezzamento ha luogo a sei mesi.\nGli okapi vivono nelle foreste a baldacchino ad un'altitudine di 500\u20131500 m. Sono endemici delle foreste tropicali della Repubblica Democratica del Congo, pi\u00f9 precisamente delle sue regioni centrali, settentrionali e orientali. L'Unione Internazionale per la Conservazione della Natura (IUCN) classifica l'okapi tra le specie in pericolo. Tra i principali fattori che ne minacciano l'esistenza figura la perdita dell'habitat a causa dell'industria del legname e dell'avanzata degli insediamenti umani. Anche la caccia intensa per la carne e la pelle e le estrazioni minerarie illegali hanno contribuito al declino della popolazione. Nel 1987, con lo scopo di proteggere le popolazioni di okapi, \u00e8 stato istituito l'Okapi Conservation Project.\nEtimologia e tassonomia.\nAnche se l'okapi rimase sconosciuto al mondo occidentale fino al XX secolo, alcuni esemplari potrebbero essere stati raffigurati agli inizi del V secolo aC sulla facciata della Apadana a Persepoli, un dono dalla processione etiope all'impero achemenide.\nPer anni, i primi europei che giunsero in Africa udirono dai locali le storie di un animale chiamato l'unicorno africano. L'animale venne portato all'attenzione europea propria grazie alle speculazioni sulla sua effettiva esistenza, trovata in articoli di stampa che coprivano i viaggi di Henry Morton Stanley, nel 1887. Nel suo diario di viaggio durante la sua esplorazione del Congo, Stanley menzion\u00f2 una specie d'asino che i nativi chiamavano \"atti\", che gli studiosi hanno successivamente identificato come okapi. Gli esploratori potrebbero aver intravisto di sfuggita la parte posteriore striata dell'animale mentre fuggiva nella vegetazione, portando a supporre che l'okapi fosse una sorta di zebra della foresta pluviale.\nQuando il commissario speciale britannico dell'Uganda, Sir Harry Johnston, scopr\u00ec che alcuni pigmei del Congo erano stati imprigionati da uno showman che voleva farli esibire nel suo show, li liber\u00f2 e promise di riportarli alle loro case. I pigmei alimentarono la curiosit\u00e0 di Johnston per l'animale menzionato nel libro di Stanley. Johnston rimase perplesso dalle tracce dell'okapi che gli indigeni gli mostrarono; Johnston, infatti, si aspettava di essere sulle tracce di una specie di cavallo che abitava le foreste, ma le tracce erano di una bestia dotata di due zoccoli.\nSebbene Johnston non riusc\u00ec mai ad avvistare un okapi, riusc\u00ec ad ottenere dei pezzi di pelle striati ed un cranio. Da questo cranio l'okapi venne correttamente classificato come un parente della giraffa; nel 1901, la specie fu formalmente riconosciuta come \"Okapia johnstoni\".\n\"Okapia johnstoni\" venne descritta per la prima volta come \"Equus johnstoni\" dallo zoologo inglese Philip Lutley Sclater, nel 1901. Il nome generico \"Okapia\" deriva dal nome Mbuba \"okapi\" o dal relativo nome lese-karo \"o'api\", mentre il nome specifico, \"johnstoni\", \u00e8 in riconoscimento a Johnston, che per primo ha acquisito un esemplare di okapi per la scienza dalla foresta dell'Ituri. I resti di una carcassa furono successivamente inviati a Londra da Johnston, divenendo un evento mediatico nel 1901.\nNel 1901, lo zoologo Philip Sclater present\u00f2 alla Societ\u00e0 Zoologica di Londra un disegno che mostrava con grande chiarezza le caratteristiche fisiche dell'animale. Riguardo allo stato tassonomico dell'animale appena scoperto si cre\u00f2 subito una gran confusione. Lo stesso Sir Harry Johnston lo considerava un \"Helladotherium\", o un parente di un altro giraffide estinto. Basandosi sulle descrizioni dell'okapi fatte dai pigmei, che si riferivano a esso come a un \u00abcavallo\u00bb, Sclater battezz\u00f2 la specie \"Equus johnstoni\". Successivamente, Lankester dichiar\u00f2 che l'okapi rappresentava un genere sconosciuto di Giraffidi, che ribattezz\u00f2 \"Okapia\", e assegn\u00f2 alla specie il nome \"Okapia johnstoni\".\nNel 1902, lo zoologo svizzero Charles Immanuel Forsyth Major sugger\u00ec di includere \"O. johnstoni\" tra i Palaeotragini, una sottofamiglia estinta di Giraffidi. Tuttavia, la specie venne posta in una sottofamiglia a s\u00e9, quella degli Okapiini, dal paleontologo svedese Birger Bohlin nel 1926, soprattutto a causa della mancanza di un cingolo (una cresta di smalto sulla base o sul margine della corona di un dente), una delle caratteristiche principali dei Palaeotragini. Nel 1986, \"Okapia\" venne finalmente riconosciuto come un genere strettamente imparentato con \"Giraffa\" sulla base di analisi cladistiche. I due generi, assieme a \"Palaeotragus\", costituiscono, secondo la classificazione moderna, la trib\u00f9 Giraffini.\nEvoluzione.\nLe pi\u00f9 antiche specie di Giraffidi fecero la loro prima comparsa in Africa nel Miocene inferiore, dopo essersi separati dai Climacoceratidi, creature dall'aspetto simile a quello dei cervi. I Giraffidi si diffusero in Europa e in Asia a partire dal Miocene medio nel corso di una prima radiazione. Un'altra radiazione ebbe inizio nel Pliocene, ma termin\u00f2 con un declino nella diversit\u00e0 durante il Pleistocene. Varie importanti specie primitive di Giraffidi vissero pi\u00f9 o meno contemporaneamente nel Miocene (23-10 milioni di anni fa), tra cui il \"Canthumeryx\", il \"Giraffokeryx\", il \"Palaeotragus\" e il \"Samotherium\". Secondo la paleontologa e scrittrice Kathleen Hunt, da \"Samotherium\" ebbero origine sia \"Okapia\" (18 milioni di anni fa) che \"Giraffa\" (12 milioni di anni fa). Tuttavia, un altro scrittore, J. D. Skinner, sostiene che sia stato il \"Canthumeryx\" ad aver dato origine all'okapi e alla giraffa attraverso gli altri tre generi sopra elencati, e che l'okapi sia una forma vivente di \"Palaeotragus\". L'okapi viene talvolta indicato come un esempio di fossile vivente, poich\u00e9 esiste come specie da moltissimo tempo e ricorda nella morfologia forme pi\u00f9 primitive (ad esempio il \"Samotherium\").\nNel 2016, uno studio genetico ha scoperto che l'antenato comune della giraffa e dell'okapi visse circa 11,5 milioni di anni fa.\nDescrizione.\nL'okapi \u00e8 un giraffide di medie dimensioni, che misura 1,5 m di altezza al garrese. La lunghezza del corpo si aggira sui 2,5 m e il peso varia tra i 200 e i 350\u00a0kg. \u00c8 dotato di un lungo collo, e di orecchie grandi e flessibili. Il manto ha colorazione variabile dal cioccolato al bruno rossastro, e su di esso spicca nettamente il bianco delle caviglie e delle strisce orizzontali e degli anelli che cingono le zampe. Le striature rendono l'animale simile a una zebra. Esse forniscono un efficace camuffamento tra la fitta vegetazione. Faccia, gola e petto sono bianco grigiastro. Tra gli zoccoli, si trovano disposte delle ghiandole interdigitali, pi\u00f9 sviluppate nei piedi anteriori. I maschi sono dotati di brevi corna ricoperte di pelo chiamate ossiconi, che misurano meno di 15\u00a0cm di lunghezza. L'okapi presenta un lieve dimorfismo sessuale: le femmine sono alte in media 4,2\u00a0cm pi\u00f9 dei maschi, hanno il manto leggermente pi\u00f9 rossastro e sono prive di corna; al loro posto si notano soltanto due protuberanze ricoperte di crini.\nL'okapi mostra vari adattamenti all'habitat tropicale in cui vive. Il gran numero di bastoncelli nella retina facilita la visione notturna, e il senso dell'olfatto \u00e8 molto sviluppato. Le grosse bolle timpaniche indicano un acuto senso dell'udito. La formula dentaria dell'okapi \u00e8 I 0/3, C 0/1, P 3/3, M 3/3. I denti hanno corona bassa e cuspidi sottili, e sono perfetti per tagliare con efficacia il fogliame tenero. Il grosso intestino cieco e il colon aiutano la digestione microbica, e dal momento che il cibo passa rapidamente attraverso il tubo digerente, l'okapi digerisce le pareti cellulari in proporzioni minori rispetto ad altri ruminanti.\nL'okapi si distingue facilmente dalle sue uniche parenti attuali, le giraffe. \u00c8 molto pi\u00f9 piccolo e ha una morfologia pi\u00f9 simile a quella dei cervi e dei bovidi. Mentre nella giraffa le corna sono presenti in entrambi i sessi, nell'okapi sono presenti solo nei maschi. L'okapi ha grandi seni palatini, caratteristica unica tra i Giraffidi. Tuttavia, proprio come la giraffa, l'okapi si muove all'ambio - cio\u00e8 sollevando a ogni passo le due zampe dello stesso lato, diversamente da altri ungulati che camminano poggiando gli arti uno per volta, uno dopo l'altro - e ha una lunga lingua nera (pi\u00f9 lunga di quella della giraffa) che usa per strappare germogli e foglie dagli alberi e per la pulizia del corpo.\nEcologia e comportamento.\nGli okapi sono prevalentemente diurni, ma possono essere attivi anche nelle ore notturne. Essenzialmente solitari, si incontrano unicamente per accoppiarsi. Occupano domini vitali sovrapposti tra loro e generalmente la loro densit\u00e0 di popolazione \u00e8 di circa 0,6 animali per chilometro quadrato. I domini vitali dei maschi misurano in media 13\u00a0km\u00b2, quelli delle femmine 3\u20135\u00a0km\u00b2. I maschi si spostano in continuazione, mentre le femmine sono sedentarie. I maschi spesso marcano il territorio e i cespugli con la loro urina, mentre le femmine utilizzano siti di defecazione comuni. La pulizia del corpo, in particolare dei lobi delle orecchie e del collo, \u00e8 una pratica comune. Gli okapi spesso strofinano il collo contro gli alberi, rilasciando un essudato bruno.\nIl maschio \u00e8 molto protettivo nei confronti del suo territorio, ma consente alle femmine di attraversarlo per potersi alimentare. I maschi visitano i domini vitali delle femmine all'epoca della riproduzione. Nonostante sia un animale generalmente tranquillo, l'okapi pu\u00f2 scalciare e dare testate per manifestare aggressivit\u00e0. Dal momento che le corde vocali sono poco sviluppate, la comunicazione vocale \u00e8 ristretta soprattutto a tre tipi di suoni - una sorta di \u00absbuffo\u00bb (richiamo di contatto usato da entrambi i sessi), un \u00abgemito\u00bb (emesso dalle femmine durante il corteggiamento) e un \u00abbelato\u00bb (emesso dagli infanti quando sono nervosi). Nella specie si pu\u00f2 osservare il flehmen, un'espressione visuale in cui l'animale tira indietro il labbro superiore, mette in mostra i denti e inala attraverso la bocca per pochi secondi. Il predatore principale dell'okapi \u00e8 il leopardo.\nAlimentazione.\nGli okapi sono erbivori e si nutrono di foglie e boccioli di albero, erba, felci, frutta e funghi. Nelle foreste di Ituri, questi animali hanno una dieta unica in quanto sono l'unico mammifero conosciuto che si nutre esclusivamente di vegetazione del sottobosco, dove usano le loro lunghe lingue da 45 centimetri (18 pollici) per cercare selettivamente le piante di cui s nutrono. La loro lunga lingua viene utilizzata anche per pulire le orecchie e gli occhi. Preferiscono alimentarsi nelle radure create da alberi caduti. L'okapi \u00e8 noto per nutrirsi di oltre 100 specie di piante, alcune delle quali sono note per essere velenose per l'uomo e altri animali. L'analisi delle feci degli esemplari selvatici mostra che nessuna di queste 100 specie domina in modo significativo la dieta dell'okapi. Alla dieta si aggiungono anche arbusti e liane. Componenti principali della dieta sono specie arboree e dicotiledoni; le piante monocotiledoni non vengono mangiate con regolarit\u00e0. Nella foresta dell'Ituri, l'okapi si nutre soprattutto di vegetali appartenenti alle famiglie Acantacee, Ebenacee, Euforbiacee, Flacurtiacee, Loganiacee, Rubiacee e Violacee.\nRiproduzione.\nLe femmine di okapi raggiungono la maturit\u00e0 sessuale a circa un anno e mezzo di et\u00e0, mentre i maschi la raggiungono dopo i due anni. La fregola nei maschi e l'estro nelle femmine non dipendono dalla stagione. In cattivit\u00e0, il ciclo estrale si ripete ogni 15 giorni. Maschio e femmina girano in cerchio l'uno intorno all'altro, odorandosi e leccandosi, poi il maschio dimostra la propria superiorit\u00e0 sollevando il capo e lanciando in avanti una delle zampe anteriori. Infine si porta dietro la compagna e ha luogo l'accoppiamento.\nIl periodo di gestazione \u00e8 lungo circa 440-450 giorni, trascorsi i quali nasce di solito un unico piccolo, del peso di 14\u201330\u00a0kg. Le mammelle della femmina gravida iniziano a ingrossarsi due mesi prima del parto, ed essa pu\u00f2 avere delle perdite vulvari. Il parto dura 3-4 ore, e la femmina rimane in piedi per tutto questo periodo, anche se pu\u00f2 riposarsi durante brevi intervalli. La madre mangia la placenta e pulisce accuratamente il neonato. Il latte della femmina \u00e8 molto ricco di proteine e ha un basso contenuto di grassi: Come in altri ruminanti, il piccolo pu\u00f2 reggersi in piedi entro 30 minuti dalla nascita. Nonostante abbiano un aspetto simile a quello degli adulti, alla nascita i piccoli hanno false ciglia, una lunga criniera dorsale e lunghi peli bianchi nelle strisce. Queste caratteristiche scompaiono gradatamente e nel giro di un anno il piccolo assume l'aspetto generale dell'adulto. Il piccolo rimane nascosto nel folto della foresta, e la madre lo allatta di rado. Il tasso di crescita dei piccoli \u00e8 particolarmente elevato nei primi mesi di vita, trascorsi i quali diminuisce gradualmente. I giovani iniziano ad assaggiare cibi solidi a partire dai tre mesi, e lo svezzamento ha luogo a sei mesi. Lo sviluppo delle corna nei maschi ha luogo un anno dopo la nascita. L'okapi ha una longevit\u00e0 media di 20-30 anni.\nHabitat e distribuzione.\nGli okapi vivono nelle foreste a baldacchino ad un'altitudine di 500\u20131500 m. Sono endemici delle foreste tropicali della Repubblica Democratica del Congo. Non sono presenti nelle foreste a galleria, negli habitat disturbati dagli insediamenti umani e nelle foreste paludose, ma possono all'occasione spingersi in aree inondate stagionalmente. Nella stagione secca, visitano gli inselberg rocciosi che forniscono foraggio raro altrove. Uno studio ha riscontrato che la densit\u00e0 degli okapi \u00e8 in media di 0,53 animali per chilometro quadrato nelle foreste miste di \"Cynometera\".\nL'okapi \u00e8 presente nelle regioni centrali, settentrionali e orientali della Repubblica Democratica del Congo, a nord e ad est del fiume Congo. L'areale della specie si estende dalla foresta della Maiko alla foresta dell'Ituri a nord, e nei bacini fluviali del Rubi, del lago Tele e dell'Ebola a ovest e del fiume Ubangi pi\u00f9 a nord. Popolazioni pi\u00f9 piccole sono presenti ad ovest e a sud del fiume Congo. La specie \u00e8 comune anche nelle aree di Wamba e di Epulu. L'okapi \u00e8 estinto in Uganda.\nNel 2008, \u00e8 stato avvistato nel Parco Nazionale Virunga.\nConservazione.\nMinacce e conservazione.\nL'Unione Internazionale per la Conservazione della Natura (IUCN) classifica l'okapi come specie in pericolo. Esso gode della completa protezione della legge congolese. La riserva naturale degli Okapi e il parco nazionale della Maiko ospitano popolazioni consistenti di quest'animale, sebbene sia stato riscontrato un netto declino degli esemplari dovuto a varie cause. Tra le altre aree in cui l'animale \u00e8 presente vi sono la riserva di caccia di Rubi-Tele e la riserva di Abumombanzi. Tra i principali fattori che ne minacciano l'esistenza figura la perdita dell'habitat a causa dell'industria del legname e dell'avanzata degli insediamenti umani. Anche la caccia intensa per la carne e la pelle e le estrazioni minerarie illegali hanno contribuito al declino della popolazione. Una nuova minaccia emersa piuttosto recentemente \u00e8 la presenza di gruppi armati illegali nei dintorni delle aree protette, che scoraggiano i progetti di conservazione e di monitoraggio. Una piccola popolazione vive a nord del parco nazionale dei Virunga, ma \u00e8 del tutto priva di protezione a causa della presenza di gruppi armati nelle vicinanze. Nel giugno 2012, una banda di bracconieri ha attaccato il quartier generale della riserva naturale degli Okapi, uccidendo sei guardie e altri membri dello staff, nonch\u00e9 tutti i 14 okapi ivi ospitati in cattivit\u00e0.\nL'Okapi Conservation Project, istituito nel 1987, opera per la conservazione dell'okapi, nonch\u00e9 per lo sviluppo degli indigeni mbuti. Nel novembre 2011, a Jacksonville, presso il centro White Oak Conservation e il Jacksonville Zoo and Gardens si \u00e8 tenuto un meeting internazionale dell'Okapi Species Survival Plan (SSP) e dell'Okapi European Endangered Species Programme (EEP), al quale sono intervenuti rappresentanti di zoo degli USA, dell'Europa e del Giappone. L'obiettivo era quello di discutere sulla gestione degli okapi in cattivit\u00e0 e di organizzare un progetto di sostegno per la conservazione della specie. Molti zoo in Nordamerica e in Europa ospitano degli okapi.\nOkapi negli zoo.\nCi sono circa 100 okapi negli zoo accreditati dall'Association of Zoos and Aquariums (AZA). La popolazione di okapi in America \u00e8 gestita dal Piano di sopravvivenza delle specie di AZA, un programma di allevamento che lavora per garantire la diversit\u00e0 genetica delle popolazioni in cattivit\u00e0 degli animali in via d'estinzione, mentre l'EEP (libro genealogico europeo) e l'ISB (libro genealogico globale) sono gestiti dallo zoo di Anversa, che fu il primo zoo ad ospitare un okapi (nel 1919), nonch\u00e9 uno degli zoo con pi\u00f9 successo nell'allevarli in cattivit\u00e0.\nLo zoo del Bronx \u00e8 stato il primo zoo in Nord America ad ospitare un okapi, nel 1937. Questo zoo ha uno dei programmi di allevamento in cattivit\u00e0 di maggior successo, con 13 cuccioli nati dal 1991.\nLo zoo di San Diego espone gli okapi dal 1956 e ha avuto la prima nascita nel 1962. Da allora, sono nati oltre 60 cuccioli tra lo zoo e lo Zoo Safari Park di San Diego, l'ultimo dei quali \u00e8 Mosi, un maschio nato all'inizio dell'agosto 2017 allo zoo di San Diego.\nAnche lo zoo di Brookfield di Chicago ha contribuito notevolmente alla popolazione in cattivit\u00e0 negli zoo accreditati. Lo zoo ha avuto 28 nascite dal 1959.\nAltri zoo nordamericani che ospitano e hanno avuto successo nella riproduzione di questi animali includono lo zoo di Denver e lo zoo di Cheyenne Mountain (Colorado); lo zoo di Houston, lo zoo di Dallas e lo zoo di San Antonio (Texas); il Disney's Animal Kingdom, lo zoo di Miami e il Lowry Park Zoo di Tampa (Florida); lo zoo di Los Angeles (California); lo zoo di Saint Louis (Missouri); lo zoo di Cincinnati e lo zoo di Columbus (Ohio); lo zoo di Memphis (Tennessee); lo zoo di Maryland (Maryland) e The Sedgwick County Zoo e il Tanganyika Wildlife Park (Kansas); il Roosevelt Park Zoo (South Dakota),l'Henry Doorly Zoo di Omaha (Nebraska); lo zoo di Philadelphia (Philadelphia).\nIn Europa, gli zoo che ospitano e allevano gli okapi includono il Parco zoologico di Madrid (Spagna), lo zoo di Chester, lo zoo di Londra, lo Yorkshire Wildlife Park, lo zoo di Marwell, The Wild Place (Regno Unito); lo zoo di Dublino (Irlanda); lo zoo di Berlino, lo zoo di Francoforte, lo zoo di Wilhelm, lo zoo di Wuppertal, lo zoo di Colonia, lo zoo di Lipsia (Germania) e lo zoo di Anversa (Belgio); lo zoo di Basel (Svizzera); lo zoo di Copenaghen (Danimarca); lo zoo di Rotterdam, il Safaripark Beekse Bergen (Paesi Bassi) e lo zoo di Dv\u016fr Kr\u00e1lov\u00e9 (Repubblica Ceca), lo zoo di Wroc\u0142aw (Polonia); Bioparc Zoo de Dou\u00e9, ZooParc de Beauval (Francia); lo zoo di Lisbona (Portogallo)e il Parco Zoo di Falconara Marittima (Italia) .\nIn Asia, solo due zoo in Giappone ospitano gli okapi; lo Ueno Zoo, a Tokyo, e lo Zoorasia, a Yokohama."}
{"id": "89051", "revid": "1005847", "url": "https://it.wikipedia.org/wiki?curid=89051", "title": "Dino Grandi", "text": "Biografia.\nFormazione.\nNato in una benestante famiglia contadina romagnola (il padre Lino era amministratore di una grande tenuta e la madre, Domenica Gentilini, una maestra), \nla sua formazione si svolse in luoghi diversi. Dopo aver frequentato i primi tre anni della scuola primaria a Mordano e gli ultimi due nella vicina Bagnara, dal 1905 al 1910 frequent\u00f2 il ginnasio di Imola. Successivamente si iscrisse al Liceo Minghetti di Bologna, per cambiare quasi subito con il Liceo classico \"Ariosto\" di Ferrara. A 16 anni si identificava nel programma politico della Lega Democratica Nazionale. Conobbe Romolo Murri e Giuseppe Donati, leader del partito. Ammirava Alfredo Oriani per l'indipendenza di giudizio e la profonda ispirazione patriottica.\nNel 1913 Dino Grandi consegu\u00ec a pieni voti la maturit\u00e0 classica. Successivamente s'iscrisse alla facolt\u00e0 di giurisprudenza dell'Universit\u00e0 di Bologna. Ebbe come maestri Giacomo Venezian, Silvio Perozzi e Giorgio Del Vecchio. Ai primi di novembre del 1913 Grandi lesse sul \u00abResto del Carlino\u00bb un articolo letterario di Giovanni Borelli che lo colp\u00ec particolarmente. Decise di scrivere una lettera di risposta e la sped\u00ec al quotidiano ravennate \u00abCorriere di Romagna\u00bb (13 novembre). Il giornale la pubblic\u00f2 in prima pagina. Borelli, a sua volta, rispose sul \u00abCarlino\u00bb in prima pagina. L'interesse suscitato dal giovane universitario gli apr\u00ec le porte del maggiore quotidiano bolognese. In redazione conobbe Nello Quilici, di cinque anni pi\u00f9 anziano e tra i due nacque una sincera e duratura amicizia.\nCulturalmente elesse a proprio maestro Giuseppe Prezzolini, fondatore e direttore della rivista \"La Voce\" (1908-1916). Intanto Grandi seguiva la politica nazionale e osservava come si muovevano i suoi protagonisti e quali opinioni esprimevano. Il 20 ottobre fu incaricato dal \"Carlino\" di seguire i lavori della direzione nazionale del Partito Socialista, riunita a Bologna per giudicare Benito Mussolini. Il direttore dell\"Avanti!\" aveva manifestato sull'organo di stampa del partito le proprie convinzioni \u00abinterventiste\u00bb che ribaltavano la linea ufficiale. Mussolini fu espulso dal partito e poco tempo dopo fond\u00f2 un proprio quotidiano. Il 17 novembre, tre giorni dopo l'uscita del \"Popolo d'Italia\", Grandi scrisse una lettera di solidariet\u00e0 a Mussolini. Gli avvenimenti incalzavano. Il 24 maggio 1915 scatt\u00f2 la mobilitazione nazionale. Il 4 giugno 1915 Dino Grandi comp\u00ec 20 anni e nello stesso giorno vest\u00ec l'uniforme militare. \nL'11 marzo 1919 Grandi lasci\u00f2 il proprio reggimento degli Alpini e gli fu ordinato di recarsi al Ministero della Guerra a Roma per ricevere nuove consegne. Dopo alcuni mesi ottenne il trasferimento a Bologna (Tribunale militare), dove pot\u00e9 riprendere gli studi universitari. In ottobre si laure\u00f2 con una tesi in economia politica dal titolo \"La Societ\u00e0 delle Nazioni e il libero scambio\".\nL'anno seguente, congedato dall'esercito, inizi\u00f2 la carriera di avvocato, entr\u00f2 in un affermato studio legale bolognese e apr\u00ec un proprio ufficio a Imola.\n\u00abDeluso dagli esiti di un dopoguerra cos\u00ec diverso dai sogni del \"radioso maggio\", e ormai rassegnato alla resa dello Stato liberale, la cui classe dirigente gli appariva incapace di rinnovarsi, Grandi si sarebbe probabilmente dedicato solo all'avvocatura o al giornalismo, se non fosse stato fatto oggetto, a Imola, di un attentato da parte di elementi dell'estrema sinistra nell'ottobre 1920\u00bb. Mentre passeggiava in una via del centro in pieno giorno, due persone gli spararono cinque colpi di pistola e due giorni dopo il suo studio fu completamente devastato da militanti di sinistra. Grandi ne usc\u00ec illeso, ma dopo l'aggressione decise che non poteva pi\u00f9 osservare la politica, bens\u00ec doveva agire. Fino a quel momento non aveva aderito ad alcuna formazione politica.\nL'inizio dell'attivit\u00e0 politica.\nSi iscrisse al Fascio di combattimento di Bologna. Assunse in breve tempo un ruolo di primo piano. Gli fu affidata la direzione del settimanale \u00abL'Assalto\u00bb, l'organo del movimento, e fu eletto nel direttorio. Alle elezioni del 1921 si present\u00f2 nella lista dei Blocchi Nazionali: fu eletto alla Camera dei deputati nel collegio Bologna-Romagna (elezione annullata un anno dopo, insieme a quelle di Bottai e Farinacci, perch\u00e9 al momento del voto nessuno di loro aveva ancora l'et\u00e0 necessaria).\nIntanto prosegu\u00ec la sua carriera all'interno della formazione politica di Benito Mussolini. Nel 1921 fu eletto segretario regionale dei fasci di combattimento emiliani. Partecip\u00f2 alla marcia su Ravenna dell'11-12 settembre 1921. Al congresso nazionale del 7-10 novembre a Roma Grandi arriv\u00f2 come leader dell'opposizione insieme a Pietro Marsich. Sul palco del Teatro Augusteo riconobbe la \"leadership\" di Benito Mussolini con un palese \u00abfraterno abbraccio\u00bb, concessioni barattate con la cancellazione del patto coi socialisti dall'agenda fascista. Mussolini raggiunse cos\u00ec l'obiettivo di sconfiggere le opposizioni interne. Da parte sua, Grandi entr\u00f2 a far parte della direzione nazionale del neonato Partito Nazionale Fascista. \nIl 1922 fu l'anno in cui sal\u00ec alla ribalta Italo Balbo. Al comando delle sue squadre d'azione, occup\u00f2 varie citt\u00e0: dapprima la sua Ferrara, poi Rovigo e Bologna. Quindi fu la volta di Ravenna. Il 26 luglio Balbo ordin\u00f2 la mobilitazione degli squadristi romagnoli e bolognesi e la citt\u00e0 venne occupata militarmente. Seguirono conflitti, distruzioni e incendi. Da Roma, dove si trovava, Grandi fu inviato a Ravenna per mediare un accordo coi repubblicani. L'accordo fu trovato ed entro la fine di luglio Ubaldo Comandini, capo dei repubblicani di Romagna, e Grandi firmarono un patto di pacificazione (mentre Balbo non partecip\u00f2 alle trattative). La pace fu solo temporanea, perch\u00e9 l'uccisione di un fascista caus\u00f2 la ripresa degli scontri e un nuovo assalto alla citt\u00e0. Seguirono le occupazioni di Ancona, Parma, Trento e Bolzano. \nGrandi non condivise la trasformazione del partito in un esercito e present\u00f2 le dimissioni da membro della direzione. Furono respinte, ma da quel momento il deputato romagnolo decise comunque di assumere un basso profilo.\nNon partecip\u00f2 alla Marcia su Roma del 28 ottobre 1922. La nomina di Benito Mussolini a capo del governo lo convinse peraltro che il Paese fosse stato finalmente pacificato. Grandi torn\u00f2 a Bologna, dove riorganizz\u00f2 il suo studio di avvocato, deciso a ritornare alla sua professione. Nelle aule giudiziarie di Romagna ritrov\u00f2 Ubaldo Comandini, anch'egli avvocato e pubblicista. Nel gennaio dello stesso 1923 Benito Mussolini istitu\u00ec il Gran consiglio del fascismo. Grandi presenzi\u00f2 solo alle prime sedute, poi non venne pi\u00f9 invitato. In quell'anno scrisse la prefazione a \"La conquista ideale dello Stato\" di Romolo Murri.\nGli incarichi di governo.\nFino al 1924 Grandi limit\u00f2 la sua partecipazione alla vita politica nazionale, dedicandosi principalmente alla professione. In quell'anno Mussolini, per intercettare i voti dei moderati e dei liberali, lo fece eleggere alla Camera. Poco dopo le elezioni Grandi si spos\u00f2 con Antonietta Brizzi, una ricca possidente della provincia bolognese. Dall'unione nacquero Franco (1925-2004) e Simonetta.\nFu sottosegretario all'Interno (1924-1925) e agli Esteri dal 1925 al 1929, con Mussolini ministro ad interim, e ministro degli Esteri dal 1929 al 1932, quando lasci\u00f2 il suo incarico a capo del ministero per andare nel mese di luglio a Londra, ove rimase come ambasciatore d'Italia nel Regno Unito fino al 1939.\nDal 1929, anno dei Patti Lateranensi, terminata la sua fase di apprendistato governativo da sottosegretario, si occup\u00f2 di rappresentare l'Italia presso le altre nazioni. Il Ministero degli Esteri era allora un organismo ancora ottocentesco, liberale (nel senso culturale del termine), e Grandi vi entr\u00f2 per applicarvi, burocraticamente, i nuovi stili e i nuovi concetti della rivoluzione fascista, \"in primis\" dando l'opportunit\u00e0 a chiunque fosse laureato in giurisprudenza, scienze politiche o economia e commercio di partecipare al concorso per l'accesso alla carriera diplomatica, opportunit\u00e0 questa fino ad allora riservata ai rampolli della nobilt\u00e0. Grandi si sarebbe presto trovato dinanzi alla necessit\u00e0 di stabilire buoni rapporti con le potenze straniere, in vista di una crisi economica che avrebbe avvinto l'intero globo e certo anche l'Italia, e l'opportunit\u00e0 di poter contare su nuove leve di giovani di talento, cresciuti lontano dagli ambienti nobiliari, gli diede modo di rinnovare la classe diplomatica italiana dalle fondamenta.\nL'impostazione che Grandi diede alle relazioni internazionali fu assai differente da quella prevista da Mussolini: se il Duce, nonostante grandi capacit\u00e0 di mediazione, vi si affacciava con aggressivit\u00e0, il suo ministro s'incammin\u00f2 su una strada di saggia e delicata prudenza. Mentre il capo del Governo pensava a come poter trarre eventualmente vantaggi competitivi dalla crisi, Grandi si fece convinto (e convinse forse anche altri) che la crisi avrebbe potuto creare positivi vincoli di collaborazione fra i grandi Stati europei e che il farsene promotore avrebbe accresciuto il prestigio italiano sino all'ammissione dell'Italia nel novero delle potenze, obiettivo comunque perseguito dal fascismo di tutte le correnti e sempre pi\u00f9 facile da raggiungere man mano che la crisi riduceva i disvalori economici fra gli Stati.\nI suoi tre anni da ministro furono di estrema intensit\u00e0 politica e diplomatica. Diede all'apparato un'organizzazione omogenea con quella degli altri apparati dello Stato, compiendovi la richiesta \u00abfascistizzazione\u00bb. Oper\u00f2 in sostegno degli italiani all'estero, rassicurando gli emigrati e dotandoli di una rete di strutture consolari che tuttora \u00e8 quella da lui ideata. Si adoper\u00f2 anche per l'esenzione dall'obbligo di leva per i figli dei lavoratori emigrati, mettendo fine agli episodi che vedevano molti giovani italiani cresciuti all'estero venire arrestati per renitenza non appena sbarcati in patria e obbligati a scontare lunghe pene detentive cui erano stati condannati in contumacia da tribunali militari, e delle quali erano totalmente ignari.\nNei rapporti con le altre nazioni, Grandi \"infil\u00f2\" l'Italia dovunque gli riuscisse possibile, in tutti gli organismi anche inutili dai quali gi\u00e0 sapesse che non sarebbe stata rifiutata, inserendosi in tutte le discussioni pi\u00f9 importanti sui problemi internazionali. L'Italia stava conoscendo una popolarit\u00e0 estera che forse non ebbe pi\u00f9 a ripetersi.\nFu a questo punto che l'attivismo del ministro richiam\u00f2 l'attenzione di Mussolini, il quale ancora una volta temette che Grandi avrebbe potuto guadagnare pi\u00f9 prestigio di lui e \u00abscippargli\u00bb il ruolo di interlocutore nazionale esterno. L'occasione fu data dalle concessioni dialettiche che il ministro cominciava ad avallare informalmente in tema di disarmo; sebbene al tempo le fabbriche d'armi e dunque la capacit\u00e0 di armamento costituissero uno dei primati italiani - e sebbene tutta la non esigua tecnologia industriale civile fosse accompagnata da una non occulta analoga produzione militare, tali che l'Italia poteva considerare eventuali concessioni come nei fatti niente affatto significative - Mussolini non amava parlare della sicurezza d'Italia con altri. Accusando Grandi di essere \"andato a letto con il Regno Unito e con la Francia\", nel luglio 1932 lo rimosse dall'incarico, nominandolo ambasciatore a Londra; non un \u00ab\"promoveatur\"\u00bb, ma certo in tutto un \u00ab\"amoveatur\"\u00bb.\nLa politica estera italiana, ripresa in mano dal Duce che assunse personalmente anche quel dicastero (la procedura di revoca fu eseguita tutta con un semplice bigliettino che diceva fra l'altro: \u00abDomattina alle otto verr\u00f2 a prendere le consegne\u00bb) vide la conclusione del revisionismo pacifico e il definitivo distacco dalle tradizioni della diplomazia. Come ambasciatore a Londra, Grandi si fece conoscere anche dai politici del Regno Unito. Ne conobbe molti e con molti fu in rapporti di viva cordialit\u00e0. Segu\u00ec da vicino le fasi di avvicinamento di Churchill all'Italia, cercando d'incoraggiare la diplomazia del Regno Unito nella stessa direzione. Tuttavia le convergenze fra i regimi totalitari erano pi\u00f9 forti e cos\u00ec, alla fine, i suoi progetti di favorire un patto fra Roma e Londra si rivelarono velleitari, quando Mussolini decise di legare il suo destino a quello della Germania di Hitler.\nDino Grandi fu affiliato alla massoneria.\nFu infine ministro della Giustizia nel 1939. Si deve al guardasigilli Grandi l'ultimazione della codificazione, con l'entrata in vigore nel 1942 del codice civile e di quello di procedura civile e del codice della navigazione, nonch\u00e9 della legge fallimentare, dell'ordinamento giudiziario e di altre norme speciali. Segu\u00ec in prima persona le fasi finali della codificazione, avvalendosi di giuristi di altissimo livello, molti dei quali (come Piero Calamandrei e Francesco Messineo) notoriamente antifascisti.\nLa presidenza della Camera.\nNella XXX legislatura la Camera dei Deputati divenne la Camera dei Fasci e delle Corporazioni. Con la morte nel giugno 1939 del suo presidente Costanzo Ciano si dovette trovare un successore. E la scelta ricadde su Grandi. Era infatti uno dei primi deputati fascisti (eletto gi\u00e0 dal 1921), era gi\u00e0 stato vicepresidente a Montecitorio e le sue doti diplomatiche lo rendevano idoneo per quell'incarico istituzionale.\nIl 30 novembre 1939 cos\u00ec divenne presidente, mantenendo l'incarico di Guardasigilli fino al febbraio 1943.\nL'ordine del giorno \"Grandi\".\nDino Grandi fu l'autore dell'ordine del giorno presentato alla riunione del Gran consiglio del fascismo del 24-25 luglio 1943 al termine della quale Benito Mussolini fu messo in minoranza. L'atto provoc\u00f2 la caduta del regime fascista.\nSuccessivamente alla caduta del governo fascista, il 18 agosto del 1943 Grandi fu inviato in Spagna, paese neutrale, con l'incarico di stabilire un primo contatto con gli Alleati, ma il suo tentativo fu inutile, perch\u00e9 meno di un mese dopo l'Italia si arrese senza condizioni (8 settembre 1943). La contemporanea decisione del presidente degli Stati Uniti d'America Franklin Delano Roosevelt di porre il veto alla sua candidatura a nuovi incarichi di governo segn\u00f2 la fine della sua carriera politica.\nPer aver voluto e sostenuto la mozione del 25 luglio, egli nel 1944 fu condannato a morte in contumacia da un tribunale fascista della Repubblica Sociale Italiana, assieme ad altri autorevoli personaggi del passato regime fascista, durante quello che \u00e8 noto come il processo di Verona.\nDal secondo dopoguerra alla morte.\nNel 1943 si trasfer\u00ec dalla Spagna al Portogallo, ove risiedette sino al 1948. Gli anni quaranta furono duri: in Portogallo diede delle ripetizioni di latino, mentre la moglie lavor\u00f2 come modista per sopravvivere. La fortuna ritorn\u00f2 negli anni cinquanta, quando ebbe incarichi di rappresentanza per la Fiat. Nello stesso periodo fu consulente assiduo delle autorit\u00e0 statunitensi, in particolare dell'ambasciatrice a Roma, Clare Boothe Luce. Grandi serv\u00ec spesso da intermediario in operazioni politiche e industriali tra Italia e Stati Uniti. Si trasfer\u00ec quindi in America Latina, ove visse soprattutto in Brasile, proprietario di una tenuta agricola. \nIl rientro definitivo in Italia avvenne negli anni sessanta. Giunto in patria, Grandi apr\u00ec una fattoria modello nella campagna di Modena, ad Albareto. Infine prese casa a Bologna nel centro storico, ove mor\u00ec nel 1988 all'et\u00e0 di 93 anni.\n\u00c8 sepolto nel cimitero monumentale della Certosa di Bologna.\nLa vita di partito.\nNella vita di partito Grandi seppe far fruttare le posizioni raggiunte all'epoca dello scontro con Mussolini, ma pian piano ebbe a crearsi numerosi detrattori fra i gerarchi. L'elevato livello delle sue relazioni internazionali, con cui il solo Ciano poteva rivaleggiare, lo condusse ad assumere un distacco verso la popolaresca classe politica italiana. Il suo disprezzo, ad esempio, verso Achille Starace, il segretario nazionale autore delle campagne di immagine pi\u00f9 goffe e pi\u00f9 irritanti (come quella sulla italianizzazione dei cognomi), del quale diceva che non fosse in fondo cattivo, ma che era \u00abun pover'uomo\u00bb, lo mise una volta di pi\u00f9 in contrasto col Duce che, a sua volta, per difenderlo e per difendere la sua scelta, epigraficamente defin\u00ec il poveretto come \u00abun cretino, s\u00ec, ma obbediente\u00bb.\nIl contrasto con Starace, di modi, di concetti e di stili, oltre che la differenza di capacit\u00e0 e di potenzialit\u00e0 di pensiero, simboleggia vividamente la distanza di Grandi dal mondo in orbace. Egli stesso ebbe a dire di s\u00e9, parlando con Ciano nel 1942: \u00abNon so come ho fatto a contrabbandarmi per fascista durante vent'anni\u00bb. E del suo rapporto col Duce, e della sua supposta insubordinazione, scrisse note nelle quali, con artifici della retorica, giunse a spiegare che la fedelt\u00e0 non \u00e8 sinonimo di obbedienza, a giustificare le sue originali prese di posizione politiche. Amante delle vie tortuose (cos\u00ec ne disse Bottai), si guadagn\u00f2 la fiducia di Casa Savoia e in particolare di Vittorio Emanuele III. Fu fatto conte di Mordano nel 1937 e in seguito ebbe il Collare dell'Annunziata, con la conseguenza di diventare \u00abcugino del Re\u00bb. Mussolini per motivi non ancora chiariti, nel 1941 lo sped\u00ec a combattere sul fronte greco.\nIl ruolo di Grandi nell'esautorazione di Mussolini.\nLa preparazione.\nGrandi fu l'estensore del noto ordine del giorno che il 25 luglio 1943 provoc\u00f2 la caduta di Mussolini: fu decisivo il suo voto e fu essenziale la sua opera di persuasione nei confronti degli altri membri del Gran Consiglio del Fascismo. Da tempo, insieme a Giuseppe Bottai e Galeazzo Ciano, Grandi riteneva che una via d'uscita per evitare la disfatta militare dell'Italia avrebbe potuto sortire soltanto dalla sostituzione (ovvero dalla deposizione) del Duce, che nella parossistica identificazione personale con il regime (fascismo = Mussolini, e viceversa) aveva condotto, a loro vedere, l'idea fascista originaria a essere condizionata e compromessa dai suoi errori. In sostanza, gli sbagli di Mussolini avevano posto in pregiudizio la sopravvivenza stessa del fascismo, e se non si trovava una soluzione, entrambi sarebbero stati destinati a perire. Conveniva piuttosto sacrificare il capo, e con esso tutto il regime, pur di consentire potenziali aperture per una successiva eventuale riformulazione, che non attendere gli eventi, che avrebbero portato probabilmente al disfacimento del regime.\nLe posizioni di Grandi, di Ciano e di Bottai, comunque, erano lievemente differenti.\nDi Grandi, in verit\u00e0, si \u00e8 anche ipotizzato che l'eterno antagonismo con Mussolini, risultato di un lento strisciante rancore che aveva accompagnato le loro carriere sin dal 1914, fosse giunto a suscitargli un \"cupio dissolvi\" che nella raggiunta freddezza di modi avesse comunque preservato tutto intatto il furore della vendetta e tutta aperta l'ambizione alla vittoria finale sull'avversario. Ma lo spessore dell'uomo e la sua esperienza internazionale fanno credere invece che le note lasciate sui suoi diari siano espressione di una sincera convinzione politica e morale, la cui distanza dalle visioni ed esperienze mussoliniane ben potevano essere cagione del loro antagonismo.\nElemento scatenante avrebbe potuto essere il generale rimpasto delle pi\u00f9 alte cariche dello Stato voluto da Mussolini nella prima parte del 1943. D'altro canto, il vorticoso giro di rapporti fra monsignor Montini e il re (anche per il tramite della nuora Maria Jos\u00e9), Galeazzo Ciano e gli anglo-statunitensi, ha sempre lasciato il sospetto che il Vaticano abbia avuto un ruolo pi\u00f9 vasto di quello dello spettatore terzo. Ciano, genero del Duce e cugino del re (per averne ricevuto il Collare dell'Annunziata), buon amico di Montini, era con Bottai e Grandi il terzo e pi\u00f9 inatteso promotore della mozione di sfiducia.\nIl piano.\nIl piano scatt\u00f2 nella seconda parte dell'anno, ma venne pensato poco dopo il rimpasto. L'azione non fu concordata con Vittorio Emanuele III. La data dei diari di Grandi (maggio) delinea un tempo di maturazione della decisione non irrilevante che, date le sue relazioni, avrebbe potuto consentire una lunga elaborazione, certo non sgradita alla poco scattante tradizione sabauda. Nel corso dell'udienza privata con il sovrano il 4 giugno, Grandi espose il suo piano. Il re disse che solo il parlamento oppure il gran consiglio avrebbero potuto \"indicargli la strada\". Grandi ricorda:\nIl piano comprendeva anche l'arresto immediato di Mussolini, che sarebbe stato condotto in un luogo sicuro, protetto da Carabinieri e Polizia, dopo di che, senza alcun commento, il nuovo governo avrebbe dato notizia delle sue dimissioni. Inoltre Grandi dichiar\u00f2 che subito dopo il cambio di governo l'Italia avrebbe dovuto rivolgere le armi contro l'alleato tedesco, vanificando cos\u00ec la dichiarazione di Casablanca degli alleati che esigeva la resa incondizionata:\nIl re avrebbe sostenuto Grandi nel suo tentativo e l'avrebbe incoraggiato lasciandogli credere che il governo sarebbe stato affidato allo stimato maresciallo Caviglia (invece a met\u00e0 luglio il re decider\u00e0 di affidare l'incarico al maresciallo Pietro Badoglio, gradito alle alte sfere militari e appartenente alla massoneria). Il sovrano rimase invece scettico riguardo alla possibilit\u00e0 di rivolgersi in armi contro i tedeschi.\nGrandi fece ritorno a Bologna, dove rimase per oltre un mese e mezzo (nonostante fosse presidente della Camera), rassicurato sul fatto che il re si fosse reso conto della drammaticit\u00e0 della situazione, ma preoccupato della sua tendenza al rinvio. Il 15 luglio gli giunse la notizia che gli anglo-americani avevano preso le citt\u00e0 di Augusta e Siracusa. Il 18 venne a sapere che il 16 i gerarchi avevano chiesto a Mussolini l'urgente convocazione del Gran Consiglio. A questo punto, persa ormai ogni speranza nella volont\u00e0 del sovrano di muoversi autonomamente, risolse di fare \"il Pietro Micca\", e il 19 luglio part\u00ec per Roma portando con s\u00e9 la prima stesura del suo futuro ordine del giorno. Lo stesso giorno Mussolini e Ambrosio ebbero un colloquio, inconcludente, con Hitler e i vertici militari tedeschi nei pressi di Feltre. Il 21 Grandi si rec\u00f2 nella sede del partito; qui venne a sapere che Mussolini, dopo essere tornato da Feltre, aveva accolto la richiesta di convocazione del Gran Consiglio del Fascismo e aveva fissato la data per sabato 24 luglio alle ore 17 (termin\u00f2 quasi all'alba del 25 luglio). Nei tre giorni che rimanevano, Grandi inizi\u00f2 a contattare i membri dell'assise e chiese il loro appoggio all'ordine del giorno che intendeva presentare. A ogni buon conto, forse anche per levarsi una soddisfazione o per lealt\u00e0 politica, la mattina del 23 Grandi inform\u00f2 Mussolini del suo ordine del giorno e di cosa avrebbe detto. Il Duce gli neg\u00f2 met\u00e0 della soddisfazione, ascoltando senza batter ciglio.\nI gerarchi contattati gli espressero il loro appoggio. Per\u00f2 Grandi riusc\u00ec a parlare solo con la met\u00e0 dei componenti del Gran Consiglio. Tutto quindi sarebbe dipeso dall'esito della discussione a Palazzo Venezia.\nOpere.\nDurante la sua pluriennale attivit\u00e0 diplomatica, Grandi form\u00f2 un vasto archivio, formato da corrispondenza privata, documenti ufficiali e carte semi-ufficiali. Collocandolo in luoghi diversi sperava di poterne conservarne gran parte. \nNonostante queste precauzioni, una quota considerevole fu trafugata e dispersa (ad esempio, tutto quello che si trovava nella sua casa romana fu saccheggito da sostenitori del Duce dopo il 25 luglio 1943).\nGrandi don\u00f2 tra il 1974 e il 1978 tutte le sue carte al professor Renzo De Felice, che aveva conosciuto nei primi anni sessanta."}
{"id": "89055", "revid": "287204", "url": "https://it.wikipedia.org/wiki?curid=89055", "title": "Gerra", "text": ""}
{"id": "89056", "revid": "287204", "url": "https://it.wikipedia.org/wiki?curid=89056", "title": "Morbio", "text": ""}
{"id": "89062", "revid": "1318658", "url": "https://it.wikipedia.org/wiki?curid=89062", "title": "Metatheria", "text": "I marsupiali (Marsupialia) sono un'infraclasse dei mammiferi diffusa specialmente in Australia e in America del Sud. Appartengono al clade Metatheria, di cui rappresentano l'unica parte non estinta. Nella femmina \u00e8 quasi sempre presente una tasca addominale, detta marsupio, dove i piccoli, che nascono immaturi a causa della scarsa funzionalit\u00e0 della placenta, vengono allattati e protetti fino al termine dello sviluppo.\nOrigine e diffusione.\nI marsupiali sono presenti nelle Americhe e in Australia, cio\u00e8 in aree geografiche molto distanti tra loro. Secondo i dati paleontologici, i marsupiali comparvero in Nord America nel Cretaceo medio e, durante il Cretaceo superiore, si diffusero in Sud America, per poi raggiungere l'Australia attraverso l'Antartide che, fino al Terziario inferiore, connetteva ancora queste regioni, come suggerito dalla teoria della tettonica delle placche. In Australia, i primi fossili di marsupiali risalgono all'Eocene.\nSempre nel Terziario, un altro flusso migratorio si diresse dal Nord America verso l'Europa e da qui verso l'Asia e l'Africa, ma, nel Miocene, si verific\u00f2 un'estinzione che fece scomparire i marsupiali sia nel vecchio continente che nel luogo d'origine. La presenza in Nord America \u00e8 dovuta ad una migrazione sudamericana nel Pliocene, quando le due Americhe si ricongiunsero con la formazione dell'istmo di Panama.\nI fossili non sostengono l'idea che i marsupiali siano una primitiva formazione degli Euteri: entrambi i rami si sono evoluti contemporaneamente nel Mesozoico, dove entrarono in forte competizione. In Australia, gli Euteri autoctoni, alcuni roditori e pipistrelli derivano da migrazioni asiatiche del Pliocene, un periodo molto recente rispetto all'invasione dei marsupiali che, assieme ai monotremi, ne hanno dominato la situazione. L'assenza di competitori ha permesso alle poche forme progenitrici di marsupiali approdati in Australia di divergere liberamente, producendo diverse specie che hanno occupato la maggior parte delle nicchie ecologiche presenti nel territorio. Il risultato \u00e8 una sorprendente somiglianza tra gli euteri e i marsupiali, dovuta ad un processo di evoluzione convergente, come testimoniato dalle similarit\u00e0 tra il lupo ed il tilacino, tra il gatto marsupiale e la lince, tra la talpa marsupiale e la talpa, tra lo scoiattolo volante e l'opossum volante, tra Smilodon e Thylacosmilus.\nI marsupiali sono vivipari, ma la gestazione \u00e8 brevissima.\nTassonomia.\nCi sono due principali superordini di Metatheria: gli Ameridelphia che vivono in Sud America, e gli Australidelphia che vivono in Australasia. L'ordine Microbiotheria (che ha una sola specie: il monito del monte) si trova in Sud America, ma si ritiene molto pi\u00f9 vicino agli animali australiani che a quelli americani.\nCi sono molte specie piccole e arboricole in tutti questi gruppi. Quelli in Ameridelphia sono spesso chiamati \"opossum\", mentre quelli Australidelphia \"possum\".\nAmeridelphia\nAustralidelphia\nIncertae sedis"}
{"id": "89063", "revid": "1543377", "url": "https://it.wikipedia.org/wiki?curid=89063", "title": "Happening", "text": "L'happening \u00e8 una forma d'arte contemporanea che nasce a opera di Allan Kaprow (\"18 Happenings in 6 Parts\", New York, 1959) e si focalizza non tanto sull'oggetto ma sull'evento che si riesce ad organizzare: \u00abL' \"happening\" \u00e8 una forma di teatro in cui diversi elementi alogici, compresa l'azione scenica priva di matrice, sono montati deliberatamente insieme e organizzati in una struttura a compartimenti\u00bb. \nKaprow descrisse, nel catalogo, il dispositivo messo a punto per i vari happening. Gli happening si sarebbero svolti in tre spazi differenti caratterizzati ognuno da un'atmosfera e da un tipo di illuminazione diverse: bianca e blu nel primo, bianca e rossa nel secondo, blu nel terzo.\nOltre ai collage e agli oggetti erano previste delle sedie in numero variabile da 75 a 100. Gli invitati ricevevano cartellini numerati e dovevano cambiare sedia, come indicato dalle regole stabilite nel programma. Potevano dunque assistere agli eventi proposti che si sarebbero svolti una sola volta, per una durata totale di un'ora e mezzo: proiezione di diapositive, ascolto di musica improvvisata, una donna nuda che sprofonda in un divano, un'altra che spreme arance, un gruppo di artisti che dipingono tele appese a tramezzi, altri che fanno girare cartelli e recitano testi o suonano uno strumento.\nTutti questi eventi incarnano valori antitetici a quelli caratterizzanti l'universo delle \u201cbelle arti\u201d, eventi che in particolare promuovono l'effimero, il mutevole, il riavvicinamento tra arte e vita. Gli artisti che si occupano dell'organizzazione degli happening tendono a svincolare il pubblico dal ruolo di fruitore passivo. In alcuni casi si coinvolge il pubblico per denunciare, ad esempio una situazione di degrado, come nel caso del fotografo e performer Augusto De Luca, che ha organizzato una partita di golf nelle buche stradali di Napoli.\nL'happening avviene generalmente in luogo pubblico, all'aperto come fosse un gesto di irruzione nella quotidianit\u00e0. Hanno conquistato fama gli happening di Spencer Tunick che coinvolgono una massa di persone nude. Importanti sviluppi di questa linea di ricerca (sia poetica sia politica) sono il situazionismo e il fenomeno degli indiani metropolitani."}
{"id": "89066", "revid": "1573940", "url": "https://it.wikipedia.org/wiki?curid=89066", "title": "Thylacinus cynocephalus", "text": "Il tilacino (Thylacinus cynocephalus ), noto anche coi nomi di tigre della Tasmania, lupo della Tasmania o lupo marsupiale o ancora lupo australe, era un marsupiale carnivoro vissuto in Australia, Tasmania e Nuova Guinea\nEstintosi durante la prima met\u00e0 del XX secolo, il tilacino rappresentava l'ultima specie vivente della famiglia Thylacinidae, nonch\u00e9 il marsupiale carnivoro di maggiori dimensioni, e, fino a circa 3500 anni fa (data stimata dell'arrivo del dingo in Australia) anche il predatore oceaniano di maggiori dimensioni in assoluto.\nIl tilacino era un superpredatore, cio\u00e8 all'apice della catena alimentare. Dopo la sua estinzione in Australia, sopravvisse in Tasmania fino agli anni trenta, insieme ad altre specie endemiche come il diavolo della Tasmania.\nPur somigliando in maniera notevole a un cane, specialmente per la conformazione del cranio, l'ultimo antenato comune fra canidi e tilacinidi risale a circa 160 milioni di anni fa, risultando uno dei casi pi\u00f9 emblematici di convergenza evolutiva. Le specie esistenti ad esso pi\u00f9 prossime filogeneticamente sono il gi\u00e0 citato diavolo della Tasmania e il numbat.\nProbabilmente scomparso in Australia continentale gi\u00e0 prima dell'arrivo dei coloni europei, il tilacino sopravvisse in Tasmania dove, come il lupo in Europa, venne considerato un animale nocivo per gli allevamenti di bestiame e cacciato dai coloni. Questo fenomeno, incentivato dal sistema di taglie sugli animali uccisi, unito all'alterazione dell\"'habitat\" e la competizione col dingo, portarono la specie all'estinzione nel 1936, lo stesso anno in cui la specie venne dichiarata protetta dal governo australiano.\nGrazie alla presenza di un gran numero di resti ben conservati e all'avanzamento delle tecniche genetiche, il tilacino \u00e8 una delle specie candidate per la clonazione. Non mancano inoltre in Australia o in Tasmania numerosi presunti avvistamenti della specie e gli scienziati continuano a cercarla, nella speranza che sia sopravvissuta in natura..\nDescrizione.\nDimensioni.\nI dati sulle dimensioni di questi animali sono piuttosto variabili, in virt\u00f9 del fatto che la maggior parte degli esemplari conservati sono cuccioli e si dispone solo di animali impagliati, scheletri e fotografie in bianco e nero per estrapolare i dati.Si stima che un esemplare maturo misurasse circa 100\u2013130\u00a0cm di lunghezza, cui vanno sommati 50\u201365\u00a0cm di coda: ne risulta che i tilacini di maggiori dimensioni fossero lunghi anche due metri. L'altezza alla spalla raggiungeva i 60\u00a0cm, mentre il peso si attestava attorno ai 20\u201330\u00a0kg..\nIl dimorfismo sessuale in questa specie era piuttosto evidente in quanto i maschi erano visibilmente pi\u00f9 grossi e robusti rispetto alle femmine a parit\u00e0 d'et\u00e0.\nAspetto.\nCome intuibile dal nome comune, il lupo marsupiale somigliava nel suo quarto anteriore ad un grosso cane a pelo corto, con piccole orecchie appuntite: la parte posteriore del corpo si incurvava bruscamente verso il basso, con una coda lunga e spessa che si estendeva dal corpo come quella dei canguri. Questo strano effetto di gibbosit\u00e0 ha fatto s\u00ec che molti dei primi europei a vedere questo animale lo abbiano paragonato alle iene piuttosto che ai cani, anche in virt\u00f9 della colorazione striata.\nIl cranio del tilacino somigliava in maniera impressionante a quello dei canidi e ancor pi\u00f9 specificatamente a quello di una volpe, al punto che Richard Dawkins raccontava aneddoticamente che molti studenti di zoologia dell'Universit\u00e0 di Oxford venivano regolarmente tratti in inganno e rimandati alla sessione d'esami successiva presentando loro un cranio di tilacino che veniva puntualmente confuso con un cane o viceversa. Tale somiglianza non era dovuta a un'effettiva parentela fra i due animali, anzi viceversa gli antenati dei canidi e dei tilacini avevano cominciato a divergere svariate decine di milioni di anni fa, quanto piuttosto a un fenomeno di convergenza evolutiva, molto facilmente osservabile in un ambiente insulare e isolato com'\u00e8 l'Australia, secondo il quale specie anche lontane filogeneticamente ma sottoposte a stimoli ambientali simili sviluppano adattamenti simili.Comparando attentamente i due crani emergono alcune differenze che permettono una distinzione agevole:\nIl tilacino era in grado di spalancare le proprie fauci fino a oltre 120 gradi, caratteristica unica fra i mammiferi.\nLe zampe posteriori presentavano quattro dita, mentre le zampe anteriori erano munite di cinque dita (quattro poggianti sul terreno e uno laterale, che veniva probabilmente utilizzato dall'animale per trattenere e maneggiare il cibo, similmente a quanto fanno i cani o il diavolo della Tasmania): ciascun dito era munito di robusti artigli non retrattili. La zampa poggiava su un cuscinetto carnoso trilobato, caratteristica questa che (assieme al fatto che le orme erano generalmente poste in due linee quasi parallele) permetteva di distinguere in maniera piuttosto agevole le tracce di tilacino da quelle di altri animali, come cani, volpi o diavoli della Tasmania.\nIl pelo era denso e soffice, lungo circa 15\u00a0mm: il colore seguiva le varie tonalit\u00e0 del fulvo, dal crema al bruno scuro, mantenendosi pi\u00f9 chiara sul ventre rispetto al dorso. Sulla parte posteriore del dorso era presente una caratteristica tigratura (da cui l'altro nome comune di \"tigre marsupiale\" con cui questo animale \u00e8 conosciuto), ben marcata e nera nei giovani, pi\u00f9 sbiadita man mano che l'animale invecchiava: la tigratura dorsale aveva verosimilmente funzione mimetica per l'animale, ma si pensa che potesse anche essere utilizzata dai vari esemplari a fini identificativi. Una leggenda aborigena narra che all'alba dei tempi il tilacino fosse sprovvisto di striature dorsali, ma che se le procur\u00f2 nel tentativo di avvertire il Bunyip, il canguro, l'ornitorinco ed il Grande Uccello dell'approssimarsi di un incendio.Nei giovani era inoltre presente un pennacchio di peli pi\u00f9 lunghi sulla punta della coda, che spariva con l'et\u00e0 adulta.\nBiologia.\nSi conosce molto poco riguardo alle abitudini del tilacino: la maggior parte dei dati sono stati ottenuti da animali in cattivit\u00e0 o da testimonianze aneddotiche dei coloni, risalenti perlopi\u00f9 alla prima met\u00e0 del XX secolo (quando il destino della specie era gi\u00e0 segnato e non ne rimanevano che pochi esemplari), le quali a volte risultano anche atipiche (ad esempio la maggior parte degli avvistamenti e delle osservazioni di tilacini sono state fatte di giorno).\nMolto verosimilmente il tilacino era un animale dalle abitudini principalmente crepuscolari e notturne, che durante il giorno si riposava in cavit\u00e0 degli alberi o delle rocce, che esso stesso provvedeva a foderare con erba secca, muschio e fronde di felci. Mentre durante il giorno i tilacini preferivano rifugiarsi in aree collinari e ben ricoperte da vegetazione, durante le ore di attivit\u00e0 essi tendevano a spostarsi in aree prative o cespugliose.Tutti coloro che hanno lasciato testimonianze sul comportamento del tilacino lo definiscono un animale estremamente timido e riservato, con forte tendenza a evitare il contatto con l'uomo, pur mostrando di tanto in tanto curiosit\u00e0, tuttavia ai tempi delle persecuzioni nei suoi confronti il tilacino veniva descritto come animale aggressivo e pericoloso.Poco si conosce sulle abitudini sociali del tilacino: la maggior parte degli avvistamenti si riferiscono a singoli animali, tuttavia in cattivit\u00e0 coppie o gruppi familiari di tilacini convivevano senza problemi. Probabilmente lo scarso numero di animali allo stato selvatico rimasti ai tempi delle osservazioni condotte faceva s\u00ec che essi si muovessero perlopi\u00f9 isolati, fatto questo che alterava i loro comportamenti.\nQuesto animale presentava un'andatura abbastanza goffa, che lo rendeva piuttosto lento in corsa, tuttavia soprattutto in cattivit\u00e0 sono stati osservati pi\u00f9 volte tilacini muoversi saltellando sulle zampe posteriori, in maniera simile ai canguri. Si ritiene che quest'andatura servisse all'animale per allontanarsi velocemente in caso di pericolo. La coda lunga e forte, oltre che per bilanciare l'animale durante la corsa e il salto, risultava utile anche come \"terza gamba\" per poggiarvi il peso, permettendo ai tilacini di rimanere sulle zampe posteriori per brevi periodi.\nSono state descritte numerose vocalizzazioni per il tilacino, fra cui ringhi e soffi spesso preceduti da sbadigli quando l'animale era agitato, sospiri o abbaii, questi ultimi specialmente durante la caccia, per tenersi in contatto fra membri dello stesso gruppo ed un lungo e lamentoso latrato, probabilmente emesso per l'identificazione a distanza. Mancano per\u00f2 studi approfonditi condotti in merito.Esiste inoltre discordia riguardo all'odore emesso dall'animale in vita: mentre alcuni descrivono i tilacini come animali dal caratteristico forte odore muschiato, altri parlano genericamente e in maniera neutra di un odore di animale, mentre altri non parlano di alcun odore in particolare: \u00e8 possibile che, similmente al diavolo della Tasmania, anche il tilacino possedesse delle ghiandole odorifere che secernessero sostanze odorose quando l'animale era eccitato o agitato.\nAlimentazione.\nIl tilacino era un superpredatore, esclusivamente carnivoro. Il suo stomaco poteva estendersi per permettere all'animale di mangiare grandi quantit\u00e0 di carne in una sola volta: questo era probabilmente il risultato di un adattamento ai periodi in cui il cibo era scarso o introvabile. Per lo stesso motivo, similmente al diavolo orsino, il tilacino utilizzava probabilmente la grossa coda come deposito di grasso durante i periodi di abbondanza di cibo.\nI primi studi su questo animale riportavano che esso si servisse per cacciare principalmente dell'olfatto, tuttavia recenti analisi della struttura cerebrale dimostrerebbero che il bulbo olfattivo non \u00e8 particolarmente sviluppato nel tilacino, e che quindi l'odorato non avesse un ruolo particolarmente importante nella caccia, mentre l'animale verosimilmente si serviva perlopi\u00f9 della vista e dell'udito.Sebbene il tilacino venga generalmente visto come il corrispettivo marsupiale dei canidi, uno studio recente suggerirebbe che in realt\u00e0 si trattava perlopi\u00f9 di un predatore d'attesa come i felidi piuttosto che di un cacciatore attivo: anche le osservazioni condotte in cattivit\u00e0 e le testimonianze di cacciatori dell'epoca sembrerebbero suggerire che era compito di alcuni membri del gruppo scegliere una preda e condurla in direzione di un altro individuo in agguato. In questo senso, basandosi sulle presunte modalit\u00e0 di caccia, piuttosto che \"lupo marsupiale\" sarebbe pi\u00f9 appropriato per il tilacino il nome comune di \"tigre della Tasmania\".\nNonostante gli studi sugli esemplari conservati forniscano sempre pi\u00f9 indizi sul tipo di dieta del tilacino, essa rimane oggetto di accesi dibattiti nella comunit\u00e0 scientifica. Fra le prede del tilacino probabilmente figuravano canguri, wallaby, vombati ed altri piccoli vertebrati, fra cui anche rettili e uccelli. Alcuni studiosi hanno suggerito che tra le possibili prede di questo animale vi fosse anche l'em\u00f9 della Tasmania: si \u00e8 addirittura supposto che l'abilit\u00e0 al salto dei tilacini fosse utile a questi animali per azzannare gli em\u00f9 al collo e che l'estinzione degli em\u00f9 della Tasmania attorno alla met\u00e0 del XIX secolo abbia dato inizio al fatale declino della popolazione di lupi marsupiali.\nFra i coloni europei il tilacino godeva della triste fama di implacabile predone di pollame e greggi, particolarmente sensibile all'odore del sangue: lo stesso Michael Sharland, illustre naturalista, sosteneva che animali che rifiutavano il cibo, anche vivo, acquistavano immediatamente appetito annusando del sangue. Gli esemplari in cattivit\u00e0 accettavano senza problemi una gran variet\u00e0 di cibi, dal coniglio al wallaby, al pollame, passando per la carne di manzo, pecora e cavallo.\nUno studio recente ha dimostrato tramite analisi computerizzate che le mascelle del tilacino erano sorprendentemente molto pi\u00f9 deboli di quanto ci si aspettasse, al punto che se empiricamente si suppone un animale carnivoro in grado di sopraffare prede pi\u00f9 o meno del suo stesso peso, un tilacino adulto del peso di 30\u00a0kg difficilmente era in grado di aver ragione di prede pi\u00f9 pesanti di 5\u00a0kg: per questo motivo le possibili prede del tilacino erano soltanto piccoli animali come bandicoot e possum. Ci\u00f2 li scagiona dalle accuse di essere decimatori di pecore, cosa che li rendeva molto suscettibili a cambiamenti ambientali anche minimi oltre a metterli in competizione diretta con altri predatori, come i dasiuri e il diavolo della Tasmania.\nRiproduzione.\nIn base alle osservazioni fatte sugli esemplari catturati, specialmente femmine con piccoli, si pensa che non vi fosse una stagione riproduttiva ben definita, ma che i tilacini fossero in grado di riprodursi durante tutto l'arco dell'anno, sebbene vi fosse un picco delle nascite fra l'inverno e la primavera australi. Il numero di cuccioli andava dai due ai quattro: come in tutti i marsupiali, anche nel tilacino i neonati erano molto poco sviluppati, ciechi e nudi, e la madre li ospitava per pi\u00f9 di tre mesi nel marsupio, continuando a prendersene cura fino a quando non avessero raggiunto la maturit\u00e0.Il tilacino rappresenta una delle due specie di marsupiali, l'altra \u00e8 lo yapok, e l'unica di marsupiale australiano in cui ambedue i sessi sono provvisti di marsupio: questa tasca, rivolta all'indietro, alloggiava quattro capezzoli e serviva per l'allevamento della prole, nel maschio essa funge da borsa scrotale.Una volta lasciato il marsupio, i cuccioli erano soliti aspettare che la madre tornasse dalle battute di caccia nascosti fra la vegetazione o nelle tane.\u00c8 noto un unico caso di riproduzione in cattivit\u00e0 per questa specie, avvenuto nel 1899 nello zoo di Melbourne.\nLa speranza di vita di questi animali allo stato selvatico era di circa 5-7 anni, mentre in cattivit\u00e0 difficilmente i tilacini superavano i nove anni d'et\u00e0.\nDistribuzione e habitat.\nInizialmente considerato una specie endemica della Tasmania, in base alle pitture rupestri si \u00e8 ipotizzato che l'areale del tilacino, almeno fino a tempi preistorici, si estendesse anche al resto dell'Australia e alla Nuova Guinea. La prova inconfutabile dell'esistenza di questo animale in Australia fino a tempi relativamente recenti \u00e8 stata il ritrovamento di una carcassa mummificata di tilacino in una caverna della piana di Nullarbor nel 1990, datata a circa 3300 anni fa.\nSi pensa che il tilacino in Australia abitasse di preferenza le foreste secche di eucalipto, le aree cespugliose e le praterie erbose, mentre le popolazioni tasmaniane prediligevano le lande costiere, scelte in seguito anche dai coloni europei per pascolare il bestiame.\nTassonomia.\nIl tilacino era molto presente nell'arte aborigena, essendo raffigurato in numerose pitture rupestri sparse in giro per l'Australia e risalenti anche a 3000 anni fa: quando gli europei scoprirono l'isola-continente, il lupo marsupiale era gi\u00e0 scomparso da tempo. Bisogna aspettare il 1642, con la scoperta della Tasmania da parte di Abel Tasman, per avere notizie di impronte di \"una bestia sconosciuta con zampe simili a una tigre\". Il primo a parlare esplicitamente dell'avvistamento di un \"gatto-tigre\" fu Dufresne nel 1772, sebbene l'animale menzionato potrebbe anche essere un dasiuro: la prima menzione sicura di un tilacino risale al 13 maggio 1792 e venne redatta da Labilliard\u00e9re, naturalista al seguito della spedizione di D'Entrecasteaux, anche se per avere una descrizione dettagliata dell'animale bisogner\u00e0 aspettare il 1805, quando il governatore William Paterson ne far\u00e0 una per il \"Sydney Gazette\".\nLa descrizione scientifica del tilacino fu a cura di George Harris e risale al 1808, cinque anni dopo la fondazione della prima colonia europea in Tasmania. Harris classific\u00f2 il tilacino nel genere \"Didelphis\" col nome di \"D. cynocephala\", sottintendendone una parentela con gli opossum americani. Solo due anni dopo, tuttavia, il lupo marsupiale venne riclassificato nel genere \"Dasyurus\", creato nel 1796 da Geoffroy Saint-Hilaire per ospitare i marsupiali carnivori australiani: per risolvere il conflitto di genere (essendo \"Didelphis\" un nome femminile e \"Dasyurus\" nome maschile) la specie venne rinominata al maschile \"D. cynocephalus\".Nel 1824 Temminck ascrisse il tilacino a un proprio genere monospecifico, \"Thylacinus\", col nome definitivo di \"Thylacinus cynocephalus\".\nIl nome scientifico del tilacino deriva dall'unione delle parole greche \u03b8\u03cd\u03bb\u03b1\u03ba\u03bf\u03c2 (\"th\u00fdlakos\", \"tasca\", in riferimento al marsupio) e \u03ba\u03cd\u03c9\u03bd (\"k\u00fd\u014dn\", \"cane\") per quanto riguarda il genere e \u03ba\u03cd\u03c9\u03bd con \u03ba\u03b5\u03c6\u03b1\u03bb\u03ae (\"kephal\u1e15\", \"testa\") per quanto riguarda la specie, col significato di \"marsupiale con testa di cane\". Il nome comune \"tilacino\" \u00e8 di diretta derivazione dal nome scientifico, mentre gli altri nomi comuni con cui la specie era conosciuta, \"lupo marsupiale\" / \"lupo della Tasmania\" o \"tigre marsupiale\" / \"tigre della Tasmania, si riferiscono rispettivamente all'aspetto dell'animale e all'areale che esso occupava. Gli aborigeni della Tasmania chiamavano questo animale \"coorinna\", \"loarinna\", \"laoonana\" o \"lagunta\", tuttavia nessuno di questi nomi \u00e8 stato preso in considerazione per divenire nome comune della specie\nNell'ambito dei Dasyuromorphia, il tilacino occuperebbe un clade molto basale e ben distinto dagli altri, vicino al diavolo della Tasmania e al formichiere marsupiale.I primi tilacini propriamente detti apparvero circa 4 milioni di anni fa: i fossili pi\u00f9 antichi ascrivibili a questa specie appartengono a vari esemplari rinvenuti a Riversleigh, nel Queensland nord-occidentale\nL'estinzione.\nSi stima che il tilacino sia quasi completamente scomparso dall'Australia continentale almeno 2000 anni fa, e probabilmente ancora prima dalla Nuova Guinea; vengono tuttavia considerate attendibili testimonianze di avvistamenti di questi animali in Australia Meridionale (Monti Flinders) e Nuovo Galles del Sud (Blue Mountains) sia da parte di aborigeni australiani sia di coloni europei fino al 1830.\nFra le cause della scomparsa del tilacino dall'Australia continentale (ed in seguito della sua completa estinzione) la pi\u00f9 citata e generalmente considerata attendibile \u00e8 l'arrivo del dingo al seguito dell'uomo: tuttavia, specialmente negli ultimi anni questa ipotesi ha perso molta della sua centralit\u00e0, in quanto si pensa che le due specie non competessero attivamente fra loro (sia perch\u00e9 i dingo sono animali diurni mentre i tilacini erano prevalentemente notturni, sia perch\u00e9 il \"target\" di prede era probabilmente diverso nelle due specie), e che in caso di scontri il dingo, pi\u00f9 grosso e forte, avrebbe probabilmente avuto la meglio.\nAssieme all'arrivo del dingo, anche la presenza umana fu determinante per la scomparsa del tilacino dall'Australia, cos\u00ec come pi\u00f9 in generale per l'estinzione di circa il 90% della megafauna australiana nel tardo Quaternario. Non in maniera diretta, ossia attraverso la caccia, quanto piuttosto si pensa per i cambiamenti effettuati sull'ecosistema australiano, ai quali il tilacino mostrava una particolare vulnerabilit\u00e0: ne \u00e8 la prova il fatto che per un buon lasso di tempo, vale a dire finch\u00e9 tali cambiamenti non avvennero, il tilacino continu\u00f2 a sopravvivere accanto all'uomo, mentre altre specie, cacciate attivamente, andavano incontro all'estinzione una dopo l'altra.\nLa specie sopravvisse tuttavia in Tasmania: all'arrivo dei primi coloni europei sull'isola, l'animale sembrava essere pi\u00f9 comune nel centro-nord dell'isola. Nonostante a causa della sua natura timida e delle abitudini notturne gli avvistamenti fossero rari, ben presto il tilacino guadagn\u00f2 la fama di ladro di bestiame, e non tardarono ed essere adottati sistemi di taglie sui capi uccisi: gi\u00e0 nel 1830 la compagnia della Terra di Van Diemen introdusse le prime ricompense, mentre fra il 1888 ed il 1909 il governo tasmaniano pose una taglia di un dollaro australiano (circa 120 euro attuali) per ciascuna testa di adulto e dieci scellini per cucciolo, pagandone in totale 2184, sebbene si pensi che il numero di animali uccisi fosse ben pi\u00f9 consistente.\nAlla caccia spietata a cui i tilacini venivano sistematicamente sottoposti si sommava la competizione con i cani introdotti dall'uomo, la perdita dell\"'habitat\", la sparizione di molte delle prede di questo animale (anch'esse cacciate dall'uomo e dai predatori introdotti) e un'epidemia di cimurro.\nPer la somma di tutte le cause summenzionate, il tilacino era diventato estremamente raro e gi\u00e0 a partire dagli anni '20 gli avvistamenti di questo animale erano divenuti un evento quasi eccezionale, tanto che gi\u00e0 dal 1901 erano sorti comitati che chiedevano maggiore protezione per questa specie; accortasi di ci\u00f2, nel 1928 la commissione per la fauna nativa della Tasmania emise un apposito decreto di protezione di questi animali, proponendo l'istituzione di un'area protetta dove ospitarli fra i fiumi Arthur e Pieman.\nL'ultima uccisione di un tilacino selvatico avvenne nel 1930 a opera del fattore Wilf Batty nella porzione nord-orientale dell'isola: Batty spar\u00f2 all'animale, probabilmente di sesso maschile, dopo averlo osservato aggirarsi per alcune settimane per la sua tenuta.\nL'ultimo tilacino in cattivit\u00e0, invece, rimase un esemplare di nome Benjamin: catturato nella Florentine Valley nel 1933 da tale Elias Churchill, venne ospitato allo zoo di Hobart. Il nome \"Benjamin\" venne assegnato all'animale solo nel maggio del 1968, quando il sedicente allora guardiano dello zoo Frank Darby dichiar\u00f2 che lo staff era solito appellare familiarmente in tal modo l'esemplare, sebbene non esistano prove al riguardo e anzi la curatrice dello zoo all'epoca Alison Reid e il pubblicista dello stesso Michael Sharland abbiano sempre smentito tale affermazione e addirittura dichiarato di non ricordare Darby come membro dello staff dello zoo. Lo stesso Darby ha inoltre sempre sostenuto che Benjamin era un maschio, mentre in base a quanto osservabile dalle foto dell'animale esso sarebbe stato in realt\u00e0 una femmina: la questione \u00e8 stata risolta solo recentemente, quando, dopo un'attenta analisi di un video risalente al 1933, in alcuni fotogrammi del terzo spezzone di riprese (previo ingrandimento e modifica di contrasto e esposizione) risulta chiaramente distinguibile lo scroto.\nBenjamin mor\u00ec il 7 settembre 1936, rimanendo chiuso fuori dal suo alloggio per la notte e quindi patendo la grande escursione termica fra il giorno e la notte: paradossalmente, 59 giorni prima della morte (il 10 luglio 1936) il governo tasmaniano decret\u00f2 in maniera ufficiale lo \"status\" di specie in pericolo di estinzione del tilacino. Tale ritardo \u00e8 stato generalmente giustificato con difficolt\u00e0 di carattere politico che provocavano il continuo slittamento del provvedimento.\nBenjamin fu l'ultimo esemplare di tilacino ufficialmente osservato: sebbene si creda che la specie possa essere sopravvissuta nelle aree pi\u00f9 remote dell'entroterra tasmaniano fino agli anni '60, e nonostante gli avvistamenti, le osservazioni di impronte e feci ascrivibili all'animale e l'ascolto di vocalizzazioni compatibili con quelle del tilacino, tutte le ricerche volte all'osservazione di eventuali animali superstiti, nonostante il consistente dispiego di mezzi, si sono sempre risolte in insuccessi. Nonostante ci\u00f2, la specie \u00e8 stata dichiarata estinta dallo IUCN solo nel 1982 e dal governo della Tasmania nel 1986: questo perch\u00e9 gli standard internazionali impongono che, per poter sancire in maniera ufficiale l'estinzione di una specie, devono passare 50 anni dall'ultimo avvistamento confermato. Solo nel 2013, inoltre, il tilacino \u00e8 stato rimosso dall'appendice I della CITES.\nPresunti avvistamenti.\nEsistono numerosi gruppi e organizzazioni di appassionati, o anche singoli, che continuano a cercare eventuali esemplari di tilacino ancora in vita nelle aree pi\u00f9 remote della Tasmania, rifiutando di rassegnarsi a un'eventuale estinzione e scambiandosi pareri ed eventuali reperti su appositi forum.\nL'ARFRA (\"Australian Rare Fauna Research Association\") conta circa 3800 avvistamenti di tilacino fin dall'avvenuta estinzione della specie nel 1936: secondo altre fonti, gli avvistamenti ritenuti attendibili sarebbero 138 fino al 1998, di cui 65 in Australia Occidentale, oppure 360 in Tasmania e 269 in Australia continentale.\nCon l'avvento dell'era del digitale, cominciarono ad apparire in circolazione numerose foto e video di presunti tilacini in Australia e Tasmania, oltre a numerosi avvistamenti, alcuni dei quali hanno goduto di grande rilevanza mediatica almeno in patria: fra i primi si registra un video di una decina di secondi girato in Australia Meridionale nel 1973, nel quale l'animale ripreso non pu\u00f2 essere identificato con sicurezza a causa della scarsa qualit\u00e0 dell'immagine: una presunta osservazione di tre minuti del 1982 da parte del ricercatore Hans Naarding port\u00f2 a estese ricerche (finanziate dal governo) nel settore nord-occidentale della Tasmania, durate un anno ma infruttuose. Tre anni dopo, nel 1985, la guida aborigena Kevin Cameron si rivel\u00f2 in possesso di cinque fotografie scattate in Australia Occidentale, in cui era raffigurato quello che sembrava un tilacino intento a scavare. Nel gennaio del 1995 un guardacaccia osserv\u00f2 nelle prime ore del mattino quello che sembrava un tilacino a Pyengana, in Tasmania nord-orientale: le indagini seguite nella zona non mostrarono per\u00f2 alcuna traccia della presenza dell'animale. Nel 1997, alcuni missionari alle pendici del Puncak Jaya, in Irian Jaya, riportarono di aver osservato dei tilacini, avvistamenti confermati dagli indigeni, che affermarono di sapere da anni della presenza degli animali: nell'aprile del 2006, invece, il turista tedesco Klaus Emmerichs mostr\u00f2 alcune fotografie digitali di un tilacino da lui avvistato nel febbraio del 2005 nel Parco nazionale del monte Cradle-lago St Clair, non sempre ritenute del tutto autentiche e attendibili.\nFin dal 1983, Ted Turner ha offerto centomila dollari a chiunque fosse in grado di fornire prove valide dell'esistenza di tilacini ancora in vita in Australia e Tasmania: nel 2000, tuttavia, tale ricompensa \u00e8 stata ritirata. Anche \"The Bulletin\", popolare giornale australiano, in occasione del centoventicinquesimo anniversario della testata nel 2005 si dichiar\u00f2 disposto a offrire 1,25 milioni di dollari a chi fosse in grado di catturare un esemplare vivo e incolume di tilacino, mentre il tour operator Stewart Malcolm arriv\u00f2 a offrire 1,75 milioni di dollari per un esemplare: va per\u00f2 detto che la cattura e la detenzione del tilacino sarebbero illegali ai sensi delle leggi predisposte per la protezione dell'animale.\nClonazione.\nNel 1999 il professor Mike Archer dell'Australian Museum di Sydney annunci\u00f2 pubblicamente l'avvio di un progetto di clonazione del \"Thylacinus\". L'intenzione era quella di utilizzare campioni di DNA prelevati da reperti anatomici di cuccioli di tilacino conservati in etanolo risalenti ai primi anni del XX secolo per tentare la clonazione dell'animale e quindi la sua de-estinzione. L'ambizioso progetto, sottoposto al vaglio di esperti biologi molecolari, venne severamente criticato e giudicato irrealizzabile.Alla fine del 2002 vennero estratti frammenti replicabili di DNA, ma il 15 febbraio 2005 il progetto venne abbandonato, in quanto il materiale genetico recuperato fu giudicato troppo danneggiato per poter essere utilizzato.Tuttavia nel maggio 2005 il professor Micheal Archer della University of New South Wales, gi\u00e0 direttore dell'Australian Museum e biologo evoluzionista, annunci\u00f2 che il progetto sarebbe stato portato avanti da un gruppo di universit\u00e0 interessate e da un centro di ricerca: appena un mese prima, dopo quattro anni di ricerca e catalogazione, era stato ultimato l\"'International Thylacine Specimen Database\", un database completo di tutti i resti di tilacino conosciuti presenti in musei, universit\u00e0 e collezioni private.\nNel 2008 i ricercatori Andrew J. Pask e Marilyn B. Renfree dell'universit\u00e0 di Melbourne e Richard R. Behringer dell'universit\u00e0 di Austin hanno annunciato di aver isolato dalla pelliccia di un esemplare adulto e dal corpo di alcuni piccoli, tutti conservati in etanolo, il gene Col2A1 \"enhancer\", che ha il compito di assemblare la proteina che forma ossa e cartilagini del tilacino. Il gene \u00e8 stato impiantato in alcuni topi di laboratorio e risulta funzionante: la ricerca ha rianimato la speranza di ricreare un giorno una popolazione di tilacini. Lo stesso anno un altro gruppo di ricercatori sequenzi\u00f2 con successo il DNA mitocondriale del tilacino a partire da due esemplari conservati in museo. Il loro successo apre la prospettiva del sequenziamento completo del DNA nucleare di questo animale a partire da esemplari da museo. Il loro risultato \u00e8 stato pubblicato sulla rivista \"Genome Research\" nel 2009.\nAncora nel 2013 Mike Archer e Stewart Brand, in due interventi indipendenti fra loro alla conferenza TED, citavano il tilacino come possibile candidato alla de-estinzione.\nIl tilacino nella cultura di massa.\nIl tilacino viene utilizzato molto spesso come simbolo della Tasmania, anche in loghi e stemmi: i tilacini sono i sostegni dello stemma della Tasmania e una versione stilizzata di questo animale \u00e8 presente anche nel logo del governo tasmaniano, oltre che dal 1998 sulle targhe dei veicoli immatricolati in Tasmania, e nello stemma della citt\u00e0 di Launceston. Il tilacino \u00e8 anche la \"mascotte\" dell'universit\u00e0 della Tasmania e del Tasmania cricket team ed \u00e8 presente nello stemma del sottomarino della Royal Australian Navy \"HMAS Dechaineux\".\nIl tilacino \u00e8 apparso inoltre sui francobolli di Australia, Guinea Equatoriale e Stati Federati di Micronesia.\nMolte delle illustrazioni di tilacino comunemente utilizzate provengono dal libro \"The Mammals of Australia\" di John Gould, risalente al periodo 1845-1853, e sono utilizzate anche dal birrificio Cascade Brewery fin dal 1984.\nTy, protagonista della trilogia \"Ty la tigre della Tasmania\", e Tiny Tiger, nerboruto personaggio della serie videoludica \"Crash Bandicoot\" sono entrambi tilacini, cos\u00ec come il nevrotico Wendell T. Wolf, personaggio della serie televisiva \"Tazmania\", ultimo lupo della Tasmania vivente.Nell'anime \"Flo la piccola Robinson\", l'isola deserta \u00e8 popolata da numerosi gruppi di tilacini, che aggrediscono e minacciano pi\u00f9 volte la famiglia Robinson.Nel fumetto \"Allen\", parodia del film Alien scritta da Leo Ortolani, il tilacino si ritiene estinto a causa del suo bizzarro stile di guida.\nIn \"\" seguito del \"cult-movie\" di Joe Dante \"L'ululato\" \u00e8 presentata una variante del lupo mannaro rappresentata come un tilacino mannaro.\nNel film \"The Hunter\" del 2011, ispirato all'omonimo romanzo di Julia Leigh, il tilacino \u00e8 l'animale protagonista ricercato dai mercenari per conto di una multinazionale.\nNella serie TV Person of Interest (Stagione 5 episodio 7) un \"agente operativo\" della IA \"Samaritan\" espone l'ipotesi che la reintroduzione di questo animale in un ecosistema ormai differente potrebbe portare ad una catena di eventi con esito disastroso, motivo per cui intende convincere l'agente Shaw ad uccidere la ricercatrice che segue questo progetto, dando cos\u00ec prova di fedelt\u00e0 alla \"macchina-dio\" \"giusta\".\nIl Giorno Nazionale delle Specie Minacciate in Australia, fin dalla sua istituzione nel 1996, cade il 7 settembre, giorno della morte di Benjamin, ultimo esemplare di tilacino osservato.\nNella quinta stagione della fiction Che Dio ci aiuti il personaggio di Azzurra vuole acquistare una cintura di tilacino, esemplare unico in quanto l'animale \u00e8 gi\u00e0 estinto."}
{"id": "89068", "revid": "256896", "url": "https://it.wikipedia.org/wiki?curid=89068", "title": "Universala Esperanto-Asocio", "text": ""}
{"id": "89071", "revid": "1818647", "url": "https://it.wikipedia.org/wiki?curid=89071", "title": "Eduardo Mart\u00ednez Somalo", "text": "Biografia.\nEduardo Mart\u00ednez Somalo \u00e8 nato il 31 marzo 1927 a Ba\u00f1os de R\u00edo Tob\u00eda, provincia di La Rioja e diocesi di Calahorra e La Calzada (oggi diocesi di Calahorra e La Calzada-Logro\u00f1o), nella parte centro-settentrionale del Regno di Spagna alla fine della Restaurazione borbonica.\nHa ricevuto l'ordinazione sacerdotale il 19 marzo 1950, a Roma, per imposizione delle mani di Luigi Traglia, arcivescovo titolare di Cesarea di Palestina e Vicegerente della diocesi di Roma nonch\u00e9 futuro cardinale; si \u00e8 incardinato, poco prima di compiere ventitr\u00e9 anni, come presbitero della diocesi di Calahorra e La Calzada.\nMinistero sacerdotale.\nHa svolto inizialmente il ministero pastorale nella diocesi natale, poi \u00e8 stato inviato nuovamente a Roma dove ha conseguito il dottorato in Diritto canonico presso la Pontificia Universit\u00e0 Lateranense nel 1956. L'anno successivo \u00e8 stato nominato segretario di nunziatura e professore alla Pontificia accademia ecclesiastica.\nIn qualit\u00e0 di responsabile della sezione spagnola della Segreteria di Stato, ha accompagnato papa Paolo VI nel pellegrinaggio apostolico compiuto in Colombia dal 22 al 25 agosto 1968 in occasione del 39\u00ba Congresso Eucaristico Internazionale.\nIl 16 luglio 1970 papa Paolo VI lo ha nominato, quarantatreenne, assessore per gli affari generali della Segreteria di Stato; \u00e8 succeduto al cinquantunenne Sotero Sanz Villalba, contestualmente promosso a capo della nunziatura apostolica in Cile e alla sede titolare di M\u00e9rida Augusta. \u00c8 stato quindi un collaboratore diretto dell'allora sostituto Giovanni Benelli, futuro cardinale. In tutto questo periodo, nonostante il sommarsi di maggiori e gravosi impegni, ha svolto un intenso ministero pastorale, dedicandosi in modo particolare al mondo della sofferenza.\nMinistero episcopale.\nIl 12 novembre 1975 papa Paolo VI lo ha nominato, quarantottenne, nunzio apostolico in Colombia, succedendo ad Angelo Palmas, nominato pro-nunzio apostolico in Canada; contestualmente gli \u00e8 stata assegnata la sede titolare di Tagora con dignit\u00e0 di arcivescovo titolare, a titolo personale. Ha ricevuto la consacrazione episcopale il 13 dicembre seguente, presso la Basilica di San Pietro in Vaticano, per imposizione delle mani del cardinale Jean-Marie Villot, Segretario di Stato di Sua Santit\u00e0, assistito dai co-consacranti futuri cardinali Giovanni Benelli, arcivescovo titolare di Tusuro e sostituto per gli affari generali della Segreteria di Stato, e Francisco \u00c1lvarez Mart\u00ednez, vescovo di Tarazona. Come suo motto episcopale il neo arcivescovo Mart\u00ednez Somalo ha scelto \"Caritas et veritas\", che tradotto vuol dire \"Carit\u00e0 e verit\u00e0\".\nIl 5 maggio 1979 papa Giovanni Paolo II lo ha nominato, cinquantaduenne, sostituto per gli affari generali della Segreteria di Stato, una sorta di ministero per gli interni con lo scopo di dirigere e coordinare gli uffici della Santa Sede; \u00e8 succeduto a Giuseppe Caprio, nominato pro-presidente dell'Amministrazione del patrimonio della Sede Apostolica il 28 aprile precedente. Contestualmente ha ricevuto anche l'incarico di Segretario della cifra, occupandosi di tenere la corrispondenza con i nunzi apostolici coadiuvato da pi\u00f9 cifristi.\nHa accompagnato papa Giovanni Paolo II durante i suoi numerosi viaggi apostolici nel mondo.\nCardinalato.\nIl 29 maggio 1988, dopo la messa domenicale, papa Giovanni Paolo II ha annunciato la sua creazione a cardinale nel concistoro del 28 giugno seguente; sessantunenne, ha contestualmente cessato il proprio incarico di sostituto per gli affari generali in attesa di una nuova collocazione. Durante la cerimonia, svoltasi presso il Palazzo Apostolico, gli sono stati conferiti la berretta, l'anello e la diaconia del Santissimo Nome di Ges\u00f9, vacante dal 10 ottobre 1986, giorno della morte del cardinale italiano Michele Pellegrino, arcivescovo emerito di Torino. Ha preso possesso della sua diaconia durante una celebrazione successiva.\nIl 1\u00ba luglio seguente papa Giovanni Paolo II lo ha nominato prefetto della Congregazione per il culto divino e la disciplina dei sacramenti, il dicastero che si occupa della compilazione e della traduzione dei testi liturgici di rito latino nonch\u00e9 della disciplina dei sette sacramenti; \u00e8 succeduto al settantasettenne cardinale tedesco Paul Augustin Mayer, O.S.B., che il giorno seguente verr\u00e0 nominato presidente della neo costituita Pontificia commissione \"Ecclesia Dei\".\nIl 21 gennaio 1992 papa Giovanni Paolo II lo ha trasferito, sessantaquattrenne, a capo della Congregazione per gli istituti di vita consacrata e le societ\u00e0 di vita apostolica, il dicastero che si occupa dell'approvazione e della disciplina degli istituiti religiosi, di quelli secolari e delle societ\u00e0 di vita apostolica; \u00e8 succeduto al settantacinquenne cardinale belga Jean J\u00e9r\u00f4me Hamer, O.P., dimissionario per raggiunti limiti d'et\u00e0.\nIl 5 aprile 1993 papa Giovanni Paolo II lo ha nominato, appena sessantaseienne, Camerlengo di Santa Romana Chiesa, occupandosi di dirigere l'amministrazione finanziaria della Santa Sede e presiedere la sede vacante; \u00e8 succeduto al cardinale italiano Sebastiano Baggio, deceduto settantanovenne il 21 marzo precedente.\nIl 29 gennaio 1996, a seguito della promozione all'ordine presbiterale del cardinale Duraisamy Simon Lourdusamy, prefetto emerito della Congregazione per le Chiese orientali, \u00e8 divenuto cardinale protodiacono, ovvero il cardinale dell'ordine diaconale di pi\u00f9 antica creazione.\nIl 9 gennaio 1999, durante un concistoro ordinario pubblico per il voto su alcune cause di canonizzazione, dopo averne fatto richiesta ha optato per l'ordine dei cardinali presbiteri mantenendo la diaconia del Santissimo Nome di Ges\u00f9 elevata a titolo presbiterale \"pro hac vice\", avendo trascorso un decennio come cardinale diacono, ai sensi del can. 350 \u00a7 5-6 del Codice di diritto canonico; contestualmente ha cessato di essere cardinale protodiacono.\n\u00c8 stato tra i pi\u00f9 stretti ed immediati collaboratori di Giovanni Paolo II nel suo ministero di pastore supremo della Chiesa universale.\nL'11 febbraio 2004 papa Giovanni Paolo II ha accettato la sua rinuncia da capo della Congregazione per gli istituti di vita consacrata e le societ\u00e0 di vita apostolica per raggiunti limiti d'et\u00e0, ai sensi del can. 354 del Codice di diritto canonico, divenendone prefetto emerito all'et\u00e0 di settantasei anni; gli \u00e8 succeduto il sessantanovenne Franc Rod\u00e9, C.M., contestualmente trasferito dalla sede metropolitana di Lubiana.\nDopo la morte di papa Giovanni Paolo II, ha preso parte al conclave del 2005, che si \u00e8 concluso con l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI. Nella sua veste di camerlengo, ha presieduto la sede vacante dal 2 al 19 aprile 2005; durante questo periodo la Citt\u00e0 del Vaticano ha emesso una serie di monete recanti il suo stemma.\nIl 31 marzo 2007, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970; cinque giorni dopo, il 4 aprile, papa Benedetto XVI ha accettato la sua rinuncia dall'incarico di camerlengo di Santa Romana Chiesa, chiamando a succedergli Tarcisio Bertone, S.D.B., segretario di Stato di Sua Santit\u00e0.\n\u00c8 morto nel suo appartamento nella Palazzina dell'Arciprete nella Citt\u00e0 del Vaticano il 10 agosto 2021 all'et\u00e0 di 94 anni. Aveva accanto il nipote, monsignor Fernando Loza Mart\u00ednez, e le suore missionarie di Ges\u00f9 Eterno Sacerdote che lo assistevano. I funerali sono stati celebrati tre giorni dopo presso l'altare della Cattedra nella basilica di San Pietro in Vaticano dal cardinale Giovanni Battista Re, decano del collegio cardinalizio. Un secondo funerale \u00e8 stato celebrato il 20 agosto a Ba\u00f1os de R\u00edo Tob\u00eda dal cardinale Juan Jos\u00e9 Omella prima della sepoltura nella tomba di famiglia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "89073", "revid": "21", "url": "https://it.wikipedia.org/wiki?curid=89073", "title": "Esotermico", "text": ""}
{"id": "89074", "revid": "161374", "url": "https://it.wikipedia.org/wiki?curid=89074", "title": "Badia di Cava", "text": ""}
{"id": "89075", "revid": "1652635", "url": "https://it.wikipedia.org/wiki?curid=89075", "title": "Ventilazione (fisiologia)", "text": "La ventilazione (pi\u00f9 propriamente ventilazione polmonare), comunemente detta respirazione, \u00e8 quella funzione vitale grazie alla quale i polmoni effettuano scambi gassosi tra l'atmosfera e il sangue. \nIl metabolismo del nostro organismo necessita, fra le tante cose, di introdurre ossigeno ed espellere anidride carbonica. \u00c8 nel sangue, grazie ai globuli rossi e specificamente alla molecola dell'emoglobina in essi contenuta, che avvengono il trasporto di ossigeno a tutte le cellule e il trasporto di anidride carbonica da tutte le cellule ai polmoni che lo liberano all'esterno. A livello delle cellule avviene invece la respirazione cellulare. La funzione respiratoria comprende tutte quelle attivit\u00e0 fisiologiche finalizzate ad assicurare un adeguato apporto di ossigeno (O2) ai tessuti ed assicurare lo smaltimento dell'anidride carbonica (CO2) prodotta dal metabolismo delle cellule. La ventilazione \u00e8 dunque una conseguenza macroscopica della respirazione cellulare, e consiste nello scambio tra l'aria esterna che entra nei polmoni durante l'inspirazione e l'aria interna che viene espulsa nell'ambiente attraverso l'espirazione. La respirazione \u00e8 controllata dal centro respiratorio che si trova nel midollo allungato.\nModalit\u00e0 di ventilazione negli esseri umani.\nLa respirazione pu\u00f2 essere suddivisa in:\nDopo uno sforzo fisico, i battiti del cuore aumentano e il nostro respiro si affanna.\nCiclo respiratorio.\nIl processo pi\u00f9 importante della respirazione polmonare si svolge negli alveoli: il sangue scarica l'anidride carbonica (CO2) e si carica di ossigeno (O2).\nOgni polmone ha, grosso modo, una forma di cono con un apice arrotondato. I polmoni sono due, non esattamente simmetrici: il destro \u00e8 suddiviso in tre lobi (superiore, medio ed inferiore), mentre il sinistro ne ha solo due (superiore ed inferiore); ma hanno circa lo stesso volume. L'aria passa attraverso il naso, la laringe, la trachea, i bronchi principali (destro e sinistro), da ciascuno di questi si dipartono i bronchi di primo ordine (vanno ai lobi) e via via suddividendosi in rami sempre pi\u00f9 minuti, gli ultimi dei quali, i bronchioli terminali, portano l'aria al tessuto polmonare che \u00e8 un tessuto elastico che si contrae su s\u00e9 stesso. Il tessuto polmonare \u00e8, schematicamente, un'interfaccia tra aria e sangue.\nL'ossigeno, dall'aria presente nei bronchioli, attraversando questa interfaccia si riversa nel sangue. \nIl contrario avviene per l'anidride carbonica che dal sangue, attraversando la stessa interfaccia, si riversa nel lume dei bronchioli terminali da cui verr\u00e0 espulsa all'esterno con l'atto espiratorio.\nInspirazione ed espirazione.\nLe fasi della respirazione sono:\nInspirazione.\nL'inalazione dell'aria, come parte del ciclo respiratorio, \u00e8 un processo vitale per la vita di un organismo. Come tale, avviene automaticamente (sebbene ci siano eccezioni in alcuni stati patologici) e non ha bisogno di controllo o sforzo cosciente. Tuttavia, la respirazione pu\u00f2 essere controllata o interrotta consapevolmente entro certi limiti.\nL'inspirazione consente all'ossigeno (di cui gli esseri umani e molti altri esseri viventi hanno bisogno per la propria sopravvivenza) di entrare nei polmoni, per poi essere assorbito nel flusso sanguigno. I muscoli coinvolti nell'inspirazione sono:\nViene detta inalazione l'assunzione (generalmente volontaria) di vari tipi di sostanze a scopo diagnostico e terapeutico. In diagnostica, ad esempio nei test di funzionalit\u00e0 polmonare di tipo radiologico, \u00e8 diffuso l'utilizzo di isotopi radioattivi in forma gassosa (come lo xeno).\nIn campo terapeutico vari gas vengono utilizzati in anestesia (come protossido di azoto, elio, xeno, agenti anestetici volatili); molti farmaci per asma, fibrosi cistica e alcune altre condizioni simili, vengono assunti per inalazione.\nEsempi di inalazione accidentale includono invece l'inalazione di acqua (ad esempio nel processo di annegamento) o altre sostanze sia solide che liquide e gassose come fumo, cibo, vomito e altre sostanze estranee meno comuni.\nEspirazione.\nL'espirazione \u00e8 la fase successiva all'inspirazione, durante la quale l'aria contenuta all'interno dei polmoni fuoriesce dagli stessi.\nL'espirazione normalmente \u00e8 data dal semplice rilassamento dei muscoli respiratori (in particolare il diaframma) e dal ritorno elastico degli alveoli polmonari.\nL'espirazione inizia vuotando prima i vasi sanguigni polmonari, poi la parte media (le costole si contraggono, rimpicciolendo la gabbia toracica) ed infine la parte alta (le spalle si abbassano).\nSegue l'inspirazione (sempre dal naso, in condizioni ottimali) in cui si riempiono prima le basi polmonari, poi la parte media dei polmoni (esternamente avremo una espansione della gabbia toracica), infine si avr\u00e0 il riempimento della parte alta dei polmoni (esternamente si vedr\u00e0 un sollevamento delle clavicole e delle spalle). Al termine di quest'atto inspiratorio inizier\u00e0 una nuova espirazione, e cos\u00ec via. Il numero medio di cicli respiratori al minuto, detto frequenza respiratoria \u00e8 circa 12 \u2013 18. In condizioni di stress aumenta, mentre in condizioni di rilassamento diminuisce. Individui particolari, ad esempio un atleta che non stia sotto sforzo, possono avere una frequenza \"a riposo\" molto inferiore a 14. Anche individui che esercitano particolari discipline, come la meditazione o lo yoga, sono capaci di raggiungere frequenze respiratorie molto basse, come un ciclo respiratorio al minuto o anche meno. Il motivo \u00e8, fisiologicamente, semplice: in particolari condizioni di rilassamento il metabolismo diminuisce e conseguentemente si riduce la richiesta di ossigeno da parte di tutti i tessuti; per l'organismo non ha pi\u00f9 senso mantenere il solito ritmo respiratorio: dunque cala la frequenza respiratoria\nQuello sopra descritto \u00e8 un ciclo respiratorio pieno o completo. In uno stato psicofisico rilassato, la respirazione fisiologica prevede il solo vuotamento e riempimento delle basi polmonari; se, per qualunque motivo, si necessita di pi\u00f9 ossigeno, iniziano a riempirsi anche le parti medie polmonari; sotto sforzo si riempiono infine anche gli apici polmonari. Dopo di ci\u00f2, aumenta la frequenza respiratoria e, sotto forte carenza di ossigeno, inizia la respirazione attraverso la bocca. C'\u00e8 un punto di saturazione oltre il quale l'organismo non pu\u00f2 andare senza subire conseguenze. L'efficienza della inspirazione \u00e8 attiva e sta nella muscolatura, ma l'efficienza della espirazione \u00e8 soprattutto passiva ed \u00e8 dovuta al ritorno elastico del tessuto polmonare: cio\u00e8 questo si contrae vuotando l'aria soprattutto per l'accorciamento delle fibre elastiche. Quindi l'efficienza della respirazione diminuisce con l'aumentare della frequenza, perch\u00e9 accorciandosi il tempo di espirazione si toglie alle fibre elastiche la possibilit\u00e0 di completare la contrazione, e si avr\u00e0 allora l'aumento del ristagno polmonare d'aria ricca di anidride carbonica; se ne deduce agevolmente che una espirazione lenta e prolungata \u00e8 molto pi\u00f9 efficiente di una veloce e breve.\nRespirazione diaframmatica.\nIl diaframma, che separa la cavit\u00e0 toracica da quella addominale ha una struttura molto potente, a forma di cupola situata sotto le basi polmonari, \u00e8 di fondamentale importanza per la respirazione.\nSi \u00e0ncora alla 2\u00aa-3\u00aa-4\u00aa vertebra lombare, alle ultime sei coste (dalla 7\u00aa alla 12\u00aa) e alla parte pi\u00f9 bassa dello sterno attraverso il processo xifoideo, ma anteriormente si intreccia col muscolo trasverso dell'addome. In fase inspiratoria si contrae e tira verso il basso la cupola diaframmatica che, appiattendosi, trascina con s\u00e9 le basi polmonari, determinandone l'espansione. \u00c8 quindi indicato mantenere una postura eretta, e, durante l'inspirazione, un certo grado di contrazione addominale, per permettere al diaframma di contrarsi in modo ottimale, essendo saldi non solo i suoi punti di ancoraggio ossei, ma anche i punti di intreccio con il muscolo trasverso dell'addome.\nUn efficiente lavoro del diaframma ha inoltre un positivo effetto secondario sulla ossigenazione dei tessuti: durante la contrazione, appiattendosi contro i visceri addominali, ne \"spreme\" il sangue, stimolandone un pi\u00f9 rapido ritorno verso cuore e polmoni, favorendo anche indirettamente una migliore ossigenazione del sangue, specie quello proveniente dagli organi addominali.\nL'inspirazione basale, con espansione delle basi polmonari, \u00e8 anche detta inspirazione bassa o diaframmatica; quella media anche costale (si sollevano le coste); quella alta anche clavicolare (si sollevano le clavicole).\nTipi di ventilazione.\nLa respirazione a seconda del suo ritmo pu\u00f2 essere:\nIperinflazione.\nL'iperinflazione \u00e8 un aumento anomalo cronico del riempimento degli alveoli. A livello diagnostico si traduce in un aumento della radiolucenza alla radiografia, una riduzione dei rumori polmonari e la depressione del diaframma. Pu\u00f2 verificarsi successivamente ad una parziale ostruzione di una grande via aerea, come avviene ad esempio nell'asma, in presenza di tappi di muco, nell'enfisema lobare congenito e nell'atresia bronchiale."}
{"id": "89076", "revid": "287204", "url": "https://it.wikipedia.org/wiki?curid=89076", "title": "Crisostomo Colonna", "text": "Biografia.\nSecondogenito di una famiglia patrizia, fu avviato alla carriera ecclesiastica e divenne sacerdote. Fu parroco della chiesa di Santa Lucia a Caggiano.\nSi trasfer\u00ec a Napoli dove il re Ferdinando I lo scelse come precettore e segretario per il figlio Federico. Dal 1486 al 1489 fu mandato come ambasciatore a Roma, in Polonia ed in Spagna. Ebbe il titolo di \"tesoriere\" della basilica di San Nicola di Bari e di arcidiacono della cattedrale di Bitonto. Dal 1501 al 1505 fu nuovamente in Spagna come precettore del giovane Ferdinando d'Aragona, figlio di Federico.\nIntimo amico del Giovanni Pontano, appartenne anch'egli all'Accademia Pontaniana. Conoscitore del greco antico, scrisse opere poetiche in latino e in italiano (sonetti e canzoni petrarchesche).\nL'amico Antonio de Ferraris, detto \"il Galateo\", gli indirizz\u00f2 alcune delle sue epistole:\nGli dedic\u00f2, inoltre, l'opera pedagogica \"De educatione\" scritta per l'educazione del figlio del re Federico I di Napoli. Mor\u00ec a Napoli nel 1539.\nOpere.\nFra le sue opere si ricordano:"}
{"id": "89077", "revid": "125696089", "url": "https://it.wikipedia.org/wiki?curid=89077", "title": "Achille Bonito Oliva", "text": "Biografia.\nDopo aver conseguito la maturit\u00e0 classica nel 1961, si laurea in giurisprudenza all'Universit\u00e0 degli Studi di Napoli \"Federico II\". Successivamente si iscrive alla facolt\u00e0 di Lettere e matura la sua iniziale vocazione: la poesia. Partecipa, tra l'altro, alle ricerche del Gruppo 63 con i suoi primi libri di poesia: \"Made in Mater\" del 1967 e \"Fiction Poems\" del 1968. Nel 1970 organizza a Roma la mostra \"Vitalit\u00e0 del negativo\", nella quale ospita artisti noti nell'ambito dell'arte povera come Jannis Kounellis e Michelangelo Pistoletto. Sar\u00e0 proprio tale mostra a dar vita ad un profondo confronto tra tali artisti con il passato dell'arte e della cultura italiana.\nNel 1980 scrive l'opera \"La Transavanguardia italiana\" fondando la Transavanguardia, omonimo movimento artistico. La sua idea del critico d'arte \u00e8 innovativa: propone un \"modello creativo\" della critica. Il critico non \u00e8 pi\u00f9 sostenitore di una sola poetica e mediatore tra artista e pubblico, ma deve agire come un \"cacciatore\". Nel 1981, per la rivista \"Frigidaire\", si fa fotografare nudo su un divano a fiori, cosa che ripete nel 1989 e nel 2011, a significare che \u00abil critico deve porsi nudo di fronte all\u2019arte, spogliato di ogni abito ideologico, di ogni pre/giudizio\u00bb. Questo fatto verr\u00e0 poi citato da Giorgio Gaber nello spettacolo \"Anni affollati\" sempre del 1981.\nDal 1968 vive a Roma, dove inizia la sua attivit\u00e0 di critico d'arte e insegna Storia dell'arte contemporanea alla facolt\u00e0 di Architettura dell'Universit\u00e0 La Sapienza. \nNel 1993 \u00e8 il curatore della Biennale di Venezia. Nel 2008 firma l'appello al voto per la Sinistra l'Arcobaleno.\nNel 2014 conduce \"Fuori quadro\" su Rai 3.\nMostre.\nHa curato mostre tematiche e interdisciplinari sia in Italia sia all'estero, tra cui:\nPremi.\nTra i premi e riconoscimenti ricevuti ricordiamo:"}
{"id": "89078", "revid": "287204", "url": "https://it.wikipedia.org/wiki?curid=89078", "title": "Nestore Caggiano", "text": "Biografia.\nIl padre Giuseppe e la madre Anna Luisi, di condizioni economiche non floride, amavano le buone letture come sembrano dimostrare i nomi dei due figli sopravvissuti all'influenza spagnola (Nestore e Vittorugo).\nNel 1904 si trasfer\u00ec a Napoli per frequentare il conservatorio di San Pietro a Majella dove studi\u00f2 oboe, mettendosi subito in evidenza per le sue qualit\u00e0 di compositore: in particolare il direttore del conservatorio, Giuseppe Martucci dimostr\u00f2 interessamento per un brano per violino e pianoforte dal titolo \"Rimembranze liriche\" e lo incit\u00f2 ad intraprendere studi regolari.\nDiplomatosi in oboe nel giugno del 1906, fu \"primo oboe\" nel \"Concerto Civico di Roma\" e nell'orchestra del teatro Quirino. Sempre come oboista partecip\u00f2 anche ad una tourn\u00e9e in Egitto.\nAgli stessi anni risalgono le prime opere come compositore. Nel 1913 vinse il \"Concorso Nazionale per composizioni orchestrali\" (premio \"Augusteo\") con il suo poema sinfonico \"La tomba del Busento\".\nMor\u00ec inaspettatamente a Caggiano il 3 marzo 1918 quando non aveva ancora compiuto 30 anni."}
{"id": "89079", "revid": "1494169", "url": "https://it.wikipedia.org/wiki?curid=89079", "title": "UCAN", "text": ""}
{"id": "89083", "revid": "110157", "url": "https://it.wikipedia.org/wiki?curid=89083", "title": "Puntland", "text": "Il Puntland (somalo: \"Puntlaand\", ) \u00e8 uno dei cinque Stati federali della Somalia, costituitosi come entit\u00e0 autonoma dal 1998 ed entrato a far parte della Repubblica federale somala istituita nel 2012. Lo Stato corrisponde all'estremit\u00e0 del Corno d'Africa, nel nord-est della Somalia.\nNe fanno parte le regioni amministrative di Bari e di Nogal. La capitale \u00e8 Garoe.\nStoria.\nIl nome \"Puntland\" deriva dal termine Paese di Punt, regione storica gi\u00e0 citata nell'antico Egitto. \nNell'agosto 1998 i leader del Puntland ne hanno dichiarato l'indipendenza dalla Somalia per dare una svolta alla guerra civile somala. Successivamente, pur nell'autonomia, \u00e8 stata riconosciuta l'autorit\u00e0 centrale rappresentata dal Governo Federale di Transizione, internazionalmente riconosciuto, il quale, a sua volta, ha dato al Puntland l'autonomia richiesta, pertanto oggi la regione del Puntland ha carattere autonomo e fa parte dello Stato Federale della Somalia. Il Puntland basa il proprio sistema politico sui clan familiari.\nNel gennaio 2009 Abdirahman Mohamud Farole, un ex studente di storia presso La Trobe University di Melbourne (Australia) vinse le elezioni creando un nuovo governo al quale partecip\u00f2 un altro studente dell'ateneo australiano, Issa Farah.\nGeografia.\nConfina ad ovest con lo Stato Autonomo del Somaliland e con l'Etiopia, a sud invece confina con lo Stato di Galmudug. Attualmente \u00e8 in corso una disputa territoriale con il Somaliland e il nuovo Stato autonomo del Khatumo sulle regioni di Sanag e Sol e sulla parte sudorientale della regione di Tug Dair, nota come Ayn o Cayn.\nHa una popolazione stimata di circa 2.000.000 di cui oltre la met\u00e0 in centri urbani. Si parlano il somalo, arabo e italiano. Il presidente del Puntland \u00e8 Abdirahman Mohamud Farole. Il vicepresidente \u00e8 Abdisamad Ali Shire.\nGoverno.\nIl sistema di governo si basa sulla separazione dei poteri tra legislativo, esecutivo e giudiziario. La capitale politica \u00e8 Garoe; quella commerciale Bosaso.\nEconomia.\nLa principale risorsa economica del Puntland \u00e8 la pesca. Le coste misurano pi\u00f9 di 1600\u00a0km, ed i fondali sono ricchi di pesce e di altre risorse ittiche. Questa ricchezza per\u00f2 viene sfruttata da navi di altre nazioni, che spesso usano metodi di pesca illegali (pesca a strascico) che depauperano le coste del Puntland. I principali prodotti esportati sono il tonno, l'aragosta ed il pesce essiccato. Viene anche prodotto sale marino.\nOltre alla pesca, la popolazione del Puntland \u00e8 dedita all'agricoltura, alla pastorizia, all'estrazione del franchincenso e della gomma arabica.\nA Las Gorei \u00e8 stata costruita una fabbrica di lavorazione del tonno, che viene consumato nel paese ma anche esportato.\nLa pirateria.\nL'ONU ha stimato che ogni anno la pirateria somala guadagni oltre 30 milioni di dollari coi sequestri delle navi e dei loro equipaggi. A causa di una rapida espansione del fenomeno, le Nazioni Unite hanno richiesto alle nazioni membri l'invio di una flotta internazionale per pattugliare le coste della Somalia, autorizzando l'uso della forza militare contro i pirati (Risoluzione 1838 del Consiglio di Sicurezza). Il governo del Puntland sta contrastando la pirateria con azioni militari e politiche.\nMedia.\nRadio Gallacaio \u00e8 la stazione radio di Stato, precedentemente chiamata Radio Somalia Libera."}
{"id": "89092", "revid": "838137", "url": "https://it.wikipedia.org/wiki?curid=89092", "title": "Cl\u00e1udio Hummes", "text": "Biografia.\nGiovinezza e studi.\nAuri Afonso Hummes \u00e8 nato nello stato di Rio Grande del Sud in Brasile da una famiglia di origine tedesca, ha compiuto gli studi nel seminario francescano di Taquari, nel suo stato natale. Entrato nell'Ordine dei frati minori, ha assunto il nome religioso Cl\u00e1udio, ha fatto la professione solenne il 2 febbraio 1956 ed \u00e8 stato ordinato presbitero a Divin\u00f3polis, nello stato di Minas Gerais, il 3 agosto 1958.\nL'anno successivo si \u00e8 trasferito a Roma dove ha proseguito gli studi, laureandosi in filosofia (1963) e specializzandosi in ecumenismo a Ginevra (1968).\nTornato in Brasile, \u00e8 stato prima professore presso il seminario francescano di Garibaldi e poi, dal 1969, rettore della facolt\u00e0 di filosofia di Viam\u00e3o.\nEpiscopato e cardinalato.\n\u00c8 stato nominato vescovo il 22 marzo 1975 e consacrato il successivo 25 maggio, nella cattedrale metropolitana di Porto Alegre, dall'arcivescovo, e futuro cardinale, Alo\u00edsio Leo Arlindo Lorscheider, ed \u00e8 divenuto il vescovo diocesano di Santo Andr\u00e9, vicino a San Paolo, dove ha trascorso 21 anni, fino al 29 maggio 1996, quando ha assunto il governo dell'arcidiocesi di Fortaleza, nel Cear\u00e1.\nIl 15 aprile 1998 papa Giovanni Paolo II lo ha eletto arcivescovo metropolita di San Paolo e, nel concistoro del 21 febbraio 2001, cardinale ricevendo il titolo di Sant'Antonio da Padova in Via Merulana.\nA San Paolo arriva con l'etichetta di conservatore. Hummes riparte dalle vocazioni, dall'evangelizzazione di una metropoli moderna e secolarizzata, dall'attenzione ai mass media, dal confronto con le varie componenti della seconda diocesi pi\u00f9 grande del Sudamerica. Dotato di grandi capacit\u00e0 di mediazione, prende le distanze dai movimenti dei contadini 'sem terra' e dai programmi di contraccezione con preservativi per frenare l'AIDS, ma attacca i governi che non si preoccupano della disoccupazione e dei poveri, si erge a strenuo difensore dei diritti umani.\nDal 18 al 19 aprile 2005 partecipa al Conclave che elegge papa il cardinale Joseph Ratzinger.\nIl 31 ottobre 2006 \u00e8 stato nominato da papa Benedetto XVI prefetto della Congregazione per il Clero sostituendo nella carica il cardinale Dar\u00edo Castrill\u00f3n Hoyos: si \u00e8 trattato di un altro passo verso il riordino della Curia messo in atto da papa Ratzinger, per di pi\u00f9 inatteso, data l'appartenenza del cardinale Hummes all'Ordine dei frati minori, in una congregazione che si occupa del clero secolare.\nLo stesso giorno rinuncia all'ufficio di arcivescovo metropolita di San Paolo e diventandone arcivescovo emerito di San Paolo.\nNel maggio 2007 ha partecipato alla V conferenza episcopale latinoamericana ad Aparecida come membro designato dal papa.\nIl 7 ottobre 2010 il papa ha accettato le sue dimissioni da prefetto e da presidente del Consiglio internazionale per la Catechesi, organismo collegato alla Congregazione, per raggiunti limiti di et\u00e0. Gli succede l'arcivescovo Mauro Piacenza.\nDal 12 al 13 marzo 2013 partecipa al Conclave che elegge papa il cardinale Jorge Mario Bergoglio.\nL'8 agosto 2014, compiendo il suo ottantesimo compleanno, ha perso il diritto di entrare in un futuro conclave per l'elezione del sommo pontefice.\nIl 29 giugno 2020 \u00e8 stato eletto presidente della neonata Conferenza ecclesiale dell'Amazzonia.\nPensiero e posizioni.\nTeologia della Liberazione.\nNegli anni settanta fu uno dei seguaci pi\u00f9 fervidi della Teologia della Liberazione. Attualmente si \u00e8 spostato su posizioni pi\u00f9 tradizionali. E, sempre in quegli anni, guid\u00f2 da sindacalista la protesta dei metalmeccanici. Tant'\u00e8 che si occup\u00f2 della Pastorale Operaia del Brasile negli anni di episcopato a Santo Andr\u00e9.\nSui compiti che aspettano il Papa, prima del conclave dell'aprile 2005, rispondeva ai cronisti: \"Fornire risposte ai progressi delle scienze, affrontare l'avanzata della povert\u00e0 e proseguire nel dialogo con le altre religioni\". Ma poi avvertiva: \"Normalmente, i papi sorprendono sempre, scandiscono sempre un tempo nuovo per la Chiesa: nessun Papa \u00e8 uguale all'altro, nessuno \u00e8 la continuazione esatta del predecessore\".\nAll'atto della sua nomina a prefetto della Congregazione per il Clero fece scalpore la sua affermazione in merito alla possibilit\u00e0 di rivedere il celibato sacerdotale. Affermazioni che fecero infuriare non poco il Vaticano, a tal punto che, una volta giunto a Roma, dovette fare marcia indietro e ritrattare quanto detto anche con un documento intitolato \"L'importanza del celibato sacerdotale\".\nAbusi da parte di alcuni membri del clero.\nIl 5 gennaio 2008 ha lanciato una proposta significativa: quella di istituire dei \"cenacoli eucaristici\", preposti a pregare, con adorazioni eucaristiche \"ad hoc\", per le vittime dei preti pedofili e per la santificazione del clero mondiale. \u00abCi sono sempre stati problemi tra i preti - osserva Hummes - perch\u00e9 siamo tutti peccatori, per\u00f2 in questo tempo sono stati segnalati fatti veramente molto gravi. Ovviamente - aggiunge Hummes - si deve sempre ricordare che solo una minima parte del clero \u00e8 coinvolta in situazioni gravi, neppure l'uno per cento ha a che fare con problemi di condotta morale e sessuale. La stragrande maggioranza non ha nulla a che vedere con fatti di questo genere. Ma tutti i sacerdoti hanno comunque bisogno di aiuto spirituale per continuare a vivere la propria vocazione e la propria missione nel mondo di oggi. La Chiesa, poi, ha sempre pregato per la riparazione dei peccati di tutti. \u00c8 questa, ad esempio, una delle caratteristiche della tradizionale devozione al Sacro Cuore di Ges\u00f9\u00bb.\nIl 26 giugno 2009 ha dichiarato che \"i casi di pedofilia a volte non arrivano nemmeno al 4% dei sacerdoti\". Questa dichiarazione rettifica una precedente intervista dello stesso cardinale Hummes del 5 gennaio 2008 all'Osservatore Romano, in cui dichiarava che tra i sacerdoti \"neppure l'uno per cento ha a che fare con problemi di condotta morale e sessuale\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "89094", "revid": "287204", "url": "https://it.wikipedia.org/wiki?curid=89094", "title": "Giuditta che decapita Oloferne (Artemisia Gentileschi)", "text": ""}
{"id": "89098", "revid": "287204", "url": "https://it.wikipedia.org/wiki?curid=89098", "title": "Claudio Hummes", "text": ""}
{"id": "89103", "revid": "306856", "url": "https://it.wikipedia.org/wiki?curid=89103", "title": "Scuola di Chicago (sociologia)", "text": "La scuola dell'ecologia sociale urbana, meglio nota come scuola di Chicago, \u00e8 stata la prima scuola di sociologia urbana negli Stati Uniti d'America. Essa comprende un ampio numero di studiosi che operarono a Chicago nei primi tre decenni del XX secolo.\nStoria.\nLa nascita ufficiale della scuola risale al 1914, quando Robert Park si insedi\u00f2 nel Dipartimento di sociologia dell'universit\u00e0.\nOltre a Park, la scuola ebbe tra i suoi maggiori esponenti Albion W. Small e altri studiosi tra cui Ernest W. Burgess e Roderick D. McKenzie.\nEssa affront\u00f2 per la prima volta uno studio sistematico della citt\u00e0 dal punto di vista sociologico attraverso uno studio empirico della societ\u00e0 urbana.\nAlla scuola di Chicago si possono aggregare anche altri sociologi successivi, i quali per interessi e metodi appaiono appartenenti allo stesso filone.\nPark, studiando la diversa incidenza di fenomeni come la devianza, la criminalit\u00e0, il divorzio, il suicidio nelle aree urbane ed in quelle rurali, dimostr\u00f2 che i rapporti sociali e culturali sono strettamente condizionati dall'ambiente di appartenenza.\nDagli anni venti fino agli anni trenta, la sociologia urbana fu prevalentemente sinonimo del lavoro della scuola di Chicago. Dalla met\u00e0 del XX secolo i sociologi hanno sollevato una serie di critiche sul suo approccio, compresa la nuova sociologia urbana, che enfatizza la dimensione politica. I punti di vista dibattuti dalla scuola di Los Angeles sull'urbanesimo postmoderno e il suo insegnamento accademico costituiscono uno sforzo cosciente di staccarsi dalla scuola di Chicago. Grazie alla scuola di Chicago la sociologia si propone come uno strumento utile all'amministratore pubblico al fine di governare meglio evoluzioni, tensioni e sacche di arretratezza all'interno della societ\u00e0."}
{"id": "89106", "revid": "287204", "url": "https://it.wikipedia.org/wiki?curid=89106", "title": "Florian Albert", "text": ""}
{"id": "89107", "revid": "125282044", "url": "https://it.wikipedia.org/wiki?curid=89107", "title": "Ecumenismo", "text": "L'ecumenismo \u00e8 un movimento fondato sulla base di riunire tutti i fedeli cristiani con quelli delle diverse chiese (come ortodossi, protestanti, cattolici ecc...) che hanno in comune la fede nella Trinit\u00e0 (Dio Padre, Dio Ges\u00f9 Cristo e lo Spirito Santo)\nLa parola deriva dal termine greco \"oikoum\u00e9ne\", che indica in origine la parte abitata della Terra; la scelta indica come una sorta di indirizzo nella ricerca di una sempre pi\u00f9 stretta collaborazione e comunione tra le varie chiese cristiane che abitano nel mondo.\nDivisioni della Chiesa nella storia.\nAnche se non sono mai mancati elementi di contrasto, dottrinali e pratici, gi\u00e0 nelle primissime comunit\u00e0 (come testimoniano gli \"Atti degli Apostoli\" e alcune \"lettere di Paolo\"), le divisioni tra cristiani i cui effetti perdurano ancora oggi hanno avuto inizio dopo la morte di Ges\u00f9, intorno alle questioni di fondo sulla sua natura come vero Dio e vero uomo (vedi dottrine cristologiche dei primi secoli). In particolare, le Chiese ortodosse orientali (la siro-orientale e la copta, e in seguito l'armena e l'etiope) rifiutarono la definizione che fu data durante il Concilio di Calcedonia, nell'anno 451, secondo il quale la natura divina e la natura umana di Ges\u00f9 sono unite ma restano distinte. Storicamente, a motivo del loro rifiuto del Concilio di Calcedonia, venivano chiamate \"non calcedoniane\", o precalcedoniane, anticalcedoniane, monofisite, e anche Chiese antiche orientali e orientali minori. La Chiesa d'Oriente si era gi\u00e0 staccata in occasione del concilio di Efeso, nell'anno 431.\nLe fratture pi\u00f9 profonde in venti secoli di storia della Chiesa sono state il Grande Scisma tra Chiesa di Costantinopoli e Chiesa di Roma nel 1054 e la Riforma protestante a partire dal XVI secolo. Entrambe, da cause di natura politica e religiosa, hanno presto portato a una differenziazione in alcuni contenuti della fede, nonch\u00e9 nella diversa pratica della vita cristiana.\nVi \u00e8 naturalmente un patrimonio di fede - corrispondente al periodo della Chiesa indivisa - ancora in comune tra le tre principali confessioni cristiane: il battesimo e, con alcune diverse interpretazioni, l'eucaristia come sacramenti centrali per la salvezza; la fede nel Dio trinitario che si \u00e8 rivelato a Israele e in maniera piena in Ges\u00f9 Cristo; la centralit\u00e0 della Bibbia nella riflessione e nella vita cristiana, e cos\u00ec via.\nMovimento ecumenico.\nTappe principali del cammino ecumenico.\nInizi.\nI primi vani tentativi di ristabilimento dell'unit\u00e0 dei cristiani risalgono ai concili di Lione (1274) e di Firenze (1439) in cui furono formulate proposte di riunificazione tra le Chiese di Oriente e di Occidente. Nel XIX secolo va ricordato un particolare impegno della Chiesa anglicana per individuare le basi comuni per la ricomposizione di un'unica grande Chiesa cristiana (Movimento di Oxford nel 1833 \u2013 Successive riunioni della Conferenza di Lambeth). L'inizio ufficiale viene generalmente fissato al 1910 in ambito protestante: durante la Conferenza mondiale delle societ\u00e0 missionarie protestanti e anglicane dell'area anglo-americana e del Commonwealth a Edimburgo, le giovani Chiese avanzarono con forza profetica la richiesta ai missionari di predicare il Vangelo e non le divisioni tra le grandi confessioni storiche.\nPeriodo tra le due guerre.\nQuasi come una risposta a questa provocazione negli anni tra le due guerre mondiali nacquero diversi movimenti tra cui l'International Missionary Council (Consiglio missionario internazionale), il movimento Faith and Order (Fede e costituzione), il movimento Life and Work (Vita e azione, detto anche Cristianesimo pratico), che, sempre in ambito protestante, si proposero di favorire l'ecumenismo rispettivamente nei campi dell'evangelizzazione, in quelli teologico dottrinali e in quelli della vita pratica e delle problematiche sociali. Allo stesso periodo risalgono sia un'importante esperienza di dialogo tra la chiesa cattolica e quella anglicana, le conversazioni di Malines (1921-1925), che l'inizio di un movimento di accostamento dell'ortodossia alle Chiese protestanti.\nDopoguerra e il Consiglio ecumenico delle Chiese.\nNel 1948, dopo la sosta forzata per la guerra, questi fermenti trovarono una prima realizzazione nella conferenza di Amsterdam, a cui parteciparono diverse chiese protestanti e ortodosse e durante la quale Faith and Order e Life and Work decisero formalmente di fondersi nel CEC (Consiglio ecumenico delle chiese), organismo che ha sede a Ginevra e promuove da allora periodiche Assemblee generali ogni 6-7 anni.\nOggi il CEC (che \u00e8 noto anche come Consiglio mondiale delle Chiese e che \u2013 a seconda della lingua \u2013 viene identificato anche con diverse altre sigle come WCC, COE) include 349 Chiese: la maggior parte delle Chiese ortodosse, la Comunione anglicana, numerose Chiese protestanti, alcune battiste, molte luterane, metodiste e riformate, alcune Chiese pentecostali, alcune Vetero cattoliche e un vasto campione di Chiese indipendenti. Fra le tradizioni cristiane che non vi fanno parte come chiese membro, ci sono la Chiesa cattolica, la Chiesa avventista e l'Esercito della salvezza; tra queste per\u00f2 alcune partecipano ugualmente come semplici osservatrici o membri di commissioni. In particolare i cattolici sono membri effettivi della commissione teologica Fede e costituzione. Fino al 1960 l'atteggiamento ufficiale della Chiesa cattolica era stato di relativa chiusura nei confronti di tutto questo movimento. La decisa svolta impressa da papa Giovanni XXIII che indisse nel 1959 il Concilio Vaticano II e, nel 1960, istitu\u00ec il Segretariato per l'unit\u00e0 dei cristiani era stata in realt\u00e0 preparata da alcune personalit\u00e0 (Y.M. Congar, P. Couturier, il gruppo francese Gruppo di Dombes e altri), che avevano intessuto una rete di dialoghi bilaterali a livello locale che hanno avuto un forte influsso nella formazione del consenso ecumenico.\nStrutture e iniziative europee - KEK - CCEE - Comitato congiunto.\nConferenza delle Chiese europee.\nLa nascita di strutture ecumeniste a livello europeo risale all'epoca della guerra fredda, quando un gruppetto di chiese dell'Europa dell'Est e dell'Ovest cominciarono a concepire il progetto di far dialogare tra loro Chiese di paesi separati da sistemi politici, sociali ed economici molto diversi, con lo scopo di farle diventare strumento di pace e comprensione. I primi contatti risalgono alla met\u00e0 degli anni cinquanta. L'organismo che nacque era una libera associazione di chiese (Conferenza delle Chiese europee (CEC o KEK)) e tenne la sua prima assemblea in Danimarca nel 1959. Da allora il KEK si \u00e8 strutturato, ha adottato una costituzione, ed oggi rappresenta 125 tra le pi\u00f9 importanti Chiese europee protestanti, ortodosse, anglicane e vetero-cattoliche.\nCCEE e Comitato Congiunto.\nLa Chiesa cattolica non ha aderito ma, dopo le aperture del Vaticano II, ha costituito una sua struttura episcopale europea (il Consiglio delle conferenze episcopali europee CCEE fondato nel 1971) tra i cui compiti principali vi \u00e8 quello di promuovere la cooperazione ecumenista per restaurare l'unit\u00e0 dei cristiani. Fin dall'anno di fondazione il CCEE ha iniziato una stretta collaborazione con la KEK. Attualmente il Comitato congiunto CCEE-KEK, paritetico, si riunisce con periodicit\u00e0 annuale ed \u00e8 l'organo pi\u00f9 autorevole di collaborazione ecumenista europea. In particolare il Comitato indice incontri ecumenisti ed assemblee. Tra i numerosi incontri ecumenisti uno dei pi\u00f9 importanti \u00e8 stato quello che si \u00e8 tenuto a Strasburgo, in Francia, dal 17 al 22 aprile 2001, sul tema \"Io sono con voi tutti i giorni, fino alla fine del mondo\" (Mt 28,20). In esso \u00e8 stata firmata la Charta oecumenica, documento congiunto che detta le linee guida per la crescita della collaborazione tra le Chiese Cristiane in Europa. Le assemblee ecumeniche europee sono state tre:\nSul modello della KEK, in molte nazioni poi sono nate analoghe strutture di dialogo tra chiese cristiane nazionali, chiamate spesso Consigli nazionali delle chiese.\nStrutture e iniziative mondiali.\nIl movimento ecumenico espresso nelle attivit\u00e0 del Consiglio Ecumenico delle Chiese \u00e8 stato principalmente eurocentrico. Negli anni si sono sviluppate due iniziative che hanno tentato di investire tutte le parti del mondo, rivolgendosi anche a quelle chiese cristiane e a quelle aree geografiche che non hanno partecipato a questo percorso.\nIl primo a nascere, inizialmente quasi in alternativa al CEC, \u00e8 stato il movimento delle Christian World Communions (CWC) o \"Conference of Christian World Communions(CCWC)\" nel 1957. Il secondo \u00e8 il Global Christian Forum (\"GCF\") nato nel 2000 su auspicio del CEC. Oggi si tratta di due iniziative parallele, in entrambe le quali \u00e8 presente la maggior parte delle chiese cristiane, a volte con gli stessi delegati. Entrambe sono riuscite a coinvolgere un numero altissimo di chiese in quanto hanno assunto obiettivi meno ambiziosi di quello del CEC: si \u00e8 posto al centro il dialogo e la conoscenza reciproca lasciando in secondo piano la disponibilit\u00e0 a ridiscutere le proprie posizioni teologiche.\nEcumenismo e Chiesa cattolica.\nDurante la prima fase del percorso ecumenico del CEC, la Santa Sede osserv\u00f2 con forte distacco lo svolgersi delle prime conferenze ecumeniche (da Losanna ad Edimburgo). Tra il clero vi furono alcune aperture finch\u00e9 nel 1928 la prima assemblea di Fede e Costituzione non offr\u00ec l'occasione per la promulgazione dell'enciclica Mortalium Animos con la quale Pio XI mise in guardia i cattolici contro \u201cl'inganno\u201d e il \u201cgravissimo errore\u201d che si celano sotto le parole \u201cattraenti e carezzevoli\u201d dei \u201ccosiddetti pancristiani\u201d.\nConcilio ecumenico Vaticano II.\nDurante il concilio Vaticano II, iniziato da Giovanni XXIII e concluso nel 1965 sotto la presidenza di Paolo VI, furono invitati come \"delegati fraterni\" membri autorevoli delle Chiese separate, vennero annullate le reciproche scomuniche pronunciate nello Grande Scisma del 1054 tra la chiesa di Roma e quella di Costantinopoli; inoltre, uno dei nove decreti prodotti dal lavoro conciliare dei vescovi, assistiti dai consulenti teologici, \u00e8 dedicato specificamente all'ecumenismo:\" Unitatis Redintegratio\" (Il ristabilimento dell'unit\u00e0), del 21 novembre 1964.\nIl decreto definisce il movimento ecumenico quale:\nNel decreto vengono successivamente esposte le condizioni con cui si esercita l'azione ecumenista e i principi che la regolano: per promuovere l'unit\u00e0 dei cristiani \u00e8 necessario intessere un dialogo costituito da desiderio di conoscere gli altri, senza precostituire falsi giudizi, e dalla stima reciproca. Sono perci\u00f2 necessari\n\u00c8 dunque fondamentale e preliminare la corretta conoscenza reciproca che elimini errori e fraintendimenti, affinch\u00e9 siano ricercate\nPerch\u00e9 tutti i cristiani percepiscano di condividere gli stessi valori, \u00e8 indispensabile che \nPostconcilio.\nL'ecumenismo \u00e8 da allora costantemente sostenuto dalla Chiesa cattolica: Giovanni Paolo II nel 1988 ha trasformato il Segretariato per l'unit\u00e0 dei cristiani in Pontificio consiglio per l'unit\u00e0 dei cristiani (oggi Pontificio consiglio per la promozione dell'unit\u00e0 dei cristiani), promuovendo inoltre la redazione di una serie di documenti comuni con la Chiesa anglicana e luterana, nonch\u00e9 con diverse Chiese d'Oriente. Papa Benedetto XVI lo ha dichiarato tra i fini principali del suo pontificato; tra le iniziative da lui volute si ricordano: la pubblicazione in russo del suo libro \"Introduzione al cristianesimo\" con un'introduzione del metropolita ortodosso di Smolensk e Kaliningrad, Cirillo, la presentazione della traduzione russa dell'enciclica \"Spe salvi\" condotta dal prorettore dell'Accademia teologica ortodossa Vladimir Shmalij.\nSotto il pontificato di Paolo VI iniziano gli incontri ufficiali tra leader religiosi di chiese separate. Il primo \u00e8 lo storico incontro del gennaio 1964 con il patriarca di Costantinopoli Atenagora che porter\u00e0 poi a deliberare l'abrogazione delle reciproche scomuniche. A questo seguiranno quelli con l'arcivescovo di Canterbury (1966), quello con il patriarca siro ortodosso d\u2019Antiochia (1971) e quello con il patriarca della Chiesa ortodossa copta (1973). I pontificati successivi vedono il consolidarsi e il ripetersi di questi incontri e delle dichiarazioni comuni che spesso vengono firmate nell'occasione. Il pontificato di Francesco vede nuove aperture: l'incontro con il patriarca di Mosca Cirillo I (2016), quello con il presidente della Federazione Luterana Mondiale in occasione della cerimonia congiunta nel 500\u00ba anniversario della Riforma (2016), l'udienza a una delegazione della Conferenza internazionale dei vescovi veterocattolici dell\u2019Unione di Utrecht (2014).\nNel novembre 2017, in controtendenza rispetto all'ecumenismo con i musulmani, Mons. Mauro Longhi, appartenente all'Opus Dei, rese pubblica una confidenza che Giovanni Paolo II gli avrebbe fatto nel 1993, relativa al timore di una lenta e inesorabile scristianizzazione e islamizzazione dell'Europa.\nPostconcilio in Italia.\nIn Italia, a livello nazionale, dal 1999 si tengono periodicamente dei convegni nazionali per l'ecumenismo tra rappresentanti cattolici, protestanti e ortodossi. In nota l'elenco e i temi trattati.\nDurante il primo convegno si \u00e8 giunti ad una formulazione comune del testo del Padre Nostro in italiano, che in seguito \u00e8 stata adottata dal Sinodo della CELI come versione ufficiale della Chiesa Evangelica Luterana in Italia.\nA livello locale sono numerose le diocesi che si sono dotate di strutture apposite intese a promuovere il dialogo con le altre confessioni cristiane. In alcune regioni ed in alcune diocesi, tra la Chiesa cattolica ed altre confessioni cristiane si sono creati organismi permanenti di collegamento chiamati in genere consigli delle Chiese cristiane.\nNumerose inoltre sono diventate le occasioni di preghiera ecumenica in cui, sempre a livello locale, le singole chiese si incontrano; in alcune localit\u00e0 sono nati addirittura luoghi di culto (le cappelle ecumeniche) usati per la preghiera di diverse confessioni.\nPapa Francesco ha dato ulteriore impulso al dialogo avviando una serie di incontri tra pontefice e alcune chiese protestanti italiane.\nDialoghi e accordi bilaterali.\nIl processo di riavvicinamento delle chiese cristiane, oltre che nello stile multilaterale tipico del CEC, ha da sempre percorso anche la strada di accordi parziali tra singole chiese o gruppi di chiese, attraverso quelli che sono detti genericamente dialoghi. Tra l'enorme quantit\u00e0 di documenti prodotti, ricordiamo la Concordia di Leuenberg, la Comunione di Porvoo, la Dichiarazione di Balamand (Libano, 23 giugno 1993) in cui i Patriarcati ortodossi e la Chiesa cattolica hanno riconosciuto la validit\u00e0 del battesimo, celebrato dalle rispettive confessioni, e due documenti di accordo tra cattolici e luterani: la \"Dichiarazione congiunta sulla dottrina della giustificazione\" del 1999 e \"Dal conflitto alla comunione\" del 2013. Con questo metodo lavorano anche le Christian World Communions."}
{"id": "89108", "revid": "149485", "url": "https://it.wikipedia.org/wiki?curid=89108", "title": "Pallone d'Oro", "text": ""}
{"id": "89109", "revid": "729019", "url": "https://it.wikipedia.org/wiki?curid=89109", "title": "Allan Bateman", "text": "Biografia.\nBateman crebbe nel Maesteg RFC, club della sua cittadina natale, prima di passare al Neath, con cui si mise in luce a livello nazionale tanto da venir convocato, nel 1990, nel maggiore nel Cinque Nazioni di quell'anno a Cardiff contro la .\nIn corso di stagione, pur rimanendo dilettante nel XV, divenne professionista nel XIII nelle file dei Warrington Wolves, in Inghilterra; dal 1991 si dedic\u00f2 solamente al XIII e fu convocato per la e a seguire per il .\nRimase nel XIII fino al 1996, con una parentesi anche nel \"League\" australiano nel 1995 ai Cronulla Sharks prima di diventare professionista nel XV tra i londinesi del Richmond in English Premiership.\nNel 1996 fu convocato dai Barbarians per il \"match\" di chiusura del \"tour\" australiano in Europa\nNel 1997 fu convocato da Ian McGeechan per il \"tour\" dei British Lions in Sudafrica, nel corso del quale scese in campo nel terzo e ultimo dei \"test match\" previsti contro gli \"Springbok\"; a fine anno pass\u00f2 in Inghilterra al Northampton, con cui si aggiudic\u00f2 la Heineken Cup 1999-2000; a livello internazionale, ancora, prese parte alla in Regno Unito con il .\nTerminato l'impegno con Northampton nel 2001, torn\u00f2 a Neath con cui, nel 2003, concluse la sua carriera professionistica.\nTuttavia, anche una volta impiegato a tempo pieno in un ospedale a Cardiff come tecnico di laboratorio di ematologia, ha continuato a giocare per circa dieci anni ancora da dilettante nelle serie inferiori gallesi di entrambe le discipline, nel Heol-y-Cyw di rugby a 15 e nei Bridgend Blue Bulls di rugby a 13."}
{"id": "89110", "revid": "2129536", "url": "https://it.wikipedia.org/wiki?curid=89110", "title": "Microprocessori AMD", "text": "Lista di microprocessori prodotti da AMD:\nModelli.\nProcessori con architettura non-x86.\nProcessori a 8 bit costruiti sotto contratto con Intel (1974-1979).\nAm9080 (secondo fornitore dell'Intel 8080)\nProcessori Opteron basati su ARM (2016).\nAMD Opteron A1100 Series\nProcessori con architettura x86-64.\nArchitettura K8 (2003\u20132014).\nSerie K8\nArchitettura K10 (2007\u20132013).\nCPU della serie K10 (2007\u20132013)\nAPU della serie K10 (2011\u20132012)\nArchitettura Bulldozer; Bulldozer, Piledriver, Steamroller, Excavator (2011\u20132017).\nCPU della serie Bulldozer\nArchitettura Zen (2017\u2013presente).\nLe CPU e alcune APU basate su Zen utilizzano il nome \"Ryzen\", mentre alcune APU utilizzano \"Athlon\"\nCPU e APU della serie Zen (rilasciate nel 2017)\nCPU e APU della serie Zen+ (rilasciate nel 2018)\nCPU e APU della serie Zen 2 (rilasciate nel 2019)\nCPU e APU della serie Zen 3 (rilasciate nel 2020)\nCPU e APU della serie Zen 3+ (in arrivo)\nNel corso della conferenza CES 2022, AMD ha annunciato lo sviluppo dei processori Ryzen serie 6000."}
{"id": "89111", "revid": "124123", "url": "https://it.wikipedia.org/wiki?curid=89111", "title": "Colin Clark", "text": "\u00c8 considerato uno dei maggiori teorici dello sviluppo economico.\nNote biografiche.\nDopo essersi laureato in chimica a Oxford nel 1928, sviluppa un notevole interesse per la statistica e per l'economia. Grazie alle sue doti di statistico diventa assistente ricercatore, alla \"London School of Economics\", dell'economista William Henry Beveridge (1879-1963), l'ispiratore del sistema di sicurezza sociale britannico, per alcuni studi sulla povert\u00e0.\nHa formulato la legge per lo sviluppo economico secondo la quale il processo di sviluppo si manifesterebbe attraverso il successivo prevalere dell'agricoltura, dell'industria, dei servizi. Con i suoi primi lavori ha precorso le rilevazioni di contabilit\u00e0 nazionali poi effettuate sistematicamente dai governi. Ha proposto una riconsiderazione dei fondamenti dello stato assistenziale (\"welfare state\")."}
{"id": "89114", "revid": "701660", "url": "https://it.wikipedia.org/wiki?curid=89114", "title": "Strage della Benedicta", "text": "La strage della Benedicta, avvenuta tra il 6 aprile e l'11 aprile 1944, fu un'esecuzione sommaria di settantacinque partigiani appartenenti alle formazioni garibaldine, compiuta da militari della Guardia Nazionale Repubblicana e reparti tedeschi in localit\u00e0 Benedicta presso Capanne di Marcarolo, nel comune di Bosio, nell'Appennino ligure. Altri settantadue partigiani erano caduti nei precedenti scontri.\nFatti.\nSull'Appennino Ligure, tra Genova e Alessandria nella primavera del 1944, operavano due brigate partigiane, la Brigata Autonoma Alessandria e la 3\u00aa Brigata Garibaldi Liguria, comandata dal capitano degli alpini Edmondo Tosi. Le brigate Garibaldi erano composte da giovani poco armati, ma intenzionati a combattere le truppe tedesche e fasciste e a rifiutare l'obbligo di entrare nell'esercito fascista repubblicano, sancito dal bando Graziani del 18 febbraio.\nTra il 3 e 6 aprile reparti tedeschi appoggiati da quattro compagnie della Guardia Nazionale Repubblicana italiane (due provenienti da Alessandria e due da Genova) e da un reparto del reggimento di Granatieri di stanza a Bolzaneto, accerchiarono la zona del Tobbio partendo da Busalla, Pontedecimo, Masone, Campo Ligure, Mornese, Lerma. Il 6 aprile iniziarono gli scontri armati e mentre la 3\u00aa Brigata Garibaldi Liguria cerc\u00f2 di rompere l'assedio dividendo i propri uomini in piccoli gruppi, la Brigata Autonoma Alessandria cerc\u00f2 una disperata difesa alla Benedicta e a Pian degli Eremiti.\nIl monastero della Benedicta, in cui si erano rifugiati gli uomini disarmati o meno esperti (secondo le testimonianze dei superstiti la grande maggioranza degli uomini delle due brigate era male armata o non armata) viene minato e fatto esplodere. Nell'elenco delle 172 armi da fuoco sequestrate dai nazifascisti al termine delle operazioni di rastrellamento, figurano solo pochi fucili mitragliatori statunitensi. La maggior parte dell'armamento in dotazione ai partigiani era costituito da fucili da caccia a pallettoni e da 11 pistole ad avancarica, probabili cimeli famigliari risalenti al Risorgimento.\nLe perdite nazifasciste furono limitate a 4 morti (3 tedeschi e 1 italiano) e 24 feriti (16 tedeschi e 8 italiani), 11 dei quali in gravi condizioni. Le forze partigiane che, tra gli scontri e le fucilazioni, ebbero invece 147 morti, poi sepolti in una fossa comune. Tra questi, 75 partigiani catturati furono fucilati dai Granatieri repubblichini comandati da un ufficiale tedesco. Si salv\u00f2 solo Giuseppe Ennio Odino, ritenuto morto.\nUna parte dei partigiani catturati fu trasferita nel carcere genovese di Marassi mentre altri inviati a Novi Ligure. I renitenti alla leva presentatisi spontaneamente accogliendo l'invito delle SS che avevano promesso il condono della pena a chi si fosse costituito, furono deportati in Germania: su 351 deportati, 140 moriranno nei lager tedeschi.\nAltri 17 partigiani fatti prigionieri durante il rastrellamento furono fucilati il 19 maggio nei pressi del passo del Turchino, insieme ad altri 42 prigionieri, come rappresaglia per un attentato contro alcuni soldati tedeschi al cinema Odeon di Genova, in quella che sar\u00e0 poi ricordata come la strage del Turchino.\nNelle intenzioni dei tedeschi l'eccidio doveva far crollare nella popolazione il sostegno alla resistenza, ma il numero dei morti e la particolare efferatezza delle esecuzioni, oltre all'inganno nel far costituire i giovani che stavano fuggendo dalla chiamata alle armi, ebbero l'effetto opposto, aumentando l'odio della popolazione locale nei confronti dei fascisti repubblicani e delle truppe tedesche. Un gruppo di partigiani della Val Polcevera, aiutati dai militi della Croce Verde di Pontedecimo, si adoper\u00f2 per recuperare in seguito le salme dei fucilati.\nNella notte tra il 25 e 26 giugno 1944 alcuni sten usati dai partigiani alla Benedicta vennero reimpiegati da una squadra partigiana comandata da Gino Tasso 'Tigre' per impossessarsi dell'esplosivo con cui i nazifascisti avevano minato la galleria di Boasi."}
{"id": "89116", "revid": "834", "url": "https://it.wikipedia.org/wiki?curid=89116", "title": "Chester Walker", "text": ""}
{"id": "89118", "revid": "287204", "url": "https://it.wikipedia.org/wiki?curid=89118", "title": "Oscar Freire Gomez", "text": ""}
{"id": "89119", "revid": "287204", "url": "https://it.wikipedia.org/wiki?curid=89119", "title": "Oscar Freire", "text": ""}
{"id": "89121", "revid": "300067", "url": "https://it.wikipedia.org/wiki?curid=89121", "title": "Robert Clyde Jones", "text": ""}
{"id": "89122", "revid": "400518", "url": "https://it.wikipedia.org/wiki?curid=89122", "title": "Cloruro d'alluminio", "text": "Il cloruro di alluminio \u00e8 il sale d'alluminio dell'acido cloridrico. Pu\u00f2 essere anidro (AlCl3) o idrato in varia misura, fino a esaidrato (AlCl3 \u00b7 6H2O).\nIl prodotto anidro \u00e8 in forma di cristalli incolori o polvere cristallina bianca, non di rado giallina in campioni contenenti cloruro ferrico (FeCl3). \u00c8 corrosivo e dall'odore irritante; in presenza di acqua subisce idrolisi liberando acido cloridrico. Data la sua capacit\u00e0 corrosiva, deve essere maneggiato con guanti e occhiali protettivi. Come anche il bromuro (AlBr3) e lo ioduro (AlI3) \u00e8 un solido piuttosto volatile per essere un sale ed \u00e8 solubilissimo in acqua (458 g/L a 20 \u00b0C) ed \u00e8 solubile anche in solventi organici polari. Questo in rimarchevole contrasto con il fluoruro (AlF3), descritto come solido involatile e insolubile .\nCaratteristiche.\nLa sua struttura chimica \u00e8 particolare; nonostante sia il cloruro di un metallo, il legame tra l'atomo di alluminio e ciascun atomo di cloro \u00e8 covalente e non ionico come sarebbe normale attendersi. L'alluminio \u00e8 al centro di un triangolo equilatero ai cui vertici si trovano gli atomi di cloro. La molecola \u00e8 analoga a quella del trifluoruro di boro e, come essa, \u00e8 un potente acido di Lewis, ovvero presenta un orbitale vuoto in cui alloggiare un doppietto elettronico proveniente da un donatore (la base di Lewis). Ad esempio, in presenza di ioni cloruro forma lo ione AlCl4- dalla geometria tetraedrica simile a quella del metano.\nLa natura dei legami covalenti \u00e8 confermata dal basso punto di sublimazione di AlCl3, circa 180\u00a0\u00b0C e dal fatto che il prodotto liquefatto non presenta l'elevata conducibilit\u00e0 elettrica tipica dei composti ionici quali il cloruro di sodio.\nPu\u00f2 essere liquefatto a 190\u00a0\u00b0C se mantenuto ad una pressione di almeno 2,5\u00a0atm; allo stato liquido forma un dimero, Al2Cl6 in cui due atomi di cloro vengono condivisi tra i due atomi di alluminio.\nProduzione.\nIndustrialmente, viene prodotto per sintesi diretta a partire dai suoi elementi, alluminio e cloro, o per reazione tra allumina, cloro e carbonio a circa 800\u00a0\u00b0C:\nNella teoria, pu\u00f2 essere prodotto in altri modi, che per\u00f2 non vengono utilizzati industrialmente perch\u00e9 meno economici e meno convenienti dei precedenti:\nSi fa reagire l'acido cloridrico con la base (idrossido di alluminio):\nSi fa reagire l'acido cloridrico con l'ossido di alluminio:\nSi fa reagire l'acido cloridrico con il metallo stesso, in questo caso l'alluminio:\nUtilizzi.\nIl principale impiego per il cloruro di alluminio \u00e8 quello di fungere da catalizzatore per la reazione di Friedel-Crafts, o reazioni derivate come quella di Zincke-Suhl, attraverso la quale vengono sintetizzati numerosi derivati del benzene.\nCon un meccanismo simile, in presenza di cloruro rameoso come co-catalizzatore, il cloruro di alluminio catalizza la reazione di Gatterman-Koch, tramite la quale un gruppo aldeidico pu\u00f2 essere inserito su un anello aromatico.\nIl cloruro di alluminio \u00e8 catalizzatore per la produzione del gas silano.\nAlCl3 trova impiego anche nella polimerizzazione e nell'isomerizzazione di idrocarburi.\nIn medicina e nella cosmesi, con nome INN e INCI: , pu\u00f2 essere utilizzato come antitraspirante per combattere l'iperidrosi.\nI composti di alluminio sono tra gli ingredienti attivi pi\u00f9 utilizzati e presenti nei deodoranti perch\u00e9 riescono a bloccare l'azione delle ghiandole sudoripare e limitare la proliferazione dei batteri e i cattivi odori che questi possono produrre. \nSecondo l'AIRC, alcuni ricercatori hanno ipotizzato che l'alluminio possa essere assorbito attraverso la pelle e modificare i recettori per gli estrogeni nel tessuto mammario "}
{"id": "89123", "revid": "834", "url": "https://it.wikipedia.org/wiki?curid=89123", "title": "Philadelphia '76ers", "text": ""}
{"id": "89126", "revid": "287204", "url": "https://it.wikipedia.org/wiki?curid=89126", "title": "Anna (moneta)", "text": "L'anna (indostano \"\u0906\u0928\u093e \u0101n\u0101\") era un'unit\u00e0 monetaria usata in India. Tale moneta fu emessa per la prima volta sotto il dominio britannico dell'India a partire dal XIX secolo.\nInizialmente era battuta in argento, successivamente in rame. Era suddivisa in 4 \"paise\", o in 12 \"pie\" (cio\u00e8 \"torta\" in inglese). 16 \"anna\" formavano una \"rupia\".\nDi conseguenza in una rupia c'erano 64 paise o 192 \"pie\". Il termine appartiene al sistema monetario musulmano.\nA volte la moneta da 50 paise era colloquialmente chiamata 8 Anna (\"Atthanni\" in Hindi, e \"Ettu Anna\", pronunciata \"Ettna\" in Tamil) e quella da 25 paise era chiamata 4 Anna (\"Chawanni\" in Hindi, e \"Naal Anna\", pronunciata \"Naalna\" in Tamil).\nFurono coniate monete da 1 anna, ed anche da 1/2 anna in rame e pezzi da 2 anna in argento. Il termine \"anna\" \u00e8 spesso utilizzato per indicare la frazione di 1/16. \nL'anna non \u00e8 pi\u00f9 usata perch\u00e9 l'India ha decimalizzato la propria valuta nel 1957."}
{"id": "89127", "revid": "123358927", "url": "https://it.wikipedia.org/wiki?curid=89127", "title": "G\u00fcnter Guillaume", "text": "Fu un agente dell\"intelligence\" dei servizi segreti della Repubblica Democratica Tedesca, la Stasi.\nBiografia.\nG\u00fcnter Karl Heinz Guillaume nacque il primo febbraio 1927 in Choriner Stra\u00dfe 31 a Prenzlauer Berg, un quartiere popolare di Berlino. Era l'unico figlio di Karl Ernst Guillaume, un pianista che suonava nei bar e nei teatri (dove forniva musica di sottofondo per i film muti), e Johanna Old Pauline nata Loebe, una parrucchiera. I suoi genitori, che si erano sposati quattro mesi prima della nascita di G\u00fcnter, erano entrambi originari di Berlino. A causa della combinazione della Grande Depressione e dell'introduzione di film sonori, i Guillaume soffrirono difficolt\u00e0 finanziarie. Queste esperienze resero le politiche estremiste presentate da Adolf Hitler e dal Partito nazista attraenti per Karl Guillaume, che si un\u00ec al partito nel marzo 1934. Nel 1944, durante la seconda guerra mondiale, G\u00fcnter Guillaume fu arruolato come Flakhelfer.\nDivenuto, alla fine del conflitto, cittadino della Germania Est, Guillaume emigr\u00f2 con sua moglie Christel in Germania Ovest nel 1956, con gli ordini di penetrare nel sistema politico occidentale e riportare ogni tipo di informazione al riguardo. Scal\u00f2 in breve tempo la gerarchia del Partito Socialdemocratico di Germania, diventando uno stretto consigliere dell'allora cancelliere Willy Brandt.\nNel 1974, l'azione di spionaggio di Guillaume a favore del regime della Repubblica Democratica Tedesca viene smascherata dalle autorit\u00e0 occidentali. Lo scandalo derivante porter\u00e0 Brandt alle dimissioni dal ruolo di cancelliere. Guillaume fu condannato a tredici anni di prigione per spionaggio, e sua moglie a otto anni. Guillaume fu rilasciato nel 1981 in cambio di altri agenti occidentali catturati nel blocco orientale.\nTornato nella DDR, Guillaume venne celebrato come un eroe. Lavor\u00f2 poi nell'addestramento di spie e pubblic\u00f2 una sua biografia, \"Die Aussage\", del 1988. Guillaume, come il maestro dello spionaggio della DDR Markus Wolf, ha sempre affermato che le dimissioni di Brandt non furono da intendersi intenzionali e che una tale operazione va annoverata tra i pi\u00f9 grandi errori commessi dalla Stasi.\nIngresso nella SPD e spionaggio della Cancelleria Federale.\nNel 1957 ader\u00ec alla SPD. Christel Guillaume (deceduta nel 2004) era segretaria del partito nella sede della SPD dell'Assia meridionale. A partire dal 1964 Guillaume lavora come funzionario di partito a tempo pieno per la SPD, inizialmente come direttore dell'area SPD a Francoforte e nel 1968 nel consiglio comunale del gruppo della SPD. Nel 1969 Guillaume condusse la campagna elettorale del ministro federale dei trasporti Georg Leber nella circoscrizione di Francoforte, dimostrando un grande talento organizzativo e portando un gran numero di voti al Ministro. In seguito a ci\u00f2 Guillaume venne nominato relatore nel reparto economico per le politiche finanziarie e sociali dell'Ufficio federale, dove guadagn\u00f2 la fiducia dei suoi superiori. Nel 1972 in seguito al suo grande contributo lavorativo e alle capacit\u00e0 organizzative divenne assistente personale del Cancelliere Willy Brandt. Da qui ha avuto accesso ai documenti segreti e alle informazioni della cerchia intorno al Cancelliere. Guillaume spi\u00f2 anche la vita privata di Willy Brandt."}
{"id": "89129", "revid": "110157", "url": "https://it.wikipedia.org/wiki?curid=89129", "title": "Aa en Hunze", "text": "Aa en Hunze \u00e8 una municipalit\u00e0 dei Paesi Bassi di 25.593 abitanti situata nella provincia situato nella provincia di Drenthe.\nIl nome 'Aa' (pi\u00f9 precisamente il 'Drentsche Aa') e 'Hunze' si riferisce a due piccoli fiumi che attraversano la municipalit\u00e0.\nGeografia antropica.\nLocalit\u00e0.\nIl comune \u00e8 composto da 35 localit\u00e0:\nLunghi nomi di luoghi.\nI minuscoli paesini di \"Gasselternijveenschemond 1e Dwarsdiep\" e \"Gasselternijveenschemond 2e Dwarsdiep\" hanno i pi\u00f9 lunghi nomi di localit\u00e0 dei Paesi Bassi. Gasselterboerveenschemond \u00e8 il pi\u00f9 lungo nome di luogo ad una sola parola della nazione."}
{"id": "89133", "revid": "879165", "url": "https://it.wikipedia.org/wiki?curid=89133", "title": "Giorgio Amendola", "text": "Biografia.\nGiovent\u00f9 e lotta antifascista.\nFiglio del liberale antifascista Giovanni e dell'intellettuale lituana Eva K\u00fchn, la sua giovinezza fu sconvolta dalla notizia della morte del padre, aggredito dalle squadre fasciste e deceduto a Cannes nel 1926 in seguito alle percosse ricevute. Dopo questo episodio, Giorgio Amendola ader\u00ec al Partito Comunista d'Italia (1929), con non poche disapprovazioni da parte degli amici del padre e di quelli dell'associazione antifascista goliardica, di cui faceva parte. Frequent\u00f2 intellettuali del tempo come Benedetto Croce e Giustino Fortunato (amico del padre), dal quale apprese molti insegnamenti e, nel 1929, soprattutto grazie al rapporto con Emilio Sereni, ader\u00ec al comunismo, per poi iniziare un'attivit\u00e0 politica clandestina a Parigi dopo essersi laureato in Giurisprudenza a Napoli nel giugno 1930 con una tesi di economia politica, relatore Augusto Graziani. Al suo lavoro \"Analisi del credito consultivo con particolare considerazione degli acquisti di prodotti mediante pagamenti rateali\" venne attribuito nel 1930 il \"Premio Tenore\" dell'Accademia Pontaniana.\nArrestato nel giugno del 1932 mentre era in missione clandestina a Milano, non fu processato dal regime per evitare il possibile clamore che il dibattimento avrebbe suscitato.\nVenne cos\u00ec inviato, senza processo, al confino nell'isola di Ponza dove il 10 luglio 1934 Giorgio e la sua fidanzata francese, Germaine Lecocq, si sposarono civilmente. Liberato nel 1937, fugg\u00ec in Francia e poi in Tunisia, per tornare nuovamente in Francia poco dopo l'inizio della guerra, sul finire del 1939. Rientr\u00f2 in Italia solo nell'aprile 1943 per partecipare alla Resistenza tra le file del PCI e delle brigate Garibaldi, del cui Comando generale entr\u00f2 a far parte insieme a Luigi Longo, Pietro Secchia, Gian Carlo Pajetta e Antonio Carini. A lui facevano riferimento i GAP centrali di Roma.\nFu, inoltre, nel 1944, il membro designato dal PCI per la giunta militare antifascista del CLN, con Sandro Pertini (PSIUP), Riccardo Bauer (PdA), Giuseppe Spataro (DC), Manlio Brosio (PLI) e Mario Cevolotto (DL).\nL'attentato di via Rasella.\nNel marzo del 1944 fu l'ideatore dell'attentato di via Rasella, eseguito da partigiani dei GAP, comandati da Carlo Salinari e a cui i tedeschi reagirono con l'eccidio delle Fosse Ardeatine. Gli altri membri della giunta militare non furono informati preventivamente del piano, come avveniva per consuetudine, per \u00abragioni di sicurezza cospirativa\u00bb, secondo quanto dichiarato dallo stesso Amendola.\nL'azione fu pianificata in seguito al successo di un attacco sferrato in via Tomacelli, e fu scelta come data simbolica il 23 marzo, in quanto anniversario della fondazione dei Fasci italiani di combattimento. Amendola, in particolare, scrisse in seguito: \u00abPertini, che mordeva il freno e che, nel suo ben noto patriottismo di partito, era geloso delle prove crescenti di capacit\u00e0 e di audacia date dai Gap, chiese che si concordasse un'azione armata unitaria\u00bb. I comunisti, tuttavia, agirono da soli e Pertini, adirato, protest\u00f2 per non essere stato avvertito.\nTre giorni dopo, il 26 marzo, Amendola chiese al CLN romano di approvare l'azione. La giunta militare fu sul punto di spaccarsi: in particolare il democristiano Spataro si oppose e, al contrario,l chiese di emanare un comunicato di dissociazione. A quel punto, respingendo una visione che giudicava \"attesista\" della Resistenza, Amendola afferm\u00f2 che Lo storico Aurelio Lepre intende tale intervento come una minaccia di uscita del PCI dal CLN se fosse stata approvata la mozione democristiana. Lungi dall'uscire dal CLN, il PCI, per bocca di Palmiro Togliatti, rientrato da Mosca il giorno successivo, tender\u00e0 invece la mano ai moderati del CLN annunciando, appena sbarcato in Italia (con la cosiddetta \"Svolta di Salerno\"), il supporto comunista ad un nuovo governo regio guidato da Pietro Badoglio, ponendo cos\u00ec fine alla crisi in seno al Comitato di Liberazione Nazionale, apertasi il 24 con le dimissioni del suo presidente Ivanoe Bonomi, in seguito all'intransigenza antimonarchica del Partito d'Azione e del PSI.\nPertini, Bauer e Brosio respinsero la proposta di Spataro, ma la giunta non accolse neanche la richiesta di Amendola.\nLa frattura in seno alla giunta fu ricomposta solo pochi giorni dopo, con un comunicato del CLN nazionale in cui si stigmatizzava \"la barbara rappresaglia delle Fosse Ardeatine\".\nPer il suo ruolo di membro della giunta militare del CLN, nel 1948 Amendola fu chiamato a testimoniare, insieme a Bauer e Pertini, al processo a Herbert Kappler (il responsabile della strage delle Fosse Ardeatine). Al processo i tre confermarono che l'attacco fu conforme alle disposizioni del CLN.\nTale visione fu nuovamente confermata da Pertini in un'intervista del 1977:\nArturo Colombo nel 1997 pubblic\u00f2 inoltre alcuni scritti di Riccardo Bauer, in cui l'esponente azionista dichiarava che l'obiettivo del CLN era \u00abrendere impossibile la vita a tedeschi e fascisti dentro e fuori dalla citt\u00e0 di Roma\u00bb e che quindi l'attacco \u00abappare come episodio organico\u00bb, precisando che l'attentato venne \u00abpreparato e attuato dai comunisti senza specifico accordo con la Giunta Militare\u00bb, ma che a fatto compiuto \u00abtutti i rappresentanti del CLN furono concordi nel considerarlo \"legittima azione di guerra\"\u00bb.\nLa carriera politica repubblicana.\nNel 1945-1946, dopo la Liberazione, fu sottosegretario alla Presidenza del Consiglio nei governi Parri e De Gasperi I.\nDal 1948 fino alla morte fu deputato per il Partito Comunista Italiano, al cui interno ebbe molti incarichi. \u00c8 stato a lungo punto di riferimento della corrente riformista del partito, che auspicava una stretta collaborazione con i socialisti. Gli si contrappose, con motivazioni completamente diverse, il leader della sinistra interna, Pietro Ingrao. Candidato di bandiera del PCI nei primi 15 scrutini delle elezioni del Presidente della Repubblica del 1978, ottenne fino a 364 voti.\nDal 1967 in poi, Amendola si occup\u00f2 anche di scrittura: tra le opere pi\u00f9 importanti ricordiamo \"Comunismo, antifascismo e Resistenza\" (1967), \"Lettere a Milano\" (1973) e \"Intervista sull'antifascismo\" (1976, in cui risponde alle pungenti domande di Piero Melograni; il libro comparir\u00e0 fra i primi nella serie dei libri-intervista ideata per la casa editrice Laterza dall'allora direttore editoriale Enrico Mistretta); \"Una scelta di vita\" (1976) e \"Un'isola\" (1980, considerata la sua opera migliore).\nTutti questi libri, autobiografici e incentrati sul tema dell'antifascismo e della Resistenza, sono pervasi da un sottile sentimento di tristezza e solitudine. Attraverso la propria vicenda, Amendola vuole far capire al lettore cosa prova un uomo che non ha pi\u00f9 la libert\u00e0 e che prova su di s\u00e9 il dramma del confino, dell'esilio e del carcere. Lo stile usato, semplice e scorrevole, contribu\u00ec a una buona diffusione di tutte le opere amendoliane.\nSecondo alcuni politologi, Giorgio Amendola fu precursore di un tentativo di dare vita ad una sinistra di stampo europeo, radicata nella tradizione laica e liberale; lo ha confermato Giorgio Napolitano (sempre definitosi suo \"allievo\") quando, nel discorso tenuto a Torino il 15 ottobre 2009, afferm\u00f2 che \"Giorgio non solo apparteneva alla stessa generazione di Norberto, ma era 'molto legato' - come qualche anno dopo la sua morte Bobbio ricord\u00f2 - 'alla tradizione antifascista torinese', e non cancell\u00f2 mai del tutto dalla sua formazione il filone di liberalismo democratico impersonato da Piero Gobetti, n\u00e9 tantomeno 'l'insegnamento di suo padre, che di quella corrente di democrazia liberale era stato' (scrisse sempre Bobbio) 'un teorico e un coraggioso combattente'\".\nIl vigoroso convincimento con cui sosteneva l'ammodernamento europeista del PCI e la lotta determinata al terrorismo degli anni settanta, non lo indussero mai a rinnegare il proprio operato (pure come esponente di spicco) nel corso della guerra partigiana, n\u00e9 fu mai da lui accostato all'azione eversiva del terrorismo rosso, attivo in Italia negli \"anni di piombo\", tracciando una ben precisa linea di differenziazione fra l'Italia fascista post-8 settembre 1943 e le strutture democratiche dell'Italia repubblicana, scaturita proprio dalla Resistenza. Nel 1971 sottoscrisse la lettera aperta a L'Espresso contro il commissario Luigi Calabresi.\nGiorgio Amendola era ateo. Mor\u00ec a Roma, all'et\u00e0 di settantatr\u00e9 anni, a causa di una malattia. Poche ore dopo il suo decesso, scomparve anche l'amata moglie Germaine Lecocq, conosciuta a Parigi negli anni dell'esilio, che lo aveva aiutato nella redazione del suo ultimo manoscritto. La loro figlia Ada era morta nel 1974 all'et\u00e0 di soli trentotto anni.\nArchivio.\nLe carte di Giorgio Amendola sono attualmente conservate presso la Fondazione Gramsci e sono state consegnate all'archivio della direzione del PCI da Wilma Diodati, segretaria di Amendola, nel settembre 1980. Un primo versamento di documenti all'Istituto Gramsci \u00e8 stato effettuato nel giugno 1981. Tra la fine del 1981 e il 1983, con successivi invii, sono stati trasferiti gli scritti, i discorsi, parte della corrispondenza privata e del materiale documentario raccolto da Amendola. L'attuale ordinamento del materiale documentario segue i criteri stabiliti dallo stesso Amendola e rispettati da Giovanni Aglietto, allora responsabile dell'archivio della direzione, che ne ha curato la schedatura. Altro materiale \u00e8 giunto alla Fondazione nel 1996, insieme all'archivio del Partito Comunista Italiano. Il fondo \u00e8 stato dichiarato di notevole interesse storico dalla Soprintendenza archivistica del Lazio nel 1986.\nInterviste con Giorgio Amendola.\nOriana Fallaci (p.\u00a0314)\nGiorgio Amendola nell'intervista con la Fallaci, (pp.\u00a0325\u2013326)"}
{"id": "89151", "revid": "399", "url": "https://it.wikipedia.org/wiki?curid=89151", "title": "Melodia", "text": "Una melodia, frase melodica o linea melodica, nella teoria musicale, \u00e8 una successione di suoni la cui struttura genera un organismo musicale di senso compiuto. \nNella storia della musica il termine ha assunto anche il significato di breve composizione da camera per voce e accompagnamento strumentale, coltivata in Francia soprattutto nell'Ottocento e affine alla romanza italiana.\nTeoria musicale.\nLa propriet\u00e0 di una melodia, affidata a una voce o a uno strumento, \u00e8 quella di essere facilmente individuabile all'interno del tessuto compositivo. Perci\u00f2, nel caso di una struttura polifonica, affinch\u00e9 le melodie siano riconoscibili, occorre evitare che le singole parti si confondano. Ci\u00f2 \u00e8 possibile giocando sui contrasti tra i timbri (ad esempio, nel caso della voce umana, soprano, contralto, tenore e basso) ed evitando attacchi simultanei di voci diverse.\nLa Melodia \u00e8 invece una vera e propria branca dell'Arte della Composizione musicale, al pari dell'Armonia, del Contrappunto e della Fuga. Questa materia \u00e8 l'oggetto di eccellenti trattati (miliare, per esempio, quello del maestro Anton\u00edn Reicha del 1814, intitolato appunto \"Trattato di Melodia\")."}
{"id": "89155", "revid": "1318658", "url": "https://it.wikipedia.org/wiki?curid=89155", "title": "Giovanni Amendola", "text": "Biografia.\nOrigini e formazione.\nGiovanni Amendola nasce a Napoli nel 1882 da Pietro, originario di Sarno, carabiniere, e Adelaide Bianchi. A due anni \u00e8 con i genitori a Firenze, dove il padre presta servizio per l'Arma. Si trasferisce poi a Roma, dove consegue la licenza media. A quindici anni (1897) s'iscrive alla giovent\u00f9 socialista. L'anno successivo \u00e8 apprendista al quotidiano del Partito Radicale Italiano \u00abLa Capitale\u00bb. Nello stesso anno scoppiano a Milano i moti popolari; la repressione ordinata dal governo impone lo scioglimento di molte sedi socialiste in tutta Italia. Amendola viene arrestato per aver voluto impedire la chiusura della sede romana.\nLa teosofia e la massoneria.\nNegli anni successivi Amendola scrive alcuni articoli per \u00abLa Capitale\u00bb - al tempo della direzione di Edoardo Arbib - su esoterismo e teosofia. Tramite questi, Amendola entra in contatto con la \"Societ\u00e0 Teosofica\". Tra il 1900 e il 1905 \u00e8 membro della loggia teosofica \"Dio e Popolo\", guidata al tempo da Isabel Cooper Oakley. Viene introdotto in un mondo cosmopolita, impara l'inglese e il francese. Quando capisce per\u00f2 che la teosofia che sta studiando, lungi dall'essere una teoria scientifica, altro non \u00e8 che una variante del protestantesimo, lascia la loggia. Durante quel periodo conosce l'intellettuale lituana Eva Oscarovna K\u00fchn e se ne innamora. Si sposano religiosamente (con rito valdese) il 25 gennaio 1907 e civilmente il 7 febbraio. Dalla loro unione nasceranno quattro figli: Giorgio, Adelaide (1910-1980), Antonio (1916-1953) e Pietro.\nLa sua ricerca interiore, volta ad individuare una sintesi tra misticismo e razionalismo, lo porta a studiare la poetica del drammaturgo norvegese Henrik Ibsen. Scrive due articoli per la rivista letteraria fiorentina \u00abLeonardo\u00bb di Giovanni Papini e Giuseppe Prezzolini, e collabora alla rivista modernista \u00abIl Rinnovamento\u00bb (1907-1909). Il 24 maggio 1905 viene iniziato in massoneria nella Loggia \"Giandomenico Romagnosi\", appartenente al Grande Oriente d'Italia. L'anno successivo soggiorna con la moglie a Berlino e a Lipsia, dove segue i corsi di Wilhelm Wundt, fondatore di un noto metodo sperimentale in psicologia. Nel 1908 abbandona la massoneria.\nIl giornalismo e la carriera accademica.\nNell'ottobre 1909 si stabilisce con la famiglia a Firenze, dove dirige la Biblioteca filosofica. Tenta di fondare una rivista di studi religiosi d'ispirazione modernista finanziata da Alessandro Casati (che Amendola aveva conosciuto ai tempi della collaborazione a \u00abRinnovamento\u00bb), ma il progetto non vede la luce. Collabora con \u00abLa Voce\u00bb, fondata nel 1908 da Prezzolini. Nel 1911 fonda e dirige una sua rivista assieme a Papini, \u00abL'Anima\u00bb (1911). In quell'anno si laurea in filosofia con una tesi su Immanuel Kant (\"La Categoria. Appunti critici sullo svolgimento della critica delle Categorie da Kant a noi\"). La questione pi\u00f9 scottante del dibattito politico italiano \u00e8 l'utilit\u00e0 di un intervento militare in Libia. Amendola, critico in un primo tempo verso la campagna coloniale in Africa, dopo l'inizio del conflitto appoggia lo sforzo bellico dalle colonne della \u00abVoce\u00bb, contribuendo a far aderire all'impresa libica la rivista stessa.\nCollabora con \u00abil Resto del Carlino\u00bb con articoli di carattere culturale, grazie ai buoni uffici di Mario Missiroli, per diventare poi (luglio 1912) corrispondente da Roma del quotidiano. Alla vigilia delle elezioni del 1913 sollecita i radicali a schierarsi con Giovanni Giolitti (capo del governo) e a separarsi dai socialisti. Le elezioni, le prime a svolgersi con il suffragio universale maschile, confermano la maggioranza uscente; i radicali guadagnano 62 seggi sedendosi tra i banchi dell'opposizione. Nello stesso anno Amendola tenta la carriera accademica ottenendo una libera docenza in Filosofia teoretica all'Universit\u00e0 di Firenze, non ottenendo nessuna cattedra. Nell'aprile 1914 \u00e8 nominato per un anno docente della disciplina all'Universit\u00e0 di Pisa, e in giugno viene assunto alla redazione romana del \u00abCorriere della Sera\u00bb (gi\u00e0 all'epoca il maggiore quotidiano italiano). Le sue convinzioni liberali e la sua posizione distaccata nei confronti della sinistra parlamentare coincidono con la linea del quotidiano di Albertini. Amendola rinuncia per sempre all'attivit\u00e0 accademica, per rimanere a Roma e avviarsi alla carriera pubblicistica e politica.\nAllo scoppio della prima guerra mondiale, ritiene che la guerra contro l'Austria-Ungheria sia diventata inevitabile. Egli ritiene che un conflitto possa essere utile al ritorno alla madrepatria dei territori italiani ancora sotto dominio austriaco. Mantenendo posizioni irredentiste, si schiera per l'intervento italiano nella prima guerra mondiale. Come gran parte dei liberali italiani, vede nella guerra una possibilit\u00e0 di risorgimento morale del Paese. Arruolatosi come tenente di artiglieria sul fronte dell'Isonzo, \u00e8 insignito di una medaglia di bronzo al valor militare. Tornato in Italia, la carriera pubblicistica e quella politica proseguono parallelamente. Nel 1916 \u00e8 capo dell'ufficio romano del \u00abCorriere della Sera\u00bb. Nel 1918 \u00e8 tra i promotori del Patto di Roma, un accordo tra rappresentanti delle varie nazionalit\u00e0 sottomesse agli Asburgo per lo smembramento dell'impero austro-ungarico e l'autodeterminazione dei popoli. Tale iniziativa viene poi contraddetta dalla politica del ministro degli Esteri italiano Sidney Sonnino, con il quale Amendola polemizza duramente tra il 1918 e il 1919.\nL'elezione alla Camera dei Deputati.\nAlle elezioni politiche del 1919 Amendola si candida con il partito \u00abDemocrazia Liberale\u00bb. \u00c8 eletto nel collegio di Salerno insieme ad Andrea Torre e ad altri tre candidati della lista. Entra cos\u00ec per la prima volta in Parlamento. La sua lista sostiene la corrente che fa capo al leader radicale Francesco Saverio Nitti, personaggio con il quale stringe una lunga amicizia. Il Salernitano \u00e8 la sua base elettorale pi\u00f9 importante, anche se non ottiene mai un controllo completo della provincia, giacch\u00e9 \u00e8 contrastato dai liberali legati a Giovanni Giolitti, rappresentati in provincia da Giovanni Camera. Nonostante l'impegno parlamentare Amendola non rinuncia all'attivit\u00e0 giornalistica, anzi prosegue la sua carriera su entrambi i fronti: quello giornalistico e quello politico.\n\u00c8 rieletto alla Camera nel maggio 1921; entra nel gruppo parlamentare \"Democrazia unitaria\". Poi lascia il \u00abCorriere della Sera\u00bb per fondare un nuovo quotidiano con Andrea Torre (anch'egli salernitano e proveniente dal \u00abCorriere\u00bb) e Giovanni Ciraolo. Nel 1922 si susseguono rapidamente molti avvenimenti. Il 26 gennaio vede la luce \u00abIl Mondo\u00bb, destinato a diventare nel giro di pochi anni una delle voci pi\u00f9 autorevoli della stampa democratica. Un mese dopo cade il debole governo Bonomi. Amendola \u00e8 chiamato nel primo governo Facta, in quota liberaldemocratica, a ricoprire la carica di ministro delle Colonie. In aprile il gruppo di Democrazia Liberale alla Camera (di cui Amendola fa parte) si sfalda in tre parti: dei 79 deputati di cui \u00e8 composto, 40 costituiscono un nuovo gruppo (\u201cDemocrazia\u201d), 16 si uniscono al gruppo di Democrazia Sociale e solo 23 membri rimangono nel gruppo originario. Amendola prende posizione contro tale frammentazione. Proteso ad unificare i gruppi liberaldemocratici in Parlamento, in giugno fonda con Nitti il \u00abPartito democratico italiano\u00bb. Alla nuova formazione aderiscono 35 deputati. Una conseguenza indesiderata si verifica al giornale: il direttore Andrea Torre lascia \u00abIl Mondo\u00bb, cedendo il quotidiano alla corrente di Amendola, il quale ne fa il giornale di riferimento della propria formazione politica. Ben 29 deputati sono meridionali. Non a caso, la diffusione del giornale prediliger\u00e0 le regioni del Mezzogiorno e i finanziamenti proverranno da industriali del Sud.\nL'opposizione al fascismo.\nDopo la marcia su Roma e l'insediamento del governo Mussolini (16 novembre 1922) Amendola sceglie una linea di ferma opposizione. Difensore delle prerogative del Parlamento, si schiera decisamente contro il governo Mussolini, non accettando le posizioni di compromesso che avanzano altri esponenti della classe dirigente liberale, come Giovanni Giolitti e Antonio Salandra. Scrive ad esempio in quegli anni: \"Il fascismo ha le pretese di una religione, le supreme ambizioni e le inumane intransigenze di una crociata\". Sulle colonne del quotidiano \"Il Mondo\" sar\u00e0 fra i primi a cogliere lucidamente e profeticamente la natura totalitaria dell'ideologia e del partito fascista:\n A causa delle sue posizioni critiche verso il regime subisce frequenti intimidazioni e aggressioni, che sfociarono nell'aggressione fisica il 26 dicembre 1923 a Roma, quando viene bastonato da quattro fascisti e ferito alla testa.\nNell'aprile 1924 si candida alla Camera nella circoscrizione della Campania. Viene rieletto, diventando uno degli esponenti pi\u00f9 in vista dell'opposizione. Nel mese successivo d\u00e0 vita all'\u00abUnione meridionale\u00bb, trasformata in Unione Nazionale nel novembre successivo. Dopo il delitto Matteotti Amendola scrive sul \u00abMondo\u00bb (giugno 1924): \u201cQuanto alle opposizioni, \u00e8 chiaro che in siffatte condizioni, esse non hanno nulla da fare in un Parlamento che manca della sua fondamentale ragione di vita. [\u2026] Quando il Parlamento ha fuori di s\u00e9 la milizia e l'illegalismo, esso \u00e8 soltanto una burla\u201d. Successivamente coalizza le opposizioni (socialista, cattolica e liberale) in quella che passer\u00e0 alla storia come \u00abSecessione dell'Aventino\u00bb. Annuncia che non avrebbe partecipato alle attivit\u00e0 parlamentari fino a quando non fosse stata ripristinata la legalit\u00e0. Insieme al socialista Filippo Turati, promuove una linea di opposizione non violenta al governo, confidando che, dinnanzi alle responsabilit\u00e0 del fascismo nella morte di Matteotti, il re si decida a nominare un nuovo governo. \u00c8 contrario a qualsiasi partecipazione popolare nella lotta per abbattere il governo Mussolini ma, allo stesso tempo, rimane ostile a ricercare accordi con altri oppositori del fascismo che non avevano preso parte alla secessione dell'Aventino ed erano restati in aula, ovvero i deputati del Partito Comunista d'Italia.\nQualche mese dopo propone a Benedetto Croce di scrivere un manifesto che riunisca le maggiori intelligenze antiregime, iniziativa che si concretizzer\u00e0 poi nel manifesto degli intellettuali antifascisti. La secessione dell'Aventino non produce i risultati sperati, poich\u00e9 alla fine del 1924 il governo Mussolini \u00e8 ancora in carica.\nL'aggressione, l'infermit\u00e0 e la morte.\nAll'inizio del 1925 Mussolini accentua la politica repressiva del governo nei confronti delle opposizioni. Il 20 luglio 1925 Giovanni Amendola viene aggredito da una quindicina di uomini armati di bastone in localit\u00e0 La Colonna a Pieve a Nievole, oggi in provincia di Pistoia. L'attentato, organizzato dallo squadrista Carlo Scorza, futuro segretario del Partito Nazionale Fascista, \u00e8 l'ultimo di una lunga serie di intimidazioni ricevute dal deputato, dal figlio Giorgio e dalla redazione del \u00abMondo\u00bb. Amendola decide di farsi curare a Parigi, dove si reca alla fine dell'anno e agli inizi del 1926. Viene operato poich\u00e9 i chirurghi hanno rilevato un ematoma (un tumore, secondo il figlio Giorgio) sulla regione corrispondente all'emitorace sinistro.\nPer favorire il decorso post-operatorio i familiari trasferiscono Amendola a Cannes, in Provenza, ma egli muore all'alba del 7 aprile 1926 nella clinica Le Cassy Fleur, non essendosi mai ripreso dalle percosse ricevute.\nLa salma viene dapprima tumulata a Cannes sotto una lapide che recita: \u00abQui vive Giovanni Amendola...aspettando\u00bb. Nel 1950 viene riportata in Italia, e collocata nel Cimitero di Poggioreale a Napoli.\nGli eredi.\nAmendola ha avuto quattro figli:\nIl figlio Antonio fu molto attivo, anche all'interno dei Gruppo Universitario Fascista (GUF) e dei Littoriali della cultura e dell'arte, nell'organizzare l'antifascismo tra gli intellettuali italiani sotto il regime mussoliniano. Il figlio Giorgio \u00e8 stato un partigiano e un politico comunista, come pure il fratello Pietro.\nNel 1950 fu concessa una pensione straordinaria alla vedova di Giovanni Amendola, Eva K\u00fchn.\nIntitolazioni.\nI giornalisti italiani hanno dedicato alla memoria di Giovanni Amendola il loro Istituto di previdenza (INPGI). \nEsistono, inoltre, in molte citt\u00e0 d'Italia decine di strade e di piazze a lui dedicate."}
{"id": "89157", "revid": "123307112", "url": "https://it.wikipedia.org/wiki?curid=89157", "title": "Carlo Vanzina", "text": "Biografia.\nSecondogenito del regista e sceneggiatore Steno (pseudonimo di Stefano Vanzina) e di Maria Teresa Nati, nonch\u00e9 fratello minore di Enrico Vanzina. Ha frequentato il Lyc\u00e9e Chateaubriand di Roma.\nDopo un apprendistato con Mario Monicelli, con il padre Steno e con Alberto Sordi, ha formato con il fratello maggiore Enrico un'affiatatissima coppia di cineasti di grande versatilit\u00e0 ed efficienza produttiva. Dopo il suo debutto dietro la macchina da presa nel 1976 con \"Luna di miele in tre\", ha realizzato in 40 anni 60 film per il grande schermo, firmando alcuni dei maggiori successi del cinema italiano degli anni ottanta e novanta, alfiere di quella particolare evoluzione della commedia all'italiana verso i territori pi\u00f9 facilmente commerciali del giovanilismo e dell'umorismo di derivazione televisiva.\nCarriera.\nI suoi primi successi sono giunti con la scoperta di Diego Abatantuono (\"Eccezzziunale... veramente\" e \"Viuuulentemente mia\", entrambi del 1982), seguiti subito dopo dal lancio di uno spensierato sottogenere vacanziero-nostalgico con \"Sapore di mare\" (1983). Sempre in tema di rispolveramento di modelli, ha poi rivitalizzato abilmente il film a episodi con comici di provenienza televisiva con \"Vacanze di Natale\" (1983) e \"Yuppies - I giovani di successo\" (1986), una formula che \u00e8 stata la migliore garanzia della sua fortuna cinematografica anche in seguito, con \"Sognando la California\" (1992), \"S.P.Q.R. - 2000 e \u00bd anni fa\" (1994) e \"A spasso nel tempo\" (1996), cui \u00e8 seguito \"A spasso nel tempo - L'avventura continua\" (1997).\nPur se indissolubilmente legato nell'immaginario alla commedia nazional-popolare, Vanzina si \u00e8 cimentato, con buoni risultati, anche con altri generi come il thriller (\"Myst\u00e8re\" del 1983, \"Sotto il vestito niente\" del 1985, \"Squillo\" del 1996 e \"Sotto il vestito niente - L'ultima sfilata\" del 2011), l'avventura in costume (\"La partita\" del 1988), il poliziesco (\"Tre colonne in cronaca\" del 1990, tratto dall'omonimo romanzo di Corrado Augias e Daniela Pasti) e la commedia meno farsesca (\"Io no spik inglish\" del 1995).\nNel 2001 sono usciti \"E adesso sesso\" e \"South Kensington\", l'anno successivo \u00e8 stata la volta di \"Febbre da cavallo - La mandrakata\", atteso seguito del film quasi omonimo (\"Febbre da cavallo\"), diretto nel 1976 dal padre. Nel 2003 \u00e8 uscito \"Il pranzo della domenica\" e nel 2004 \"In questo mondo di ladri\". Nel 2005 ha diretto \"Il ritorno del Monnezza\", un omaggio ai film polizieschi interpretati da Tomas Milian; nel 2006 sono usciti \"Eccezzziunale veramente - Capitolo secondo... me\" e \"Ol\u00e9\"; nel 2007 \"2061 - Un anno eccezionale\".\nDal 2005 al 2008 dirige \"Un ciclone in famiglia\", serie televisiva con Massimo Boldi.\nProprio nell'estate del 2008 esce il film \"Un'estate al mare\", che descrive sette storie divertenti ambientate nei luoghi celebri dell'estate all'italiana. L\u2019anno successivo esce \"Un'estate ai Caraibi\", storia di un uomo oberato dai debiti che scappa ai Caraibi, dove vive architettando truffe ai danni dei turisti. Nel 2010 dirige \"La vita \u00e8 una cosa meravigliosa\" e \"Ti presento un amico\". Nel 2011 \u00e8 alla regia di \"Sotto il vestito niente - L'ultima sfilata\", un thriller ambientato nel mondo della moda, e di \"Ex - Amici come prima!\", sequel del film \"Ex\", diretto da Fausto Brizzi nel 2009. Nel 2012 esce \"Buona giornata\", commedia che vede tra gli interpreti Diego Abatantuono, Lino Banfi e Christian De Sica. Nel 2013 dirige \"Mai Stati Uniti\", storia di cinque sconosciuti che scoprono di essere fratelli dopo la morte del padre e che per incassarne l\u2019eredit\u00e0 devono recarsi negli Stati Uniti per spargerne le ceneri in Arizona. Nel 2014 \u00e8 alla regia di \"Sapore di te\", sequel dei successi degli anni Ottanta \"Sapore di mare\" e \"Sapore di mare 2 - Un anno dopo\", e di \"Un matrimonio da favola\". Nel 2015 esce \"Torno indietro e cambio vita\", storia di un uomo che deve crearsi una nuova vita dopo aver scoperto di essere stato tradito dalla moglie. Nel 2016 dirige due film: \"Miami Beach\" e \"Non si ruba a casa dei ladri\". Nel 2017 esce \"Caccia al tesoro\", ultimo lavoro del regista romano.\nVita privata.\nVanzina \u00e8 morto l'8 luglio 2018, all'et\u00e0 di 67 anni presso la Clinica Mater Dei di Roma per la recidiva di un melanoma, che si era manifestato per la prima volta venticinque anni prima: i funerali si sono celebrati due giorni dopo nella Basilica di Santa Maria degli Angeli e dei Martiri alla presenza di parenti, amici e tanti volti dello spettacolo.\nVanzina riposa a Roma nel Cimitero Flaminio.\n\u00c8 stato sposato dapprima con l'attrice Ely Galleani e poi - dal 1980 al 1987 - con la costumista cinematografica Marina Straziota, per risposarsi infine un'ultima volta nel 1996 con Lisa Melidoni, da cui ha avuto due figlie, Isotta e Assia."}
{"id": "89158", "revid": "125159808", "url": "https://it.wikipedia.org/wiki?curid=89158", "title": "J\u00f6rg Haider", "text": "Fondatore della BZ\u00d6 (Alleanza per il Futuro dell'Austria), in passato era stato leader del partito conservatore FP\u00d6 (Partito della Libert\u00e0 Austriaco), che proprio con Haider aveva ottenuto il miglior risultato di sempre alle elezioni parlamentari del 1999, diventando il terzo partito austriaco.\nBiografia.\nGli anni giovanili.\nNacque il 26 gennaio 1950 a Bad Goisern am Hallst\u00e4ttersee. Il padre fu un funzionario del Terzo Reich. Haider s'iscrisse al Partito della Libert\u00e0 Austriaco (FP\u00d6) ancor prima di laurearsi in diritto. Divenne portavoce del movimento dei giovani liberali nel 1971 e mantenne la carica fino al 1977. Dopo la laurea, nel 1973, inizi\u00f2 il servizio di leva nell'esercito austriaco, che prolung\u00f2 volontariamente di 3 mesi (invece dei nove mesi obbligatori, ne svolse 12). Nel 1974 inizi\u00f2 a lavorare presso l'Universit\u00e0 di Vienna, presso il Dipartimento di Diritto Costituzionale.\nCarriera politica.\nL'ascesa all'interno dell'FP\u00d6.\nGrazie al suo carisma, Haider fu dal 1977 al 1983 segretario e presidente della sezione carinziana del FP\u00d6 e dal 1986 al 2000 segretario nazionale dello stesso movimento. Il partito, durante la sua segreteria abbandon\u00f2 i principi tipici d'un partito liberale e ader\u00ec ad una sorta di populismo nazionalista.\nIl punto decisivo della sua carriera si concretizz\u00f2 nel settembre 1986: al congresso di Innsbruck del FP\u00d6 - nelle votazioni per la dirigenza del partito - sconfisse il vice cancelliere austriaco Norbert Steger. Molti delegati temevano infatti che le posizioni politiche liberali di Steger, nonch\u00e9 la sua alleanza con i social-democratici, potessero minacciare l'identit\u00e0 e l'esistenza del partito.\nA causa di un articolo negazionista dell'olocausto - per cui Haider comunque licenzi\u00f2 il giovane redattore e ne prese le distanze - pubblicato sulla rivista giovanile del FPO, fu aperto un procedimento disciplinare nell'Internazionale Liberale. Il presidente Giovanni Malagodi, leader del Partito Liberale Italiano, ebbe un colloquio a Firenze con Haider, in cui gli chiese conto di alcune scelte politiche: oltre all'articolo, Malagodi contest\u00f2 lo svolgimento di un congresso a Braunau am Inn, paese natale di Adolf Hitler. Haider precis\u00f2 che la scelta del luogo era dovuta ai costi molto bassi per gli alberghi dei congressisti, e non era un omaggio a Hitler e al nazismo. Alla fine, su proposta di Malagodi stesso, il partito fu comunque espulso dal gruppo.\nGovernatore della Carinzia, aumento dei consensi e polemiche.\nNel 1989 Haider fu eletto governatore della Carinzia, ma due anni dopo fu costretto alle dimissioni per aver elogiato pubblicamente la politica socio-economica di Adolf Hitler. In un discorso al Parlamento della Carinzia, rivolto ai socialisti e ai popolari, Haider afferm\u00f2: \"No, questo nel Terzo Reich non sarebbe successo, perch\u00e9 durante il Terzo Reich si adott\u00f2 una politica del lavoro efficace, cosa che il vostro governo a Vienna non \u00e8 mai riuscito a fare. Questo andrebbe detto una buona volta\".\nNonostante questo, egli riusc\u00ec ad attirare le simpatia di una nutrita parte della popolazione austriaca, che si sentivano delusi, o peggio ancora traditi dal perdurare equilibrio di gestione della politica austriaca determinato dall'\u00d6VP (Partito Popolare Austriaco) e l'SP\u00d6 (Partito Socialdemocratico Austriaco). Nel 1999 fu rieletto presidente della Carinzia, e nelle elezioni politiche dello stesso anno ottenne il 26% dei voti.\nNel 2000 fu dichiarato persona non grata da Israele.\nCominci\u00f2 allora un periodo di collaborazione governativa tra l'\u00d6VP e l'FP\u00d6: tale accordo, seppur inviso all'Unione europea, perdur\u00f2 fino al 2002, quando Haider ritir\u00f2 la fiducia al governo guidato dal popolare Wolfgang Sch\u00fcssel.\nDopo la sconfitta del suo partito alle elezioni parlamentari del 2002 (alle quali ottenne solo il 10,2 % dei voti) Haider, che aveva lasciato la presidenza dell'FP\u00d6 a Susanne Riess-Passer gi\u00e0 da due anni, si ritir\u00f2 dalla politica nazionale. Il successo ottenuto in Francia da Jean-Marie Le Pen lo convinse per\u00f2 a ricandidarsi: nelle elezioni del marzo 2004 riusc\u00ec a ottenere il 42,5 % dei voti in Carinzia, venendo rieletto governatore della regione.\nHaider respinse sempre le accuse di antisemitismo, neonazismo e islamofobia (era amico personale di Saif al-Islam Gheddafi e ammirava la cultura islamica), anche se mostr\u00f2 una forte avversione per il fondamentalismo e la costruzione di minareti in Carinzia.\nHaider si pronunci\u00f2 nel 2003 contro la guerra d'Iraq, e apparve in pubblico con una spilla arcobaleno, raffigurante la bandiera della pace, appuntata al bavero, per protestare contro l'invasione da parte degli Stati Uniti.\nL'abbandono dell'FP\u00d6 e la fondazione del BZ\u00d6.\nIn seguito alle oscillazioni del consenso elettorale, l'FP\u00d6, di cui la sorella di Haider, Ursula Haubner, era diventata presidente, fu attraversato da tensioni interne. Haider entr\u00f2 in contrasto con il suo delfino Heinz-Christian Strache ed usc\u00ec dal FPO sostenendo che la linea del partito si era spostata su posizioni troppo estremiste.\nIl 4 aprile 2005 Haider fond\u00f2, insieme ad altri membri dell'FP\u00d6 (tra cui, in particolare, la sorella ed il vice cancelliere Hubert Gorbach), un nuovo partito chiamato B\u00fcndnis Zukunft \u00d6sterreich (BZ\u00d6, Alleanza per il Futuro dell'Austria), diventandone segretario. Questo produsse l'effetto di scindere la FP\u00d6 in due.\nIl 7 aprile 2005 egli fu quindi espulso dal suo precedente partito, l'FP\u00d6.\nNei mesi successivi, il BZ\u00d6 tent\u00f2 di stabilire il proprio ruolo all'interno del panorama politico austriaco, ma con poco successo. Haider ed il suo nuovo partito mantennero l'accordo di coalizione con il Partito Popolare: questo port\u00f2 a duri scontri politici con l'FP\u00d6. Sondaggi elettorali successivi segnalarono che entrambi i partiti stavano perdendo consensi, e rischiavano di non raggiungere la soglia critica del 4 % dei voti per poter essere rappresentati in parlamento.\nNelle elezioni parlamentari del 2008 il BZ\u00d6 ebbe invece un clamoroso successo (il 10,7 % dei voti, mentre il FP\u00d6 raggiunse il 17,5 %), riportando cos\u00ec Haider nel pieno della scena politica nella fase dei negoziati per la formazione del nuovo governo.\nLa morte.\nHaider mor\u00ec l'11 ottobre del 2008 all'1:15 del mattino in un incidente d'auto a Lambichl (una frazione di K\u00f6ttmannsdorf, in Carinzia), mentre tornava da una festa organizzata in occasione della presentazione di una nuova rivista carinziana avvenuta in una discoteca della cittadina di Velden.\nLa Volkswagen Phaeton di servizio che guidava, senza altri occupanti, sband\u00f2 per l'alta velocit\u00e0 mentre compiva un sorpasso alla velocit\u00e0 di 142\u00a0km/h (su un tratto limitato a 70), si ribalt\u00f2 e fin\u00ec fuori strada, urtando due segnali e un pilone in cemento.\nGli accertamenti hanno successivamente rilevato che al momento dell'incidente Haider aveva nel sangue un tasso alcolemico di 1,8 grammi per litro (contro un limite di legge di 0,5).\nIl 24 ottobre la moglie Claudia diede disposizioni per il blocco della cremazione del corpo per fare ulteriori accertamenti sulle cause del decesso. Nell'aprile successivo le autorit\u00e0 austriache chiusero formalmente l'inchiesta sulla morte del politico, escludendo le ipotesi di malori e complotti. La famiglia di Haider, in occasione del funerale, chiese pubblicamente che non intervenissero gruppi e persone nostalgici del nazismo e del fascismo e che non venissero manifestati sentimenti razzisti, per evitare equivoci e polemiche e perch\u00e9 non graditi alla famiglia e al partito.\nFamiglia e vita privata.\nHaider si spos\u00f2 con Claudia Hoffman il 1\u00ba maggio 1976. Dalla donna ebbe due figlie, Ulrike Haider-Quercia (moglie dell'analista politico italiano Paolo Quercia) e Cornelia Haider-Mathis.\nIl padre, Robert Haider, si un\u00ec alla Hitler Jugend nel 1929 e pochi anni dopo entr\u00f2 a far parte del Partito Nazionalsocialista Tedesco dei Lavoratori, venendo per questo arrestato, poich\u00e9 in Austria il partito nazista era stato dichiarato illegale agli inizi degli anni trenta. In seguito, Robert Haider emigr\u00f2 in Germania, dove si un\u00ec all'esercito tedesco. Secondo alcuni la militanza politica del padre avrebbe influenzato direttamente la formazione ideologica di Jorg Haider, in particolare per quanto riguarda l'aspetto dell'antisemitismo.\nHaider era proprietario di una grande tenuta a sud di Klagenfurt, la \"valle degli orsi\", donata dal ricco zio Willi Webhofer, che finanzi\u00f2 anche la carriera politica iniziale del nipote; la propriet\u00e0 \u00e8 stata al centro di una controversia in quanto sarebbe stata ottenuta da Webhofer tramite una forzata vendita a basso prezzo dalla precedente proprietaria ebrea, per ordine del governo nazista dopo l'Anschluss nel 1938. Una causa ha opposto Haider, che ha sostenuto di averla legittimamente ricevuta dallo zio, alla figlia della vecchia proprietaria, che voleva ottenere un prezzo pi\u00f9 alto come risarcimento. Il prezzo dell'epoca (300.000 marchi, circa 1 milione di euro) fu dal tribunale giudicato equo negli anni 2000, avendo la madre della donna ricevuto anche un rimborso in quanto sopravvissuta alla shoah. \nHaider \u00e8 sepolto proprio nella valle di sua propriet\u00e0.\nControversia sull'orientamento sessuale.\nPoco dopo la morte, cominciarono a susseguirsi voci su una presunta omosessualit\u00e0 di Haider. In particolare, Stefan Petzner, designato dallo stesso Haider come successore alla presidenza del BZ\u00d6, defin\u00ec il suo rapporto con Haider come qualcosa che \"andava ben oltre la semplice amicizia\".\nPetzner lo defin\u00ec anche come \"l'uomo della sua vita\" (\"Lebensmensch\" in lingua tedesca, un termine che pu\u00f2 implicare sia una relazione intima, sia il rapporto che si instaura tra mentore e allievo). L'Associated Press riporta il commento di Petzner in maniera seguente: \"Io e J\u00f6rg eravamo connessi da qualcosa di veramente speciale. Era l'uomo della mia vita, gli volevo bene, era il mio migliore amico\". Le dichiarazioni di Petzner, in ogni caso, rinvigorirono le dicerie sulla presunta omosessualit\u00e0 di Haider. Il politico austriaco, infatti, gi\u00e0 un decennio prima era stato criticato per essersi circondato di giovani uomini all'interno del partito, che veniva infatti definito \"Il partito dei ragazzi di Haider\".\nNell'ottobre del 2009, la vedova di Haider vinse una causa contro il quotidiano \"Bild\", che aveva pubblicato un'intervista con un uomo che dichiarava di essere stato per anni l'amante di Haider. La corte, constatata la violazione della privacy di Haider, minacci\u00f2 una sanzione pecuniaria fino a 100.000 \u20ac per qualunque organo di stampa che dichiarasse o diffondesse notizie riguardo all'omosessualit\u00e0 o la bisessualit\u00e0 di Haider o al fatto che avesse avuto un amante."}
{"id": "89159", "revid": "125591247", "url": "https://it.wikipedia.org/wiki?curid=89159", "title": "Enrico Vanzina", "text": "Biografia.\nPrimogenito del regista e sceneggiatore Steno e di Maria Teresa Nati, nonch\u00e9 fratello del regista e produttore Carlo Vanzina, vive sin dalla nascita a stretto contatto con il mondo del cinema: oltre al padre regista, suoi amici dell'adolescenza sono Claudio e Marco Risi, figli di Dino Risi. Ottiene il Baccalaureat francese al Lyc\u00e9e Chateaubriand di Roma nel 1966 e si laurea nel 1970 in Scienze politiche all'Universit\u00e0 degli Studi di Roma \"La Sapienza\". Nei primi anni settanta il padre lo vuole al suo fianco come aiuto regista per le riprese di \"L'uccello migratore\" con Lando Buzzanca, \"La poliziotta\" con Mariangela Melato e \"Piedone a Hong Kong\" con Bud Spencer; tuttavia capisce presto che la regia non lo interessa e preferisce diventare uno sceneggiatore.\nA partire dal 1976 ha iniziato a scrivere sceneggiature, collaborando con i maggiori esponenti del cinema italiano, realizzando pi\u00f9 di 80 soggetti, molti dei quali assieme a registi famosi. Nel corso di oltre trent'anni ha firmato, insieme al fratello Carlo, alcuni dei pi\u00f9 grandi successi al botteghino italiano e ha realizzato molte fiction televisive di successo.\nCarriera.\nIn quarant'anni nel cinema, \u00e8 stato autore di oltre cento sceneggiature.\nLa prima \u00e8 quella di \"Luna di miele in tre\" del 1976, seguita nello stesso anno da \"Febbre da cavallo\", che molti considerano il suo capolavoro. Ma \u00e8 assieme al fratello regista Carlo che scrive sceneggiature di film come \"Sapore di mare\", \"Il pranzo della domenica\", \"Eccezzziunale... veramente\", \"Vacanze di Natale\", \"Yuppies - I giovani di successo\", \"Le finte bionde\", \"Sotto il vestito niente\", \"Via Montenapoleone\", \"Il cielo in una stanza\", \"Ex - Amici come prima!\", \"Mai Stati Uniti\" e \"Non si ruba a casa dei ladri\".\nNel 1984 fonda la casa di produzione Video 80, che finanzier\u00e0 sia prodotti per il cinema che fiction televisive. \nHa inoltre prodotto molti programmi televisivi, tra cui le serie \"I ragazzi della 3\u00aa C\" (1987-1989), \"Amori\" (1989), \"Anni '50\" (1998), \"Anni '60\" (1999) e \"Un ciclone in famiglia\" (2005-2008).\nNel biennio 1990-91 collabora con la Penta Film di Mario e Vittorio Cecchi Gori come consulente generale e capo della produzione.\nAutore anche di commedie teatrali tra le quali \"Bambini cattivi\", messa in scena da Giuseppe Patroni Griffi, e \"Febbre da cavallo musical\" ispirato al celebre film, ha pubblicato pure i romanzi \"Colazione da Bulgari\" (Salerno Editrice), \"La vita \u00e8 buffa\" (Gremese editore), \"Le finte bionde\", \"La sera a Roma\", \"Una famiglia italiana\" (Mondadori), \"Commedia all'italiana\", \"Il gigante sfregiato,\" \"Il mistero del rubino birmano\" e \"La donna dagli occhi d'oro\" (Newton Compton).\nDopo aver collaborato per sette anni al \"Corriere della Sera\", dal 1998 cura una rubrica settimanale di costume per \"Il Messaggero\".\nOggi \u00e8 considerato uno dei massimi esponenti della commedia all'italiana, autore di film di enorme successo di pubblico. Enrico Vanzina ha dichiarato in pi\u00f9 occasioni di essere liberale, come il padre Steno (che collabor\u00f2 anche come giornalista al \"Giornale\" di Montanelli), e di fede cattolica.\nNel 2020 debutta alla regia con \"Lockdown all'italiana\". Nel 2022 \u00e8 alla regia del film \"Tre sorelle\"; per il film firma, insieme a Umberto Smaila e Silvio Amato, anche la colonna sonora \"Io con me\" interpretata da Annalisa Minetti."}
{"id": "89162", "revid": "339392", "url": "https://it.wikipedia.org/wiki?curid=89162", "title": "Ph.D.", "text": ""}
{"id": "89163", "revid": "287204", "url": "https://it.wikipedia.org/wiki?curid=89163", "title": "Bill Evans (disambigua)", "text": ""}
{"id": "89165", "revid": "31886", "url": "https://it.wikipedia.org/wiki?curid=89165", "title": "Grafo duale", "text": "Nella teoria dei grafi il grafo duale di un grafo planare (o in generale di un grafo raffigurato su una variet\u00e0) \"G\" \u00e8 un nuovo grafo \"G\"\u2032 che ha un nodo per ogni regione di \"G\" ed un arco per ogni arco di \"G\" (due nodi di \"G\"\u2032 sono connessi da un arco se e solo se le due corrispondenti regioni di \"G\" sono separate da un arco)."}
{"id": "89168", "revid": "768068", "url": "https://it.wikipedia.org/wiki?curid=89168", "title": "Aristosseno", "text": "Biografia.\nFiglio di Spintaro (allievo di Socrate), fu da questi e dal padre avviato alla musica e alla filosofia.\nS'interess\u00f2 alla dottrina pitagorica, per poi diventare discepolo di Lampo Eritreo, di Senofilo e infine uno dei principali allievi di Aristotele: infatti ebbe l'incarico di tenere nella sua scuola lezioni di musicologia. Aspir\u00f2 alla successione del maestro e la nomina di Teofrasto alla direzione della scuola peripatetica, dopo la morte di Aristotele, fu la profonda delusione della sua vita .\nInfatti si trasfer\u00ec a Mantinea, una citt\u00e0 del Peloponneso famosa per la diffusione della musica, dove visse per molti anni, ebbe molti discepoli detti \"Aristosseni\" e fu consigliere del re Neleo. Qui scrisse due opere, \"Il carattere dei Mantinei\" e l\"'Elogio dei Mantinei\" .\nOpere.\nSecondo \"Suda\", Aristosseno scrisse 453 opere, molte delle quali sulla musica, per la quale divenne autorit\u00e0 indiscussa. In base ai frammenti, le opere aristosseniche possono essere divise in vari gruppi .\nIn primo luogo, Aristosseno si dedic\u00f2, sulle orme di Aristotele, allo studio delle teorie pitagoriche, con opere come la \"Vita di Pitagora\" (\u03a0\u03c5\u03b8\u03b1\u03b3\u03cc\u03c1\u03bf\u03c5 \u03b2\u03af\u03bf\u03c2, fr. 11 Wehrli); \"Su Pitagora e i suoi allievi\" (\u03a0\u03b5\u03c1\u1f76 \u03a0\u03c5\u03b8\u03b1\u03b3\u03cc\u03c1\u03bf\u03c5 \u03ba\u03b1\u1f76 \u03c4\u1ff6\u03bd \u03b3\u03bd\u03c9\u03c1\u03af\u03bc\u03c9\u03bd \u03b1\u1f50\u03c4\u03bf\u1fe6, fr. 14 Wehrli); \"La vita pitagorica\" (\u03a0\u03b5\u03c1\u1f76 \u03c4\u03bf\u1fe6 \u03a0\u03c5\u03b8\u03b1\u03b3\u03bf\u03c1\u03b9\u03ba\u03bf\u1fe6 \u03b2\u03af\u03bf\u03c5, fr. 31 Wehrli); \"Massime pitagoriche\" (\u03a0\u03c5\u03b8\u03b1\u03b3\u03bf\u03c1\u03b9\u03ba\u03b1\u1f76 \u1f00\u03c0\u03bf\u03c6\u03ac\u03c3\u03b5\u03b9\u03c2, fr. 34 Wehrli).\nL'attenzione alla dimensione educativo-pedagogica \u00e8 testimoniata dalle \"Leggi educative\" (\u03a0\u03b1\u03b9\u03b4\u03b5\u03c5\u03c4\u03b9\u03ba\u03bf\u1f76 \u03bd\u03cc\u03bc\u03bf\u03b9, fr. 42-43 Wehrli) e dalle \"Leggi politiche\" (\u03a0\u03bf\u03bb\u03b9\u03c4\u03b9\u03ba\u03bf\u1f76 \u03bd\u03cc\u03bc\u03bf\u03b9, fr. 44-45 Wehrli).\nNumerose furono anche le sue biografie: \"Vita di Archita\" (\u1f08\u03c1\u03c7\u03cd\u03c4\u03b1 \u03b2\u03af\u03bf\u03c2, fr. 47-50 Wehrli); \"Vita di Socrate\" (\u03a3\u03c9\u03ba\u03c1\u03ac\u03c4\u03bf\u03c5\u03c2 \u03b2\u03af\u03bf\u03c2, fr. 54 Wehrli); \"Vita di Platone\" (\u03a0\u03bb\u03ac\u03c4\u03c9\u03bd\u03bf\u03c2 \u03b2\u03af\u03bf\u03c2, fr. 64 Wehrli); Vita di Teleste (\u03a4\u03b5\u03bb\u03ad\u03c3\u03c4\u03bf\u03c5 \u03b2\u03af\u03bf\u03c2, fr. 117 Wehrli), sul poeta ditirambico.\nDove, per\u00f2, Aristosseno lasci\u00f2 una duratura impronta fu la teoria della musica, con opere come \"Sui tonoi\" (\u03a0\u03b5\u03c1\u1f76 \u03c4\u03cc\u03bd\u03c9\u03bd), di cui resta una breve citazione nel commentario di Porfirio agli \"Armonica\" di Claudio Tolomeo; \"Sulla musica\" (\u03a0\u03b5\u03c1\u1f76 \u03bc\u03bf\u03c5\u03c3\u03b9\u03ba\u1fc6\u03c2, fr. 80, 82, 89 Wehrli); \"Ascolto della musica\" (\u039c\u03bf\u03c5\u03c3\u03b9\u03ba\u1f74 \u1f00\u03ba\u03c1\u03cc\u03b1\u03c3\u03b9\u03c2, fr. 90 Wehrli); \"Su Prassidamante\" (\u03a0\u03c1\u03b1\u03be\u03b9\u03b4\u03b1\u03bc\u03ac\u03bd\u03c4\u03b5\u03b9\u03b1, fr. 91 Wehrli); \"Sulla melica\" (\u03a0\u03b5\u03c1\u1f76 \u03bc\u03b5\u03bb\u03bf\u03c0\u03bf\u03b9\u03af\u03b1\u03c2, fr. 93 Wehrli); \"Sugli strumenti\" (\u03a0\u03b5\u03c1\u1f76 \u1f40\u03c1\u03b3\u03ac\u03bd\u03c9\u03bd, fr. 94-95, 102 Wehrli); \"Sugli auloi\" (\u03a0\u03b5\u03c1\u1f76 \u03b1\u1f50\u03bb\u1ff6\u03bd, fr. 96 Wehrli); \"Sui flautisti\" (\u03a0\u03b5\u03c1\u1f76 \u03b1\u1f50\u03bb\u03b7\u03c4\u1ff6\u03bd, fr. 100 Wehrli); \"Sui fori degli auloi\" (\u03a0\u03b5\u03c1\u1f76 \u03b1\u1f50\u03bb\u1ff6\u03bd \u03c4\u03c1\u03ae\u03c3\u03b5\u03c9\u03c2, fr. 101 Wehrli); \"Sui cori\" (\u03a0\u03b5\u03c1\u1f76 \u03c7\u03bf\u03c1\u1ff6\u03bd, fr. 103 Wehrli); \"Sulla danza della tragedia\" (\u03a0\u03b5\u03c1\u1f76 \u03c4\u03c1\u03b1\u03b3\u03b9\u03ba\u1fc6\u03c2 \u1f40\u03c1\u03c7\u03ae\u03c3\u03b5\u03c9\u03c2, fr. 104-106 Wehrli); \"Comparazioni\" (\u03a3\u03c5\u03b3\u03ba\u03c1\u03af\u03c3\u03b5\u03b9\u03c2, fr. 109 Wehrli); \"Sui poeti tragici\" (\u03a0\u03b5\u03c1\u1f76 \u03c4\u03c1\u03b1\u03b3\u1ff3\u03b4\u03bf\u03c0\u03bf\u03b9\u1ff6\u03bd, fr. 113 Wehrli).\nInfine, tipicamente erudite erano le \"Miscellanee simposiali\" (\u03a3\u03cd\u03bc\u03bc\u03b9\u03ba\u03c4\u03b1 \u03c3\u03c5\u03bc\u03c0\u03bf\u03c4\u03b9\u03ba\u03ac, fr. 124 Wehrli); \"Memorabilia\" (\u1f59\u03c0\u03bf\u03bc\u03bd\u03ae\u03bc\u03b1\u03c4\u03b1), \"Memorabilia storici\" (\u1f39\u03c3\u03c4\u03bf\u03c1\u03b9\u03ba\u1f70 \u1f51\u03c0\u03bf\u03bc\u03bd\u03ae\u03bc\u03b1\u03c4\u03b1), \"Memorabilia in breve\" (\u039a\u03b1\u03c4\u1f70 \u03b2\u03c1\u03b1\u03c7\u1f7a \u1f51\u03c0\u03bf\u03bc\u03bd\u03ae\u03bc\u03b1\u03c4\u03b1), \"Note miscellanee\" (\u03a3\u03cd\u03bc\u03bc\u03b9\u03ba\u03c4\u03b1 \u1f51\u03c0\u03bf\u03bc\u03bd\u03ae\u03bc\u03b1\u03c4\u03b1), \"Note sparse\" (\u03a4\u1f70 \u03c3\u03c0\u03bf\u03c1\u03ac\u03b4\u03b7\u03bd): fr. 128-132, 139 Wehrli.\nA noi sono giunti gli \"Elementi di armonia\" (\u1fbf\u0391\u03c1\u03bc\u03bf\u03bd\u03b9\u03ba\u03ac) divisi in tre libri: nel primo, intitolato \"Principii\" vengono esposti la definizione della scienza armonica e i suoi argomenti, quali la voce, acuto e grave, intervalli, melodia, generi, suoni e tonalit\u00e0; nel secondo vi \u00e8 una introduzione filosofica, una presentazione innovativa delle caratteristiche dell'armonia, una polemica contro gli esperti di musica passati e tradizionalisti; il terzo libro inizia con l'approfondimento degli intervalli e s'interrompe sulla parte intitolata \"Elementi\".\nMusica ed estetica in Aristosseno.\nInteressa rilevare negli scritti di Aristosseno la presenza pi\u00f9 o meno esplicita di un pensiero estetico: un'idea di quel che sia o come debba essere intesa l'opera d'arte musicale. Alla musica attribu\u00ec un notevole influsso etico ed educativo, ma anche un uso terapeutico:\nAristosseno applic\u00f2 alla musica il duplice metodo, sperimentale e teorico, di chiara influenza aristotelica, tanto da scrivere che i pitagorici \u00abusavano medicine per purificare il corpo e musica per purificare la mente\u00bb. Abbin\u00f2 questi studi allo sviluppo della dottrina dell'anima come armonia del corpo, perfezionando gli astratti presupposti dell'aritmetica pitagorica con l'osservazione attenta dei fenomeni del suono. \u00c8, tra l'altro, andata perduta un'opera di Aristosseno che era intitolata \"Sull'ascoltare musica\", nella quale pare si sostenesse il carattere necessariamente attivo di questa operazione, che richiede un vigile e assiduo confronto tra i suoni passati e quelli presenti e futuri. Ossia, Aristosseno riconobbe la funzione fondamentale della memoria nell'intelligenza della musica, come risulta da un paragrafo degli \"Elementi di armonia\": \u00abDi queste due cose, invero, la musica \u00e8 coesistenza: sensazione e memoria. Bisogna infatti sentire ci\u00f2 che accade e ricordare ci\u00f2 che \u00e8 accaduto\u00bb.\nGrazie a Plutarco sono giunte fino a noi altre parti del modello musicale elaborato da Aristosseno, il quale era consapevole che la musica non poteva essere limitata a una ricreazione scientifica e nemmeno a un gioco di sensazioni, bens\u00ec alla riuscita di tutte le sue parti, dalle parole ai ritmi e ai suoni, e il compito del genio \u00e8 quello di creare le corrispondenze fra questi elementi, attraverso un lavoro di sintesi. Il compito dell'ascoltatore, secondo le teorie di Aristosseno \u00e8 quello di ricostruire l'opera stessa e se la fusione \u00e8 esaustiva, in qualche modo l'opera esiste."}
{"id": "89170", "revid": "1305772", "url": "https://it.wikipedia.org/wiki?curid=89170", "title": "Entanglement", "text": ""}
{"id": "89177", "revid": "124759618", "url": "https://it.wikipedia.org/wiki?curid=89177", "title": "Marburg marburgvirus", "text": "Marburg marburgvirus \u00e8 una specie di virus appartenente alla famiglia \"Filoviridae\", unica rappresentante del genere Marburgvirus, responsabile di una febbre emorragica ad elevata mortalit\u00e0 denominata febbre emorragica di Marburg.\nStoria.\nIl virus prende il nome dalla citt\u00e0 tedesca di Marburgo dove fu isolato nel 1967, a seguito di un'epidemia di febbre emorragica verificatasi tra il personale di un laboratorio addetto alle colture cellulari che aveva lavorato con reni di scimmie verdi ugandesi (\"Cercopithecus aethiops\") di recente importazione. In quell'occasione si ammalarono 37 persone; simili episodi si verificarono presso le citt\u00e0 di Francoforte e di Belgrado. Nel 1975 a Johannesburg, in Sudafrica, venne ricoverato un ventenne di ritorno da un lungo viaggio nello Zimbabwe. Tutte le persone entrate in contatto vennero messe in isolamento al fine di contenere l'infezione. Solo altre due persone si ammalarono: una ragazza di 19 anni che lo aveva accompagnato nel viaggio ed un'infermiera che aveva accudito entrambi. Il giovane mor\u00ec, mentre le due donne sopravvissero.\nNel 1980 in Kenya si ammal\u00f2 un uomo francese di 56 anni che, nonostante le cure, non sopravvisse. Il medico che lo aveva curato si ammal\u00f2 nove giorni dopo, ma riusc\u00ec a sopravvivere. Nel 1987, sempre in Kenya, venne ricoverato un ragazzo danese di 15 anni che, nonostante l'energica terapia di supporto, mor\u00ec all'undicesimo giorno di malattia. Tra il 1998 ed il 2000 vi fu un'epidemia presso la Repubblica Democratica del Congo con 154 persone malate di cui 128 morirono (letalit\u00e0 dell'83%). La maggior parte dei casi si ebbe tra i minatori della miniera d'oro di Durba, nel Nord-Est del paese, e poi nel vicino villaggio di Watsa. Le analisi virologiche successive indicarono che furono introdotti ceppi virali di diverso tipo, ma non ne venne identificata la fonte. Nel 2007 il virus Marburg \u00e8 stato isolato in un megachirottero africano (\"Rousettus aegyptiacus\"), verosimile serbatoio naturale dell'infezione.\nOrigine.\nSi ritiene che la febbre di Marburg possa essere una zoonosi, ma al momento il serbatoio del virus non \u00e8 stato ancora identificato con certezza, nonostante siano state prese in considerazione molte specie animali. Un recentissimo studio, condotto dai ricercatori dell'Istituto Francese di Ricerca per lo Sviluppo (Ird) insieme al Centro di Controllo delle malattie infettive (Cdc) di Atlanta ed al centro internazionale di ricerche mediche di Franceville nel Gabon (Cirmf), ha dimostrato la presenza del virus nei pipistrelli della frutta. Si ritiene che il virus Marburg possa essere endemico in molte aree dell'Africa centrale. \u00c8 ancora discussa la questione se i filovirus possano essere responsabili di infezioni subcliniche.\nSuscettibilit\u00e0.\nTutti i gruppi d'et\u00e0 sono suscettibili di infezione, ma si ritiene che i pi\u00f9 predisposti siano gli adulti. \u00c8 da notare, comunque, che precedentemente si riteneva che i bambini fossero poco esposti (8% nella Repubblica democratica del Congo), ma nella successiva epidemia angolana anch'essi sono stati colpiti.\nStruttura del virus.\nIl virus Marburg presenta la classica struttura dei filovirus. Il virione presenta una morfologia irregolare (pleomorfica) in quanto ha la forma di un bastoncello di lunghezza di circa 665 nm e con un diametro trasverso di circa 80\u00a0nm. Talvolta possono anche avere forma circolare, ad U o a 6 Il nucleocapside presenta, al suo interno, una molecola RNA a polarit\u00e0 negativa ed il capside ha una simmetria elicoidale. Il tutto \u00e8 avvolto da un involucro lipidico che deriva dalla membrana della cellula ospite e da cui si dipartono proiezioni (peplomeri) di circa 7\u00a0nm intervallate tra loro da uno spazio di 10\u00a0nm. Tali proiezioni hanno forma globulare e sono formate da omotrimeri della glicoproteina di superficie.\nIl genoma del virus \u00e8 all'incirca di 19\u00a0kB e sembra codificare per sette prodotti. Il genoma presenta un arrangiamento lineare dei geni con una zona di sovrapposizione. La struttura del genoma \u00e8 la seguente:\nL'area di sovrapposizione \u00e8 situata tra i geni VP30 e VP24 (nel genoma del virus Ebola vi sono tre aree di sovrapposizione). La nucleoproteina ha un peso molecolare di 95 Kd ed \u00e8 inserita nel virione in forma fosforilata. Pare ch'essa possa legare l'RNA e che sia la componente pi\u00f9 importante del complesso riboproteico facente parte del nucleocapside. La glicoproteina di superficie contiene un dominio idrofobico C-terminale che ne permette l'aggancio alla membrana. Essa contiene sia N- che O-glicani i quali costituiscono pi\u00f9 del 50% del peso della proteina. Le aree N- e C-terminali sono altamente conservate e ricche di residui di cistina mentre la parte centrale \u00e8 idrofila e contiene i siti di aggancio per i glicani. La glicoproteina media il legame con il recettore della cellula ospite e la successiva fusione tra le membrane lipidiche permettendo il fenomeno dell'infezione.\nLa proteina L si ritiene che sia una RNA polimerasi RNA dipendente ed in effetti presenta aree di omologia con altre RNA polimerasi di virus ad RNA, situate soprattutto nella met\u00e0 N-terminale. La funzione delle proteine VP35 e VP30 \u00e8 ancora poco chiara. Si ritiene ch'esse possano far parte del nucleocapside. Le proteine VP24 e VP40 sono ricche di aree idrofobiche e si ritiene ch'esse facciano parte del capside proteico.\nReplicazione virale.\nL'ingresso del virus nella cellula ospite \u00e8 mediato dalla glicoproteina di superficie ma non \u00e8 noto il recettore cui essa si lega. Matt J. Say (Scienziato Italo-Americano) ha sostenuto che i recettori cui la glicoproteina si lega possano essere di vario tipo. Non \u00e8 noto, inoltre, se il virus penetra attraverso la fusione delle membrane o se a ci\u00f2 si aggiunga anche un processo di endocitosi.\nIl virus Marburg \u00e8 in grado di infettare quasi tutti gli organi (da quelli linfoidi sino all'encefalo). La trascrizione e la replicazione del virus avvengono nel citoplasma della cellula ospite. Si ritiene che il filamento di RNA venga trascritto, ad opera della polimerasi, in una molecola di RNA a polarit\u00e0 positiva, complementare a quella nativa, che viene poi sottoposta a poliadenilazione nel terminale 3' e, forse, ad inserimento di una sequenza cappuccio nella coda 5'. Questo RNA viene poi usato come stampo per la traduzione e la formazione delle proteine e per la replicazione del genoma."}
{"id": "89187", "revid": "1124164", "url": "https://it.wikipedia.org/wiki?curid=89187", "title": "Val Sedornia", "text": "La val Sedornia \u00e8 una valle laterale della Val Seriana in Provincia di Bergamo, Lombardia prende il nome dal torrente Sedornia che la attraversa. \u00c8 accessibile sia dagli Spiazzi di Gromo che da Gandellino. La valle \u00e8 conosciuta da millenni, avendo tracce di altari celtici e gi\u00e0 Leonardo da Vinci la segnal\u00f2 in una sua mappa della val Seriana.\nIl nome derica da quello antico di \"val Saturnia\".\nAccessi.\nLa valle \u00e8 accessibile da Tezzi Alti, frazione di Gandellino, mediante una strada sterrata affiancata da muretti a secco e vecchia di una dozzina di secoli, che tocca localit\u00e0 come gli \"Spiaz de la Martisola\" (dove \u00e8 presente un masso erratico, in cui le leggende narrano vi fossero praticati culti precristiani) e la cappella dedicata a san Carlo Borromeo che si sofferm\u00f2 in quei luoghi durante la sua visita pastorale del 1575. Sull'opposto versante si trova un'altra strada, accessibile dagli Spiazzi di Gromo.\nEsisteva da tempo immemore un sentiero che passando a mezza costa connetteva Spiazzi con Lizzola, Colere e il monte Ferrante, incrociandosi pi\u00f9 volte con altri sentieri che salgono dal fondovalle e permetteva uno scollinamento verso la Valle di Scalve.\nVenne cos\u00ec costruita una strada che passava poche decine di metri pi\u00f9 a sud dell'antico sentiero. Questa strada, n\u00e9 asfaltata n\u00e9 lastricata, permette il transito di un veicolo alla volta ed \u00e8 totalmente spoglia di ogni protezione laterale; \u00e8 infatti pi\u00f9 volte franata lungo la ripidissima scarpata che sprofonda nel fondovalle.\nLa strada corre per i primi chilometri interamente in un bosco, fittissimo e totalmente incontaminato. Non \u00e8 improbabile incontrare o intravedere cervi, caprioli, tetraonidi, falchi e corvi. La zona \u00e8 anche ricca di funghi e di mirtilli, more e lamponi.\nLa valle.\nCon scarse salite o discese la strada giunge sino a delle cascatelle, da dove inizia ad inerpicarsi pi\u00f9 duramente, su un tratto recentemente pavimentato per permettere il passaggio ai mezzi della forestale. Da quel punto in poi la strada smette di correre parallela alla val Seriana ed inizia ad inoltrarsi nella Val Sedornia, sempre senza mai avere ripidi strappi in salita. Una volta entrati nella valle la strada inizia una lunga discesa che porta infine ad incrociare il torrente Sedornia, dopo circa 1h 30' dall'inizio del sentiero.\nIn questo punto vi \u00e8 uno spiazzo, sopraelevato rispetto al torrente, dove si trovano alcune semplici strutture per il campeggio o per barbecue, cosa non rara durante i fine settimana estivi, dove si incrocia il sentiero proveniente da Tezzi Alti.\nDall'incrocio con il Sedornia la strada prosegue pianeggiante per alcune centinaia di metri, sino a iniziare a salire per sbucare infine fuori dal bosco, aprendosi nei vasti spiazzi delle stalle di Vigna Vaga.\nIl paesaggio si presenta come un ripido prato di erba molto alta puntellato da alcune malghe, alcune ristrutturate e usate come luogo di vacanza estivo, dominato dalle due vette di Vigna Vaga e Vigna Soliva, entrambe alte circa 2.300 metri. Salendo pi\u00f9 in alto si incontrano sulla sinistra le stalle Cassinelli, a circa 1.380 m s.l.m..\nLa strada prosegue percorrendo il lato destro dello spiazzo salendo in modo molto brusco; arrivati sulla cima del pendio erboso si reincrocia il torrente Sedornia e ci si trova al bivio di Fontanamora.\nContinuando verso destra si sale verso la sorgente omonima e da l\u00ec, attraversando fitti e ripidi boschi, in un'ulteriore ora e mezza circa si arriva al \"Lago Spigorel\", noto anche come \"Lago di Vigna Vaga\", laghetto subalpino posto a 1.800 metri s.l.m.; in questa area non \u00e8 difficile vedere marmotte e stambecchi. Negli ultimi anni pare siano state avvistate anche alcune linci.\nProseguendo invece verso sinistra, al bivio di Fontanamora si attraversa il Sedornia all'altezza della baita Alta di Vigna Soliva e, volendo, si pu\u00f2 raggiungere a 2.000 metri circa di altezza la zona di arrivo degli impianti di risalita della localit\u00e0 sciistica di Lizzola, nel comune di Valbondione, percorrendo un ripido pendio erboso senza sentiero.\nIn questa zona, nel 2007 fu realizzata abusivamente (abuso in seguito sanato: ma i danni naturalistici sono rimasti) la \"Pista del Sole\" nel comprensorio sciistico di Lizzola. Questo intervento \u00e8 stato fatto nella zona di protezione speciale nonch\u00e9 sito di interesse comunitario val Sedornia - Valzurio - Pizzo della Presolana (IT2060005, il pi\u00f9 grande della Lombardia), nonch\u00e9 facente parte delle nove zone designate come tali dal parco regionale delle Orobie Bergamasche.\nAltra possibilit\u00e0 \u00e8 rappresentata dalla ridiscesa del torrente Sedornia proprio partendo dalla Baita Alta di Vigna Soliva. Si incrociano infatti dopo poche centinaia di metri, abbastanza difficoltosi, due piccole pozze naturali dove si pu\u00f2 fare un bagno nelle freddissime acque del Sedornia; poco dopo una cascata di alcune decine di metri impedisce di proseguire nella discesa del torrente.\n\u00c8 possibile anche risalire il torrente partendo sempre dalla Baita Alta di Vigna Soliva, ma anche questo percorso, da effettuarsi immergendosi pi\u00f9 volte nelle fredde pozze, \u00e8 parecchio difficile, talvolta anche pericoloso in alcuni suoi passaggi.\nSi giunge infine alle sorgenti del Sedornia che si trovano a circa 1 ora dalla partenza."}
{"id": "89188", "revid": "86599", "url": "https://it.wikipedia.org/wiki?curid=89188", "title": "Museo della matematica", "text": "Il Museo della Matematica del Comune di Roma \"I Racconti di Numeria\" \u00e8 nato nel 1999 ed \u00e8 stato il primo museo voluto e gestito dalla Sovrintendenza Capitolina ai Beni Culturali.\nIl Museo \u00e8 collocato nell'edificio di Villa Sciarra denominato \"il Castelletto\". Tuttavia, le conferenze e gli incontri da esso organizzati vengono tuttora svolti presso il Dipartimento di Matematica dell'Universit\u00e0 degli studi di Roma \"La Sapienza\", dove il museo \u00e8 nato e dove \u00e8 stato a lungo ospitato.\nIl Museo promuove un ciclo di incontri \"I Salotti di Numeria\", un pomeriggio al mese, un'occasione per parlare di matematica e di cultura."}
{"id": "89189", "revid": "1226", "url": "https://it.wikipedia.org/wiki?curid=89189", "title": "Ermafrodita", "text": ""}
{"id": "89197", "revid": "1590006", "url": "https://it.wikipedia.org/wiki?curid=89197", "title": "Tramontana", "text": "Tramontana \u00e8 il nome usato in vari paesi europei per indicare un vento freddo proveniente da nord, e talvolta per indicare il punto cardinale di provenienza.\nEtimologia.\nDiverse sono le ipotesi sull'origine del nome \"tramontana\" (spesso erroneamente associato al \"tramonto\") e soprattutto legate alle diverse tradizioni locali:\nDescrizione.\nNell'antica Grecia il vento del nord veniva chiamato \"Aparctias\" o \"Bor\u00e9as,\" da non confondersi con la bora (che proviene da nord-nordest e nota in Italia perch\u00e9 particolarmente frequente a Trieste dove spira con violenza prevalentemente allo sbocco delle valli, e soprattutto in inverno causa repentini e considerevoli cali di temperatura ed ha una genesi in parte molto simile alla tramontana). In Italia \u00e8 un fenomeno tipico della Liguria, dove \u00e8 un vento conosciuto da secoli, per il minimo barico nel mar Ligure tra Genova e la Corsica che richiama forti venti, suddivisi tradizionalmente in \"tramontana chiara\" e \"tramontana scura\".\nPu\u00f2 verificarsi quindi a cielo sereno, oppure con cielo nuvoloso e precipitazioni quando \u00e8 associata ad un sistema perturbato. Quest'ultimo caso \u00e8, appunto, quello detto di \"tramontana scura\", che in Liguria si attiva in seguito all'invorticamento delle perturbazioni provenienti da ovest (o anche sud-ovest o nord-ovest) sul Mar Ligure; per questa ragione un proverbio in lingua ligure sentenzia: \"\"tramuntann-a sc\u00fca, \u00e6gua seg\u00fca\" (\"tramontana scura, pioggia sicura\"). La locuzione di bordo, \"perdere la tramontana\"\", che significava perdere l'orientamento, \u00e8 passata poi nella lingua comune con lo stesso significato.\nIn Spagna la tramontana \u00e8 identificata nel vento proveniente da nord-nordest dopo aver attraversato i Pirenei per il loro vertice orientale: \u00e8 un vento di forte intensit\u00e0 molto frequente sulla costa della provincia di Girona e nelle isole Baleari."}
{"id": "89205", "revid": "729019", "url": "https://it.wikipedia.org/wiki?curid=89205", "title": "Emeryson", "text": "Emeryson \u00e8 stato un costruttore di auto da competizione britannico.\nLe prime vetture videro la luce nel laboratorio di George Emery e Alan Brown negli anni '30, ma fu il figlio di George, Paul, che assicur\u00f2 lo sviluppo della casa negli anni '50 con la partecipazione alle competizioni. Le Emeryson debuttarono nella Formula 3 inglese, che prevedeva motori di derivazione motociclistica da 500\u00a0cm\u00b3 a partire dal 1953. Le vetture, prima con motori Alta e poi Aston Martin furono poco competitive e non ottennero grandi risultati, questo per\u00f2 non scoraggi\u00f2 Paul Emery che nel 1954 costru\u00ec una vettura per la Formula 1 che per\u00f2 fu impiegata solo in gare al di fuori del campionato mondiale e senza ottenere risultati di prestigio.\nNel 1956, Paul Emery disput\u00f2 la sua prima gara nel campionato, il Gran Premio di Gran Bretagna, con una Emeryson-Alta 56, dove part\u00ec 23\u00b0 ma dovette ritirarsi dopo 11 giri. La monoposto non fu pi\u00f9 usata in campionato ed Emery, conscio della mancanza di competitivit\u00e0 della vettura decise di proseguire la sua carriera di pilota con una Connaught-Alta.\nNel 1960 Connaught lasci\u00f2 la Formula 1 ed Emery riprese la sua attivit\u00e0 di costruttore, con l'appoggio dei meccanici che lavoravano per la Connaught, costruendo una nuova monoposto di Formula 2. Nel 1961, la giovane squadra Ecurie Nationale Belge (costituita nel 1959) acquist\u00f2 due Emeryson-Maserati 61 per Lucien Bianchi e Olivier Gendebien, sempre senza risultati. La squadra belga riprogett\u00f2 le Emeryson per cercare di renderle pi\u00f9 competitive ma n\u00e9 Bianchi n\u00e9 Gendebien riuscirono a qualificarsi ai gran premi cui provarono a partecipare, tanto che la ENB decise di passare alle Lotus.\nNel 1962 le Emeryson ottennero per tre volte la qualificazione, Wolfgang Seidel, su Emeryson-Climax 61, part\u00ec in ventesima posizione al Gran Premio d'Olanda ma fin\u00ec non classificato. La squadra fu allora venduta a Hugh Powell che affid\u00f2 la monoposto a Tony Settember. Settember al Gran Premio di Gran Bretagna, realizz\u00f2 i migliori risultati di sempre per la marca, qualificandosi diciannovesimo e terminando la gara undicesimo, poi si qualific\u00f2 al Gran Premio d'Italia senza per\u00f2 terminare la gara.\nNel 1963 le Emeryson-Powell furono ribattezzate Scirocco-Powell SP e motorizzate, di volta in volta, con un BRM o con un Climax, qualificandosi in altre 5 gare del campionato del mondo nel 1963 e 1964. Tuttavia Emeryson non spar\u00ec dal mondo delle competizioni automobilistiche ma Paul Emery e suo figlio costruirono ancora vetture destinate alla Formula Junior."}
{"id": "89210", "revid": "125328618", "url": "https://it.wikipedia.org/wiki?curid=89210", "title": "Isole Cheradi", "text": "Le Isole Cheradi (), costituiscono un piccolo arcipelago che chiude a sud-ovest la darsena del Mar Grande di Taranto, nell'omonimo golfo.\nL'arcipelago \u00e8 composto dalle due isole di San Pietro e San Paolo (rispettivamente distanti dal Canale navigabile di Taranto 6,3 e 6,1\u00a0km), facenti parte del demanio militare; lo sbarco e la navigazione sono vietati per l'isola di San Paolo, mentre l'isola di San Pietro \u00e8 stata di recente in parte aperta al pubblico; \u00e8 fruibile una spiaggia molto estesa, raggiungibile dalla citt\u00e0 con mezzi dell'Azienda Municipalizzata Trasporti (AMAT Idrovie). Un tempo esisteva, poco pi\u00f9 a nord, anche l'isoletta di San Nicolicchio, oggi scomparsa. La superficie dell'isola San Pietro \u00e8 di 1,1587\u00a0km\u00b2. La superficie dell'isola San Paolo \u00e8 di 5,865\u00a0ha. La superficie totale \u00e8 1,2174\u00a0km\u00b2.\nStoria.\nDai Greci all'era moderna.\nTucidide fu il primo a tramandare il nome delle Cheradi (dal greco Choir\u00e0des (\u03a7\u03bf\u03b9\u03c1\u03ac\u03b4\u03b5\u03c2) che significa \"promontorio\" (o \"corna\"). Anticamente le isole erano chiamate dai Greci \"Elettridi\" (\"Elektrides\", \u0397\u03bb\u03b5\u03ba\u03c4\u03c1\u03af\u03b4\u03b5\u03c2), in onore di Elettra, la figlia del dio Poseidone molto venerato a Taranto (lo stesso leggendario fondatore della polis, Taras, era figlio di Poseidone), ma probabilmente fu loro attribuito questo nome perch\u00e9 su di esse crescevano rigogliosamente alberi bituminosi che producevano \"elettro\", ovvero ambra: ci\u00f2 \u00e8 testimoniato dal ritrovamento di monili in ambra nel territorio circostante. L'isola grande era chiamata \"Phoebea\" (\u03a6\u03bf\u03af\u03b2\u03b5\u03b1) in onore della dea Artemide per via della folta boscaglia, mentre l'isola piccola semplicemente \"Elettra\" (\u0397\u03bb\u03ad\u03ba\u03c4\u03c1\u03b1). Secondo quanto tramandatoci dal libro \"De Admirandis auscultationibus\" dello pseudo-Aristotele, la tradizione vuole che Dedalo, fuggendo da Creta, si sia rifugiato su queste isole lasciandovi 2 statue, una in stagno e l'altra in bronzo.\nNel Medioevo, con l'avvento del Cristianesimo, le due isole di San Pietro e di San Paolo assunsero rispettivamente il nome di Santa Pelagia e Sant'Andrea, per via delle chiese che vi furono edificate in onore dei due santi. Nel IV secolo l'isola pi\u00f9 grande fu abitata da Santa Sofronia, anacoreta e martire tarantina. L'isola grande fu sede del \"pervetustum\" cenobio basiliano di San Pietro Imperiale, celebre monastero che estese la sua influenza all'interno della regione e al di fuori, con l'obiettivo di affermare l'egemonia bizantina. Le isole anticamente appartenevano al Capitolo e al Clero tarantino e, secondo i documenti dell'epoca, era rinomata la pesca delle sarde oltre che di altre specialit\u00e0 ittiche. Nel 1594 le isole furono occupate dai Turchi guidati da Al\u00ec Sinam Bass\u00e0, che entrarono nella rada di Taranto con 100 navi, e furono utilizzate come avamposto per le loro razzie nell'entroterra: pi\u00f9 volte partirono da qui per tentare di distruggere e conquistare Taranto. Il 19 settembre dello stesso anno, con la \"Battaglia del fiume Tara\", le forze cristiane guidate dai vescovi di Mottola e Taranto, sconfissero i turchi cacciandoli definitivamente dalle coste ioniche.\nVerso la fine del Settecento, Napoleone Bonaparte fece edificare sull'Isola di San Paolo il Forte de Laclos, dal nome del Generale d'Artiglieria Pierre Choderlos de Laclos, ivi sepolto nel 1803. Con l'Unit\u00e0 d'Italia, le isole furono sottoposte all'attenzione delle autorit\u00e0 marittime: passate dai beni del Capitolo a quelli del Regno, sull'Isola di San Paolo fu costruito un faro per guidare i naviganti nel Mar Grande. Alla fine del XIX secolo, in seguito alla costruzione della base navale di Taranto, le isole divennero il punto cardine delle opere di difesa della base navale ionica. Infatti sull'Isola di San Pietro fu realizzata la \"Batteria di San Pietro\", demolendo parte del forte napoleonico e spostando il faro, destinandolo ad ufficio del Genio Militare, mentre sull'Isola di San Paolo furono costruite la \"Batteria Ammiraglio Aubry\" e la \"Torre Corazzata Umberto I\", realizzata tra il 1883 ed il 1901 dall'allora tenente del Genio Militare Emilio Marrullier. Sulle Isole Cheradi sono ancora presenti installazioni militari usate durante la difesa della citt\u00e0 di Taranto nella II guerra mondiale, ma oramai abbandonate.\nFlora e fauna.\nL'isola maggiore di San Pietro pu\u00f2 essere considerata una vera e propria area naturalistica, se da un lato il divieto della marina militare di approdo e sbarco ha privato i cittadini di un'area di grande interesse turistico per la citt\u00e0, dall'altro ha preservato il ricco ecosistema delle isole. Molte specie di uccelli e passeriformi trovano rifugio sull'isola di San Pietro, come il barbagianni, la beccaccia di mare, la quaglia, il martin pescatore, il gheppio, tortore, gabbiani e cormorani, rettili come la lucertola, gechi e tarantole, tra i roditori topi e arvicole. A pi\u00f9 riprese durante la storia, vaste aree dell'isola maggiore furono destinate alla coltivazione. Durante la colonizzazione dei monaci basiliani vi furono piantati alberi di ulivo. Dopo l'abbandono dell'isola da parte di questi ultimi la vegetazione spontanea riprese a crescere. All'inizio del XVIII secolo fu edificata sull'isola di San Pietro la masseria del Capitolo, e nuove aree dell'isola furono destinate alla coltivazione. Dopo un nuovo abbandono dell'isola nel 1842 la masseria fu affittata ad un contadino che vi piant\u00f2 grano e alberi di ulivi e fichi. Con l'avvento della marina militare ogni tipo di attivit\u00e0 agricola fu abbandonata, vi fu piantata una vasta pineta e la vegetazione spontanea riprese nuovamente il sopravvento. Oggi la vegetazione dell'isola \u00e8 tipicamente mediterranea, con un'estesa pineta, alberi di leccio, querce, platani e palme, numerosi fiori, asparagi, trifoglio, papavero, narciso (narcissus), malva, salvia, erica, cardi (carduus), capperi, avena, trifoglio e aglio.\nI fondali.\nIl tratto di mare all'interno della rada \u00e8 caratterizzato da fondale basso con sabbie fini e vaste praterie di Zostera e Posidonia. In particolare in questa zona c'\u00e8 una massiccia presenza di alghe, che offrono rifugio a banchi di avannotti, molluschi e spugne, celenterati, vermi, tunicati, ricci, stelle marine e pesci di svariate specie. Spesso \u00e8 stata notata la presenza di mammiferi quali il delfino, tanto da far proporre l'area come oasi naturale e parco marino. Il tratto di mare a Sud \u00e8 pi\u00f9 vario, caratterizzato da fondale detritico e roccia nuda, che offre riparo a un gran numero di pesci dalle correnti cariche di nutrienti provenienti dal largo, e da prateria di Posidonia e coralligeno. Presenti attorno alle isole prelibati molluschi quali i tartufi di mare e le cozze pelose, oggi molto vicini alla estinzione.\nCaratteristiche meteomarine.\nI venti che provengono da Nord in genere durano parecchi giorni, diminuiscono di intensit\u00e0 o si calmano durante la notte e nelle prime ore del mattino, per soffiare con violenza durante le altre ore del giorno. Il vento di libeccio provoca mare grosso; lo scirocco \u00e8 violento specialmente d'inverno e durante i mesi di maggio e giugno porta foschia e pioggia. In primavera il vento che proviene da Ovest (dalla Calabria) \u00e8 di breve durata anche se alquanto violento e spesso si calma durante il tramonto. I venti che provengono da Sud e da Est portano nebbia. Vi sono dei segni che precedono la comparsa dei venti che provengono da NE e da ENE, come la cortina di nubi che persiste sulle colline a Nord del Mar Piccolo finch\u00e9 soffiano detti venti. Durante questo regime risultano ben visibili le coste della Calabria. Le correnti esterne sono piuttosto deboli, influenzate dai venti, con direzione E-W. Le maree attorno alle Cheradi sono poco rilevanti; si aggirano attorno a 30-40\u00a0cm.\nIl culto di San Pietro.\nPer tradizione si dice che San Pietro sia sbarcato sull'Isola di San Pelagia. Infatti si narra che, mentre era genuflesso, lasci\u00f2 l'impronta sulla pietra su cui vi stava. Alla pietra venne dato il nome di \"apodonia\" e venne trasportata a Venezia da alcuni marinai veneti.\nLe isole.\nSan Nicolicchio.\nUn tempo esisteva anche l'isoletta di San Nicolicchio, oggi scomparsa a causa dei lavori di ristrutturazione industriale e l'allargamento del porto mercantile.\nL'isola era chiamata dai pescatori in dialetto u' squegghie (lo scoglio) e ubicata in prossimit\u00e0 della punta Rondinella. Anticamente i tarantini avevano costruito sull'isola una badia di rito greco, dedicata a San Nicola di Myra.\nSan Paolo.\nL'isola di San Paolo \u00e8 la pi\u00f9 piccola delle Cheradi, avendo un'estensione di 5 ettari ed \u00e8 anche la penultima tra le isole pugliesi per dimensione, dopo il Cretaccio.\nSan Pietro.\nL'isolotto di San Pietro ha una superficie di circa 116 ettari, ha una forma triangolare e presenta tre punte denominate Punta La Forca a Ovest, Punta Lo Scanno a Nord e Punta Il Posto a Est. La costa si estende per 7\u00a0km. La massima lunghezza dell'isola da Punta La Forca a Punta Lo Scanno \u00e8 di poco pi\u00f9 2\u00a0km; la massima larghezza \u00e8 di 1,6\u00a0km; la massima altezza \u00e8 di 10\u00a0m s.l.m. (Punta La Forca).\nCuriosit\u00e0.\nLe superfici delle isole di San Pietro e di San Paolo sono rispettivamente di 116\u00a0ha e di 6\u00a0ha, e sono anche ricche di fauna marina e di spugne, come la \"Petrosia ficiformis\", e tunicati, come la \"Phallusia mammillata\".\nSull'isola di San Pietro sorge un'antenna a traliccio di 150 metri; essa era utilizzata per il servizio di radioassistenza marittimo sui 500\u00a0kHz (ora non pi\u00f9 operativo). \u00c8 tuttora utilizzata come Punto cospicuo per la navigazione, in quanto distinguibile anche di notte per l'illuminazione lungo la sua estensione verticale.\nLe isole godono di particolare interesse da parte dei radioamatori: periodicamente vengono organizzate \"spedizioni\" (DX-pedition) durante le quali si effettuano migliaia di collegamenti radio, dalle isole, verso altri radioamatori di tutto il mondo. I nominativi radioamatoriali assegnati sono caratterizzati dal prefisso IJ7."}
{"id": "89212", "revid": "446353", "url": "https://it.wikipedia.org/wiki?curid=89212", "title": "Rivoluzione cubana", "text": "La locuzione rivoluzione cubana indica il rovesciamento del dittatore cubano Fulgencio Batista da parte del Movimento del 26 di luglio, spesso abbreviato in \"M 26-7\" e l'ascesa al potere di Fidel Castro. Il termine \u00e8 anche usato per indicare il processo, ancora in atto, che tenta di costruire una societ\u00e0 tendenzialmente egualitaria secondo i principi marxisti, messo in atto dal nuovo governo cubano dal 1959.\nLa presente voce enciclopedica si riferisce esclusivamente alla rivoluzione nei tardi anni cinquanta.\nTutto ebbe inizio con l'assalto alla Caserma Moncada, avvenuto il 26 luglio del 1953, e fin\u00ec il 1\u00ba gennaio del 1959, con la fuga di Batista da Cuba; Santa Clara e Santiago di Cuba furono prese dalla milizia popolare (Ej\u00e9rcito Rebelde) guidata da Fidel Castro, Ernesto Che Guevara, Ra\u00fal Castro, Juan Almeida e Camilo Cienfuegos.\nL'assalto alla Caserma Moncada.\nA seguito del colpo di stato avvenuto nel marzo 1952, in cui le forze guidate dal generale Fulgencio Batista rovesciarono il governo di Carlos Pr\u00edo Socarr\u00e1s annullando le imminenti elezioni presidenziali, Fidel Castro, un giovane avvocato e attivista politico, candidato al Parlamento, present\u00f2 una denuncia in tribunale per violazione della Costituzione. Ma tale denuncia cadde nel vuoto. In risposta, lo stesso Castro orchestr\u00f2 il 26 luglio del 1953, guidando un gruppo di ribelli, l'attacco alla base militare Moncada di Santiago di Cuba, con il principale scopo di impossessarsi del suo arsenale e dotare i militanti del proprio gruppo di rivoltosi delle armi necessarie a intraprendere la lotta armata. L'attacco fu pianificato male e si svolse in modo maldestro. Alcune fonti sostengono che Fidel Castro avesse tenuto all'oscuro dei suoi piani la grande maggioranza dei partecipanti, simulando un'esercitazione paramilitare e mettendoli dinnanzi al fatto compiuto soltanto poco prima dell'azione. L'assalto fall\u00ec miseramente e la maggioranza dei ribelli furono catturati o uccisi. Molti dei prigionieri furono successivamente torturati e uccisi. Tra i sopravvissuti in grado di mettersi in salvo ci furono Fidel e Raul Castro, che furono tuttavia arrestati circa una settimana dopo. Il processo che segu\u00ec pass\u00f2 alla storia per l'appassionata autodifesa dell'avvocato Fidel Castro e per la sua celeberrima arringa difensiva \"La storia mi assolver\u00e0\". I ribelli subirono pesanti pene detentive. Fidel Castro fu condannato a 15 anni, da scontare nella prigione sita sull'Isola dei Pini.\nAmnistia, esilio, e sbarco del Granma.\nDopo poco meno di due anni di reclusione, nel maggio 1955, a seguito di un'amnistia, Fidel Castro, cos\u00ec come i suoi compagni, venne rilasciato. Nel corso del viaggio che dall'isola lo riportava a Cuba, Castro decise che avrebbe ufficializzato il nome della propria organizzazione, il Movimento 26 luglio (M26), in onore all'assalto alla caserma Moncada. Dopo un breve periodo, braccato dal clima di violenza che da un po' di tempo permeava la vita politica di Cuba, nonch\u00e9 nuovamente oggetto di mandati di cattura da parte della polizia, Fidel Castro si risolse a partire per un esilio volontario che lo avrebbe portato in Messico e negli Stati Uniti.\nA Citt\u00e0 del Messico Fidel Castro, tramite un gruppo di esuli compatrioti tra cui il fratello Ra\u00fal, conobbe un giovane medico argentino, Ernesto Guevara de la Serna, idealista rivoluzionario che si appassion\u00f2 moltissimo alla vicenda cubana tanto da aderire immediatamente al Movimento 26 luglio. In breve tempo, in seno ai vertici messicani del Movimento, si inizi\u00f2 a progettare lo sbarco armato a Cuba, allo scopo di intraprendere la guerriglia e la sobillazione del popolo cubano contro il regime di Batista. Da Cuba e dal Sudamerica prevennero volontari a ingrossare le file del Movimento, e fu dato inizio ad un turbolento addestramento militare che da Citt\u00e0 del Messico e dalla sua periferia port\u00f2 i rivoluzionari sino a una fattoria sperduta a Chalco, che tuttavia fu rilevata dai servizi segreti cubani e, di conseguenza, smantellata dalle forze armate messicane, che arrestarono i membri del Movimento, salvo poi rilasciarli un mese dopo si ritiene a seguito del pagamento di un'ingente somma di denaro.\nPer tutto il corso del reclutamento e dell'addestramento dei volontari, confidando nei suoi luogotenenti che si occupavano in prima persona di tutti gli aspetti connessi, Fidel Castro si impegn\u00f2 massivamente nell'intessere legami politici e nel ricercare i fondi indispensabili per perseguire i progetti del Movimento. Tenne i contatti con gli esponenti del M26 rimasti a Cuba, si assicur\u00f2 di aver voce sulla stampa nazionale, e viaggi\u00f2 mantenendo un profilo basso negli Stati Uniti alla ricerca di finanziatori. Frattanto sul suolo cubano i disordini erano in aumento, e furono sventati alcuni colpi di stato fomentati da forze rivoluzionarie non legate al Movimento in nome o per conto di esuli politici tra cui l'ex presidente spodestato da Batista, Carlos Pr\u00edo Socarr\u00e1s. Proprio l'ex presidente Pr\u00edo, colui che era stato violentemente attaccato in tribunale dal giovane avvocato e militante Castro ai tempi in cui era in carica, constatati i ripetuti insuccessi delle azioni sovversive contro il suo pi\u00f9 grande nemico Batista, si risolse infine a diventare il principale finanziatore degli esuli del Movimento 26 luglio, fornendo il contributo economico decisivo nello spingere Fidel Castro e il suo gruppo ribelle ad intraprendere la spedizione del \"Granma\".\nDopo aver fatto perlustrare dal suo luogotenente Pedro Miret la zona in cui era previsto lo sbarco, nella provincia orientale ritenuta pi\u00f9 favorevole alla guerriglia, grazie alla collaborazione di esponenti del M26 operativi a Cuba come Frank Pa\u00eds e Celia S\u00e1nchez, Fidel Castro acquist\u00f2 una vecchia imbarcazione chiamata \"Granma,\" ormeggiata presso la foce del fiume Tuxpan, da dove, malgrado la palese inadeguatezza della vecchia nave e le tremende condizioni meteorologiche previste, nella notte tra il 24 ed il 25 novembre 1956, insieme a Che Guevara, Ra\u00fal Castro, Pedro Miret e un manipolo di militanti del Movimento salp\u00f2 in direzione delle coste cubane. Tra di loro era presente anche l'italiano Gino Don\u00e8 Paro.\nAll'alba del 2 dicembre 1956 gli 82 ribelli imbarcati sulla \"Granma\" raggiunsero Cuba dopo una navigazione molto difficile. Paradossalmente il maltempo che aveva reso la traversata cos\u00ec difficoltosa imped\u00ec che l'imbarcazione potesse essere localizzata e affondata al largo. Naufragarono presso la Playa Colorada, in una palude di fango che non era il punto di approdo previsto. Le autorit\u00e0 cubane vennero a conoscenza dello sbarco in maniera quasi immediata, e le truppe di Batista si misero da subito sulle loro tracce. I ribelli ripararono verso la Sierra Maestra, camminando di notte e dormendo di giorno, ma furono traditi da un giovane \"guajiro\", uno dei tanti contadini che popolavano la regione, che permise alle truppe governative di localizzarli e accerchiarli. La sera del 5 dicembre, in una radura ad Alegr\u00eda del P\u00edo, Fidel Castro e i suoi uomini vennero attaccati a colpi di mitragliatrice. Ventidue rivoltosi rimasero uccisi e molti furono catturati. Dei superstiti, una ventina si dileguarono senza lasciare traccia. Ernesto che Guevara fu, anche se in modo abbastanza lieve, ferito. Quando riuscirono ad allontanarsi dal pericolo, nascosti tra la fitta vegetazione della \"Sierra\", si ritrovarono in sedici. I ribelli riuscirono infine a riunirsi in una tenuta presso Plurial de Vicana, messa a disposizione da un simpatizzante del M26 soprannominato Mongo. Il 21 dicembre 1956 si ritrovarono tutti riuniti in quella \"finca\". Erano in venti, tra cui i fratelli Castro, Che Guevara, Camilo Cienfuegos, Ramiro Vald\u00e9s, e Juan Almeida.\nInizio della guerriglia sulla Sierra Maestra.\nRiuniti nella finca di Plurial de Vicana, gli obiettivi dei superstiti ribelli, sempre capeggiati da Fidel Castro, divennero principalmente tre: trovare fiancheggiatori tra la popolazione della \"Sierra\", di modo da poter avere un supporto continuo sia a livello di sussistenza che logistico; ingrossare le file dei propri militanti, sia grazie al reclutamento diretto di volontari \"guajiros\" che tramite l'invio di rinforzi da parte dei membri del M26 delle citt\u00e0; e infine impossessarsi di un arsenale militare che potesse metterli in condizione di iniziare una guerriglia. Frattanto, allo scopo di ripararsi dalle incursioni delle forze governative, era diventato imprescindibile spingersi sino alle vette pi\u00f9 inaccessibili della \"Sierra\" per installarvi dei campi base.\nDopo aver condotto con successo l'assalto ad una caserma a La Plata, impossessatisi di armi e munizioni, i \"barbudos\" (cos\u00ec chiamati perch\u00e9 non avendo a disposizione rasoi e lamette si fecero crescere tutti la barba) si inerpicarono sino alla vetta pi\u00f9 alta della \"Sierra\", il Pico Turquino, dove si accamparono in una foresta difficilmente accessibile. I ribelli furono nuovamente traditi da un \"guajiro\", Eutimio Guerra, il quale fu sul punto di condurre le truppe de Batista nel cuore del loro accampamento, prima che la sua delazione venisse scoperta e che fosse per questo giustiziato. Si narra che abbia dormito con una pistola a fianco di Fidel Castro avendo l'ordine di assassinarlo, ma che non abbia voluto procedere perch\u00e9 certo che non sarebbe riuscito a fuggire e a mettersi in salvo dopo aver commesso l'omicidio.\nNel frattempo il regime, allo scopo di mitigare la spinta rivoluzionaria serpeggiante in seno al Paese, tendeva a minimizzare l'operato dei \"barbudos\", arrivando persino a dichiarare che Fidel Castro fosse rimasto ucciso. Il leader rivoluzionario, dal canto suo, non fece nulla per smentire queste voci per diverso tempo e, convinto di poter infiammare la popolazione, prepar\u00f2 un colpo di teatro in cui, sostanzialmente, annunci\u00f2 in modo clamoroso la sua resurrezione. Condotto nel covo dei guerriglieri dall'esponente del Movimento 26 luglio Felipe Guerra Matos, il giornalista del New York Times Herbert Matthews intervist\u00f2 Castro che, attraverso di lui, non si lasci\u00f2 sfuggire l'occasione di lanciare il suo messaggio rivoluzionario al mondo, nel quale lasci\u00f2 che si credesse che le forze del suo movimento fossero molto pi\u00f9 ingenti di quel che erano nella realt\u00e0. L'intervista venne pubblicata sul New York Times sul finire del marzo 1957 ed ebbe una risonanza tale da portare l'eco della rivoluzione dei \"barbudos\" anche al di fuori di Cuba.\nGiocando sulla sua presunta resurrezione, allo scopo di affascinare e sobillare il popolo cubano da sempre cos\u00ec attento ai simboli, Fidel, il giovane con la barba incolta forgiato dai Gesuiti, colui che aveva issato sulla vetta del Pico Turquino il busto dell'Apostolo Jos\u00e9 Mart\u00ed e che aveva lui stesso formato la sua squadra di apostoli barbuti dediti alla causa di Cuba, aveva iniziato a girare per la \"Sierra\", con l'aiuto di un prete simpatizzante per il M26, conferendo il battesimo a tutti i figli dei contadini che incontrava lungo la strada. Contestualmente, aveva dato ordine che venisse istituita una scuola itinerante attraverso la quale tutti i suoi guerriglieri potessero essere efficacemente acculturati e istruiti. Che Guevara, che era un medico e in generale un uomo dotato di notevole cultura, fu il cuore pulsante dell'iniziativa. La macchina di propaganda Castrista muoveva degli importanti passi. Fidel, desideroso di erigersi al ruolo di Messia salvatore della sua Patria, conosceva benissimo l'alto valore del consenso e la fascinazione garantita dall'incarnazione di taluni valori.\nNel frattempo, la guerriglia si sviluppava con frequenti e rapide incursioni su obiettivi nemici, seguite da altrettanto celeri ripiegamenti nelle proprie postazioni, tra la natura impervia delle alte vette della \"Sierra\".\nAttacchi al regime e clima di instabilit\u00e0.\nParallelamente alla guerriglia della Sierra Maestra gli attacchi al regime, anche di gruppi non Castristi, andavano moltiplicandosi. Il 13 marzo 1957 un commando armato del \"Direttorio rivoluzionario\", un potente gruppo sovversivo di matrice universitaria, attacc\u00f2 il palazzo presidenziale e, malgrado fosse riuscito ad occupare tutti i piani dell'edificio, non riusc\u00ec a stanare Fulgencio Batista. In contemporanea, il leader del Direttorio Jos\u00e9 Echeverr\u00eda, che era un nemico di vecchia data di Fidel Castro, aveva assaltato una stazione radiofonica per annunciare la morte del Dittatore e lanciare la costituzione di un governo provvisorio. Il colpo di stato fall\u00ec di un soffio, e l'esercito represse l'azione rivoluzionaria nel sangue. Il leader dell'operazione Jos\u00e9 Echeverr\u00eda rimase ucciso.\nFrattanto uno dei dirigenti del M26 operativo nelle citt\u00e0, Frank Pa\u00eds, provvedeva a inviare nella \"Sierra\" volontari che seguitavano a ingrossare le file dei \"barbudos\", e l'esercito ribelle intensific\u00f2 le sue sortite lampo contro gli avamposti del regime, come \"La Plata\" o \"El Hombrito\". Fidel Castro, che dopo la morte di Jos\u00e9 Echeverr\u00eda era sempre pi\u00f9 visibile e credibile nei panni di principale leader rivoluzionario, proseguiva la sua battaglia propagandistica, non esitando ad ingigantire gli effetti delle sortite del proprio esercito allo scopo di infiammare in misura ancora maggiore gli animi della popolazione. Ed in tutta l'isola, d'altronde, attentati ed atti di sabotaggio contro il regime si moltiplicavano. Molti militanti del Movimento 26 luglio implicati nelle guerriglie urbane rimasero uccisi.\nNel giugno 1957 l'eco della guerriglia Castrista si era ormai propagata ben oltre i confini cubani. Negli Stati Uniti il M26 dest\u00f2 un notevole interesse tanto che la CIA prese contatto col giovane leader cittadino della zona di Santiago, Frank Pa\u00eds, per ottenere informazioni. Col beneplacito di Fidel Castro, Pa\u00eds si rese disponibile all'incontro.\nLa morte di Frank Pa\u00eds, giustiziato a sangue freddo in mezzo a una strada di Santiago, provoc\u00f2 un'ondata di reazioni emotive in tutta la provincia d'Oriente. Fidel Castro, informato sull'accaduto, dalla \"Sierra\" tuon\u00f2 contro la brutalit\u00e0 del regime. La vicenda rimane a tutt'oggi controversa: i cattivi rapporti di Pa\u00eds con Fidel Castro e la minaccia che questi rappresentava per leadership in seno al M26 del suo creatore; il fatto che fosse evidente che il giovane rivoluzionario fosse stato tradito; ed il fatto che il presunto traditore fosse stato celermente individuato ed ancor pi\u00f9 celermente giustiziato senza che avesse il tempo di poter parlare, hanno gettato ombre su tutta la vicenda. Ad ogni modo, quale che fosse la verit\u00e0, la prematura scomparsa di Frank Pa\u00eds aveva lasciato un vuoto difficilmente colmabile in seno alla direzione cittadina del Movimento, ed aveva rafforzato il comando di Fidel Castro e del suo esercito di \"barbudos\".\nTerritorio ribelle e propaganda.\nLo sviluppo della guerriglia ribelle si assest\u00f2 su una duplice strategia territoriale che prevedeva il consolidamento delle roccaforti acquisite senza disdegnare ambizioni di natura espansiva. Dopo oltre un anno di guerriglia, i \"barbudos\" detenevano il controllo di vaste zone soprattutto montane della provincia d'Oriente. Fidel Castro aveva diviso le forze organizzandole in alcune \"colonne\", ciascuna accampata nella propria area di competenza, che avevano il compito di consolidare la loro posizione nei territori occupati, seguitando a condurre azioni di guerriglia tese a destabilizzare le forze governative e a conquistare nuove porzioni di territorio. Frattanto Fulgencio Batista, occupato a sedare i moti insurrezionali cittadini, continuava erroneamente a ritenere che il teatro di scontro pi\u00f9 importante fosse l'Avana.\nA capo delle \"colonne\", Fidel nomin\u00f2 dei comandanti ai quali affid\u00f2 la gestione delle operazioni e delle truppe, personaggi che avrebbero legato indissolubilmente il loro nome alla rivoluzione cubana. Che Guevara fu posto al comando della colonna 4, inizialmente con base a \"El Hombrito\". Tale campo base rivest\u00ec una notevole importanza strategica in quanto il \"Che\" vi fece issare, tra le altre cose, un ospedale militare, una scuola, un'armeria e una prigione. Con la sua \"colonna\", Che Guevara si rese subito protagonista del vittorioso assalto alla caserma del \"Bueycito\" nei pressi del paese di \"El Dorado\", che consent\u00ec ai rivoluzionari di dotarsi di nuove armi e munizioni, e si impegn\u00f2 massivamente nel portare avanti una campagna di alfabetizzazione sia dei guerriglieri che della popolazione. Peror\u00f2 la fondazione di un di un giornale, \"El Cubano Libre\", che ebbe il compito, in totale accordo con la propaganda portata avanti da Fidel Castro, di diffondere le idee e le azioni dei ribelli. Mentre all'Avana gli esponenti cittadini del M26 si rendevano protagonisti di attentati dinamitardi che destabilizzavano e assorbivano buona parte delle attenzioni del regime di Batista, sulla \"Sierra\" la guerriglia proseguiva incessante con alterne fortune. Il campo di \"El Hombrito\" fu preso di mira e devastato dall'esercito regolare e Che Guevara riusc\u00ec a mettersi in salvo ma sub\u00ec una ferita al piede. Ci\u00f2 nonostante, malgrado la distruzione del suo campo, il \"Che\" conserv\u00f2 la fiducia di Castro, il quale lo invit\u00f2 a conservare i suoi gradi e riorganizzare la sua colonna, che fond\u00f2 una nuova base a \"La Mesa\", in un punto pi\u00f9 alto e pi\u00f9 difficilmente accessibile.\nLe altre \"colonne\" furono affidate rispettivamente a Camilo Cienfuegos, il quale si rese protagonista di imprese epiche, tanto che a Cuba sar\u00e0 ricordato come uno dei pi\u00f9 grandi eroi della rivoluzione, al quale Fidel affid\u00f2 il territorio nei pressi di Bayamo, nel nord della provincia; a Juan Almeida, nel territorio a nord di Santiago; a Ra\u00fal Castro, cui nel marzo 1958 venne affidato il compito di aprire un nuovo fronte a est, nella \"Sierra de Cristal\", e la cui colonna venne nominata Frank Pa\u00eds in onore al giovane leader rivoluzionario ucciso; a Huber Matos, il professore della \"Sierra\" che aveva sostenuto i ribelli dal Costa Rica occupandosi direttamente di rifornirli di armi e munizioni.\nFidel aveva tenuto per s\u00e9 la \"colonna 1\", e si era asserragliato a \"La Plata\", in un punto molto alto da cui era in grado di dominare con lo sguardo la parte meridionale della provincia d'Oriente, e che era quasi irraggiungibile poich\u00e9 protetto da alcune fortificazioni naturali, decine di gole, che avrebbero reso impossibile un qualsiasi assedio armato da parte delle forze governative. Si dot\u00f2, tra le altre cose, di una scorta femminile cui diede il nome di \"Las Marianas\", composta da una decina di \"Amazzoni\" con cui, a scopo propagandistico, non esitava a farsi fotografare per destinare le immagini alle pagine di giornali e rotocalchi. Diede avvio a una campagna di \"colonizzazione\" consensuale delle montagne e dei contadini, affiancando alle iniziative di alfabetizzazione del \"Che\" un'attiva collaborazione dei propri uomini con le attivit\u00e0 di raccolto dei \"guajiros\". La propaganda della macchina rivoluzionaria castrista diveniva via via sempre pi\u00f9 forte.\nRadio \"Rebelde\".\nDa un'iniziativa di Che Guevara, il 24 febbraio del 1958, nacque a \"La Mesa\" Radio \"Rebelde\", la stazione radio che in breve si trasform\u00f2 in uno dei pi\u00f9 potenti mezzi di propaganda della rivoluzione Castrista. Sulla base della sua precedente esperienza in Guatemala, quando a fianco alla futura moglie Hilda Gadea aveva vanamente sostenuto il governo populista di Jacobo Arbenz Guzm\u00e1n contro il riuscito golpe appoggiato dalla CIA, e in cui i ribelli avevano affidato la loro propaganda alla frequenza radiofonica \"La Voz de la Liberaci\u00f3n\", il \"Che\" si rese conto che i \"barbudos\" non avrebbero potuto - come invece era avvenuto alla sua fazione in Guatemala - lasciare l'informazione nelle mani del nemico. Fidel Castro comprese pienamente l'importanza dell'iniziativa, e la stazione radio venne trasferita a \"La Plata\" in primavera, poco dopo il fallimento di uno sciopero nazionale indetto da Fidel stesso e ostacolato da molteplici difficolt\u00e0 organizzative.\nDal canto suo, il leader della rivoluzione utilizz\u00f2 la frequenza radio per diffondere notizie e resoconti, che fossero veritieri, volutamente esagerati, o inventati; il tutto allo scopo di diffondere le gesta dei ribelli e di destabilizzare le forze governative. All'interno del suo sofisticato schema di propaganda, Castro si premur\u00f2 di fare in modo che la sua voce e le sue intenzioni arrivassero oltre ai confini cubani, principalmente allo scopo di rassicurare l'opinione pubblica internazionale (ma soprattutto il governo statunitense) che la sua rivoluzione fosse tesa all'instaurazione di una repubblica democratica, e che soprattutto nulla avesse a che fare con il Comunismo.\nIl ruolo degli Stati Uniti.\nNel corso della storia della sua giovane indipendenza, Cuba era stata sin da subito oggetto di interesse per gli Stati Uniti. Il regime di Fulgencio Batista poteva essere a tutti gli effetti considerato un regime filo-americano, impegnato nel difendere e favorire i ricchi interessi economici delle multinazionali U.S.A. (United Fruit Company in primis) e nel contrastare ogni eventuale pericolo comunista che si affacciasse sull'isola. L'Avana era ormai diventata una Las Vegas dei Tropici. Per contro gli americani si erano impegnati in massicci investimenti e rifornivano regolarmente di armi e mezzi militari il regime. Nel corso della guerriglia, tuttavia, lo scenario incominci\u00f2 a cambiare. Attentati, omicidi, e sabotaggi si susseguivano, nelle campagne come nelle citt\u00e0; gli interessi statunitensi nell'isola finirono per essere danneggiati, e soprattutto l'opinione pubblica esigeva che fosse garantita la sicurezza degli oltre 5.000 cittadini statunitensi residenti a Cuba. L'amministrazione U.S.A. aveva messo a disposizione di Batista ingenti mezzi, eppure il Generale non era riuscito n\u00e9 a sedare n\u00e9 a limitare la rivolta. Nondimeno, l'opinione pubblica internazionale, e soprattutto quella statunitense, dava evidenti segni di non essere pi\u00f9 disposta a tollerare i metodi grossolani e brutali del regime, con le sue esecuzioni sommarie e con le sue azioni disordinate e imprudenti che sacrificavano senza troppi scrupoli civili inermi.\nIl Congresso americano richiese al Dipartimento di Stato un rapporto economico dettagliato sulle consegne di armi al governo cubano, ed il 14 marzo 1958 decret\u00f2 l'embargo sulla consegna di attrezzature militari verso l'isola. Fu un colpo duro per Batista, malgrado le rassicurazioni ricevute dalla Casa Bianca riguardo al fatto che il provvedimento sarebbe stato solo temporaneo. \u00c8 legittimo ipotizzare che un qualche ruolo nella vicenda possa averlo giocato anche l'atteggiamento smaccatamente propagandistico di Fidel Castro che, grazie anche all'intercessione di alcuni luogotenenti domiciliati negli Stati Uniti, aveva intensificato le sue interviste ai media americani con cui recitava costantemente la parte del convinto democratico amico del popolo statunitense.\nPer parte loro, i servizi segreti americani possedevano una lunga serie di dossier sul leader della rivoluzione, e tuttavia Fidel continuava a risultare enigmatico. Ad ogni modo, chiamati a pronunciarsi sul dubbio che Castro potesse rappresentare un pericolo comunista, malgrado gli inquietanti resoconti a tal proposito degli orientamenti e delle frequentazioni del fratello Ra\u00fal, riferirono che non rappresentasse un pericolo. Ancora una volta le straordinarie doti politiche e mediatiche di Fidel erano riuscite a dissimulare alla perfezione le sue reali intenzioni.\nL'operazione Verano.\nIl 24 maggio 1958 ebbe inizio, da parte delle truppe del regime di Batista, la prima vera offensiva contro i ribelli della \"Sierra\": l'Operazione Verano. Il piano era quello di scovare gli appostamenti dei rivoluzionari e di accerchiarli sino a sbaragliarli. Ai battaglioni di terra furono affiancate forze aeronautiche incaricate di effettuare massicci bombardamenti. Le stime sugli effettivi impiegati non sono univoche, ma \u00e8 comunemente assodato che il numero di soldati fosse nettamente maggiore rispetto al numero di guerriglieri. Alcune fonti riportano 12.000 unit\u00e0; altre poco pi\u00f9 che 10.000; altre ancora qualcosa in meno, specificando oltretutto che la gran parte dei soldati fosse stata impiegata per presidiare zuccherifici e campi di coltivazione di caff\u00e8 e canna da zucchero, a difesa dei sempre pi\u00f9 ripetuti attacchi operati dai ribelli.\nAi successi iniziali dell'offensiva segu\u00ec una fase di stallo, dovuta a diversi fattori tra cui: la geografia impervia della \"Sierra\", molto pi\u00f9 adatta alla guerriglia che ad un esercito regolare; la cattiva gestione delle operazioni e delle truppe, che divenivano via via sempre pi\u00f9 demoralizzate, disunite, e dilaniate da conflitti interni e diserzioni; la cessazione dei bombardamenti nelle zone occupate dai ribelli imposta a Batista dal governo statunitense.\nLa cessazione dei bombardamenti su tutta la provincia d'Oriente ebbe pesanti implicazioni politiche, ed ancora una volta ribad\u00ec le formidabili doti strategiche, propagandistiche, e politiche di Fidel Castro. Attraverso i media statunitensi, il leader dei \"barbudos\" inaugur\u00f2 una veemente campagna di denuncia contro Batista, accusandolo di far uso di ordigni di fabbricazione americana malgrado l'embargo recentemente imposto e chiedendo che gli U.S.A. intervenissero ufficialmente per fare in modo che i bombardamenti cessassero. Le autorit\u00e0 americane preposte si allinearono alla posizione di Castro, denunciando il fatto che Batista stesse oltretutto violando il programma di assistenza militare relativo all'utilizzo di armi e competenze di provenienza statunitense, poich\u00e9 il loro uso doveva essere riservato esclusivamente alla lotta contro il Comunismo. E Fidel Castro, da quel punto di vista, non era in quel momento ritenuto un pericolo. Nondimeno Fidel, allo scopo di esercitare ulteriori pressioni sul governo U.S.A. perch\u00e9 intercedesse in favore dell'allentamento della pressione armata delle forze governative nella provincia d'Oriente, avall\u00f2 rapimenti di cittadini americani senza tuttavia rivendicare un suo diretto coinvolgimento in tali vicende.\nParticolarmente significativo, da questo punto di vista, fu il rapimento operato il 26 giugno 1958 da Ra\u00fal Castro, che vide coinvolti 49 cittadini statunitensi, tra cui alcuni marines ed alcuni membri amministrativi dell'esercito. Immediatamente contattato dalle autorit\u00e0 americane, Ra\u00fal afferm\u00f2 di non essere da tempo in contatto con il fratello per via delle cattive condizioni di comunicazione e di aver agito in maniera autonoma. Per parte sua, Fidel conferm\u00f2 la versione, e si premur\u00f2 di biasimare il fratello minore pubblicamente asserendo che tali metodi non dovessero in nessuna maniera essere contemplati nelle azioni della sua rivoluzione. E tuttavia chios\u00f2 fornendo a Ra\u00fal almeno una giustificazione, ossia il fatto che bisognasse pur trovare un modo, ancorch\u00e9 disperato, per difendersi dalle bombe, e lasci\u00f2 intendere che lui fosse l'unica persona in grado di riportarlo a pi\u00f9 miti consigli. Ancora una volta, Fidel Castro aveva raggiunto i suoi scopi. Al trapelare di presunte simpatie degli ostaggi nei confronti dei loro carcerieri, di lezioni di combattimento impartite dai marines ai ribelli, e di uomini che stessero iniziando a farsi crescere la barba per solidarizzare con i \"barbudos\", il presidente americano Eisenhower, nel timore che i bombardamenti finissero per colpire anche le postazioni dove erano tenuti gli ostaggi e che questi rimanessero uccisi oltretutto per mano di ordigni di fabbricazione americana, intim\u00f2 a Batista che i bombardamenti cessassero su tutto il territorio occupato dai ribelli.\nLiberi dai bombardamenti e sfruttando l'onda lunga della disorganizzazione, delle dispute intestine, e delle diserzioni che attanagliavano le forze del regime, gli uomini di Castro fecero registrare una vittoria dietro l'altra: \"Merino\", \"La Plata\", \"Santo Domingo\", \"Las Vegas de Jibacoa\". Fino a che non registrarono il trionfo che di fatto pose fine alla fallimentare Operazione Verano, quando il 10 agosto 1958 le truppe della nuova \"colonna\" guidata dal Comandante Che Guevara sbaragliarono gli ultimi rinforzi inviati dall'esercito a \"Las Mercedes\".\nContrariamente alle pratiche dell\u2019esercito governativo, i rivoluzionari attribuivano grande importanza al rispetto per la vita dei prigionieri. A questo proposito, Fidel Castro dice: \"Nella nostra guerra di liberazione nazionale, non vi \u00e8 stato un solo caso di un detenuto torturato, nemmeno quando avremmo potuto trovare come pretesto la necessit\u00e0 di ottenere una informazione militare per salvare le nostre truppe o per vincere una battaglia. Non c\u2019\u00e8 stato un solo caso. Ci sono stati centinaia di prigionieri, poi migliaia, prima della fine della guerra; si potrebbero cercare i nomi di tutti, e non c\u2019\u00e8 stato un singolo caso tra queste centinaia, questi migliaia di prigionieri che subisse un\u2019umiliazione, o addirittura un insulto. Quasi sempre rilasciavamo questi prigionieri. Ci\u00f2 ci ha aiutato a vincere la guerra, perch\u00e9 ci ha dato un grande prestigio, una grande autorit\u00e0 contro i soldati nemici. Hanno creduto in noi. In un primo momento, nessuno si arrendeva; alla fine si arrendevano in massa\". Il \"New York Times\" fece anche riferimento al buon trattamento riservato ai soldati prigionieri: \"\u00c8 il tipo di condotta che ha aiutato al signor Castro ad avere un\u2019importanza straordinaria nel cuore e nelle menti dei cubani\".\nLa vittoria dei rivoluzionari.\nDopo aver neutralizzato l'operazione Verano le truppe ribelli iniziarono la loro offensiva abbandonando le montagne nell'intento di conquistare anche la pianura e le citt\u00e0, dividendosi in due gruppi principali. I fronti nella Provincia d'Oriente (ora divisa in Santiago di Cuba, Granma, Guantanamo e Holgu\u00edn) furono diretti da Fidel Castro, Ra\u00fal Castro e Juan Almeida. L'avanzata verso L'Avana fu invece affidata al comando di Ernesto Che Guevara e Camilo Cienfuegos, che procedettero seguendo un itinerario parallelo a tenaglia dirigendo due plotoni distinti.\nMentre le \"colonne d'Oriente\" consolidavano una leadership sul territorio ormai assodata, con Ra\u00f9l Castro che aveva cominciato a riscuotere l'imposta rivoluzionaria e con Fidel che incassava e portava alla causa della rivoluzione le sempre pi\u00f9 crescenti defezioni (anche di ufficiali di alto grado) in seno all'esercito regolare, Che Guevara e Camilo Cienfuegos avanzavano verso occidente superando ogni sorta di avversit\u00e0 e intemperie, incluse fame ed agguati. E tuttavia, al loro incedere, diveniva sempre pi\u00f9 evidente l'appoggio e il sostegno della popolazione. Nel frattempo, malgrado una notevolissima percentuale di astensioni nella provincia d'Oriente, nel novembre 1958 si tennero le elezioni presidenziali che furono vinte dallo stretto collaboratore di Batista, Andr\u00e9s Rivero Ag\u00fcero.\nMentre negli Stati Uniti l'amministrazione Eisenhower diveniva via via pi\u00f9 allarmata dal sempre pi\u00f9 evidente indottrinamento comunista di Ra\u00f9l Castro e soprattutto dalla proliferazione di infiltrazioni comuniste in seno al M26, le colonne della provincia d'Oriente dilagavano facendo registrare vittorie significative. Il 20 dicembre le forze di Fidel Castro si impossessarono di Palma Soriano, una cittadina strategicamente importante situata a nord-ovest di Santiago, e contestualmente le province di Camag\u00fcey e di Las Villas si consegnarono letteralmente ai ribelli. Gli americani, ormai quasi certi di essere stati tratti in inganno dalla propaganda castrista, avendo gi\u00e0 scaricato Batista da tempo, furono persino sul punto di imbastire un golpe improvvisato, nel disperato tentativo di scongiurare un pericolo che ormai si era materializzato. Ma era evidentemente troppo tardi per intervenire, e cos\u00ec organizzarono (cercando tuttavia di non figurare) un incontro tra Fidel Castro ed il generale Cantillo, uno dei principali esponenti dell'esercito di Batista, per concordare una presa di potere congiunta e la consegna dello stesso dittatore alla giustizia rivoluzionaria. L'incontro avvenne, e tuttavia Castro era gi\u00e0 stato informato dai membri del M26 dell'Avana del fatto che Cantillo fosse manovrato dagli Stati Uniti. Nondimeno, sentendosi in posizione di forza per via delle continue conquiste, declin\u00f2 l'alleanza.\nNel frattempo le forze di Che Guevara avevano assaltato con successo la caserma di \"Formento\", e si stavano spingendo in modo molto deciso verso Santa Clara. Frattanto, Camilo Cienfuegos e le sue truppe davano l'assalto alla fortezza di Yaguajay.\nAlle porte di Santa Clara, Che Guevara ed il suo principale ufficiale Ramiro Vald\u00e9s, stimando le forze nemiche in 3.200 unit\u00e0 ed essendo alla testa di un gruppo di non pi\u00f9 di 400 uomini, decisero di tentare il tutto per tutto affidando a un plotone capeggiato da un guerrigliero soprannominato \"el Vaquerito\" l'assalto ad un treno che trasportava rinforzi, armi e munizioni al contingente dell'esercito arroccato nella citt\u00e0 che intendevano assaltare. L'impresa riusc\u00ec, e cos\u00ec Che Guevara decise di dare avvio all'assalto di Santa Clara, alle 5 del mattino del 29 dicembre. Frattanto, dopo diversi giorni di assedio, il 30 dicembre Camilo Cienfuegos espugn\u00f2 infine Yaguajay, guadagnandosi l'appellativo di \"\"El h\u00e9roe del\" \"Yaguajay\"\".\nAll'Avana intanto, il generale Cantillo persuase Batista a lasciare il Paese. Quest'ultimo, si affrett\u00f2 ad informare ci\u00f2 che restava degli esponenti del suo regime che era in procinto di lasciare Cuba, e affid\u00f2 allo stesso Cantillo lo stato maggiore dell'esercito, o perlomeno di quella parte di esercito che era rimasta fedele al regime. Mentre il generale nella frenesia degli eventi tentava vanamente di formare un nuovo governo, contemporaneamente chiese a Fidel Castro un cessate il fuoco che cadde tuttavia nel vuoto. Nondimeno il leader dei ribelli, contrariato dalla fuga di Batista e dal maldestro e disperato tentativo di fermare l'ormai prossimo trionfo della rivoluzione, tuon\u00f2 il suo malcontento da Radio \"Rebelde\", invitando la popolazione a mettere in atto uno sciopero generale. Intanto a Santa Clara era giunta la notizia della fuga di Batista, che era partito per Santo Domingo nella notte del 1\u00ba gennaio. Le truppe dell'esercito dichiararono la loro resa, consegnando la citt\u00e0 a Che Guevara e alle sue forze.\nFidel Castro, a questo punto, ordin\u00f2 al \"Che\" e a Camilo Cienfuegos di marciare sull'Avana, e di impadronirsi dei campi militari di \"Columbia\" e \"La Caba\u00f1a\". Contemporaneamente intim\u00f2 alla guarnigione di Santiago di lasciargli strada e di arrendersi senza condizioni. Il generale Cantillo, dall'Avana, gli fece subito recapitare un messaggio di totale resa, in cui non esitava ad invitarlo a nominare per la Repubblica il Presidente che ritenesse pi\u00f9 opportuno. Il 2 gennaio 1959 Fidel Castro entr\u00f2 a Santiago tra la folla in festa, nomin\u00f2 Manuel Urrutia Presidente, e design\u00f2 Santiago come capitale provvisoria di Cuba.\nSei giorni dopo, l'8 gennaio 1959, Fidel Castro raggiunse l'Avana ed entr\u00f2 trionfalmente in citt\u00e0 mostrandosi alla folla su una jeep con la barba lunga e una divisa militare verde oliva. Aveva finalmente vinto la sua rivoluzione, sottraendo Cuba a Fulgencio Batista, fuggito dall'isola con i suoi fedelissimi e con i suoi milioni. Si stima che il numero delle persone rimaste uccise nel corso della rivoluzione siano state oltre 5.000.\nIl governo socialista e le conseguenze politiche.\nIl 6 agosto del 1960 il nuovo governo scelse la politica della nazionalizzazione di tutte le propriet\u00e0 straniere sull'isola. Gli Stati Uniti risposero imponendo un embargo commerciale su Cuba.\nCi furono vari tentativi nordamericani di rovesciare illegalmente il nuovo governo, assumendo come \"dittatura\" la presidenza di Castro. Il pi\u00f9 famoso fu il fallito tentativo di invasione con lo Sbarco nella Baia dei Porci. Durante la guerra fredda gli USA vedevano Cuba come un pericolo costante e una potenziale base strategica, ma dopo la cosiddetta \"Crisi dei missili\" furono costretti a impegnarsi a non invadere l'isola. Diversi storici hanno calcolato in circa diecimila le vittime del nuovo governo attraverso fucilazioni o internamento in penitenziari particolarmente duri. Nel maggio 1961 furono chiusi tutti i collegi religiosi e le loro sedi confiscate, il 17 settembre vennero espulsi da Cuba 131 sacerdoti diocesani e religiosi stranieri.\nNel luglio del 1961 le Organizzazioni Rivoluzionarie Integrate (ORI) furono formate dall'unione del \"Movimento del 26 di luglio\" di Fidel Castro con i socialisti del \"Partito Socialista Popolare\" di Blas Roca e il \"Direttivo Rivoluzionario 13 marzo\" di Faure Chom\u00f3n. Il 26 marzo l'ORI divenne il \"Partito Unito della Rivoluzione Socialista di Cuba\" (PURSC), che a sua volta si trasform\u00f2 nel Partito Comunista di Cuba il 3 ottobre 1965, con Fidel Castro Ruz come primo segretario."}
{"id": "89213", "revid": "339392", "url": "https://it.wikipedia.org/wiki?curid=89213", "title": "Secondo Periodo Intermedio dell'Egitto", "text": ""}
{"id": "89215", "revid": "3535", "url": "https://it.wikipedia.org/wiki?curid=89215", "title": "Francesco de Gregori", "text": ""}
{"id": "89216", "revid": "9", "url": "https://it.wikipedia.org/wiki?curid=89216", "title": "Ga\u00fachos", "text": ""}
{"id": "89217", "revid": "834", "url": "https://it.wikipedia.org/wiki?curid=89217", "title": "Roberto Coatti", "text": ""}
{"id": "89222", "revid": "1904508", "url": "https://it.wikipedia.org/wiki?curid=89222", "title": "Grace Kelly", "text": "Celebre star hollywoodiana, vinse l'Oscar alla miglior attrice per la pellicola \"La ragazza di campagna\" nel 1955. L'anno seguente, all'apice del successo, decise di abbandonare la carriera cinematografica per sposare il principe Ranieri III di Monaco, divenendo principessa consorte di Monaco. Madre dei principi Carolina, Alberto II e Stefania, mor\u00ec in un incidente stradale nel 1982.\nL'incidente fu causato dallo sbandamento dell'auto da lei guidata in seguito alla perdita di conoscenza per un aneurisma cerebrale. Era in compagnia della figlia Stefania, che fortunatamente si salv\u00f2, e stavano affrontando una curva vista mare su strapiombo, la curva ripresa anche nel famoso film di Alfred Hitchcock \"Caccia al ladro\", con protagonisti Cary Grant e la stessa Kelly.\nNonostante la breve carriera, l'American Film Institute ha inserito la Kelly al tredicesimo posto tra le pi\u00f9 grandi star della storia del cinema.\nBiografia.\nInfanzia.\nGrace Kelly nacque a Filadelfia, in Pennsylvania, figlia terzogenita di John Brendan Kelly Senior (1889-1960) e Margaret Katherine Maier (1899-1990), sorella di John Brendan Jr., Margaret Katherine ed Elizabeth Anne.\nLa sua famiglia, di origine irlandese, era una delle pi\u00f9 importanti della citt\u00e0, saldamente cattolica e di recente ricchezza; tutta l'educazione di Grace e dei suoi fratelli si bas\u00f2 su solidi principi del cattolicesimo, che diventer\u00e0 in seguito il collante d'amore nell'unione tra Grace e il principe Ranieri.\nSuo padre fu un industriale facoltoso, arricchitosi attraverso la propria fabbrica di mattoni, vincitore di tre medaglie d'oro in tre Olimpiadi nella specialit\u00e0 del canottaggio singolo e a due; suo fratello John Junior, detto Jack, segu\u00ec questa tradizione. La strada numero 76 di Filadelfia, la nota via \"Kelly Drive\" \u00e8 intitolata a quest'ultimo, che fu membro del consiglio comunale. Si racconta che a stimolare il lato artistico della giovane Grace fu lo zio paterno George Kelly, commediografo vincitore di un premio Pulitzer.\nLa madre Margaret Maier nacque a Filadelfia da genitori di origine tedesca. Fu la prima donna ad allenare squadre femminili sportive all'Universit\u00e0 della Pennsylvania. Secondo tutti i biografi, comunque, il vero eroe di Grace era il padre di origine britannica, John Kelly: bellissimo, carismatico e vincente, fu per sempre il punto di riferimento di Grace.\nCarriera cinematografica.\nNonostante l'opposizione della famiglia al suo desiderio di lavorare nel cinema, Grace incominci\u00f2 la carriera nella moda come indossatrice e, contemporaneamente, inizi\u00f2 anche ad apparire in programmi televisivi e a teatro. Nel 1947 a New York frequent\u00f2 i corsi della American Academy of Dramatic Arts risiedendo nel Barbizon Hotel e nel 1949, all'et\u00e0 di diciannove anni, fece il suo debutto a Broadway nel dramma di August Strindberg \"Il padre\" e per la sua interpretazione vinse il Theatre World Award. Due anni pi\u00f9 tardi riusc\u00ec a ottenere la sua prima parte nel film \"14\u00aa ora\" (1951). Bench\u00e9 il suo ruolo fosse secondario, la performance della Kelly venne immediatamente notata e gi\u00e0 l'anno seguente fu scelta per affiancare Gary Cooper nel western \"Mezzogiorno di fuoco\" (1952).\nIl film successivo fu \"Mogambo\" (1953), pellicola di genere drammatico ambientata nella giungla del Kenya e incentrata sul triangolo amoroso tra l'attrice Grace Kelly, Clark Gable e Ava Gardner. L'interpretazione fece guadagnare a Grace Kelly la nomination all'Oscar per il titolo di miglior attrice non protagonista, che invece and\u00f2 a Donna Reed per la sua interpretazione in \"Da qui all'eternit\u00e0\" (1953).\nIn seguito interpret\u00f2 tre film con la regia di Alfred Hitchcock: \"Il delitto perfetto\" (1954), \"La finestra sul cortile\" (1954) e \"Caccia al ladro\" (1955). Hitchcock era solito scegliere la propria protagonista con una cura quasi maniacale, favorendo cos\u00ec la carriera di molte attrici di Hollywood. Celebri sono le sue collaborazioni con star bionde come Ingrid Bergman, Joan Fontaine, Doris Day e Kim Novak. Probabilmente per\u00f2, nessuna di loro riusc\u00ec a conquistare la stima del regista quanto Grace Kelly. Bellissima ed elegante, la donna colp\u00ec immediatamente Hitchcock, perch\u00e9 incarnava alla perfezione il suo ideale femminile al cinema. Secondo il regista infatti, la bellezza e il portamento di Grace trasmettevano un senso di mistero che era assente in molte altre star di Hollywood. Come dichiar\u00f2 durante la sua famosa conversazione con Fran\u00e7ois Truffaut, Hitchcock vedeva in Grace una sensualit\u00e0 sfuggente e imprevedibile. A differenza di attrici come Marilyn Monroe, Sophia Loren e Jayne Mansfield, in Grace la sensualit\u00e0 appariva indiretta, non ostentava erotismo, ma lo nascondeva dietro una maschera di freddezza e distacco. A tal proposito, per descrivere questa dicotomia il regista coni\u00f2 l\u2019efficace ossimoro \u201cghiaccio bollente\u201d. Secondo Hitchcock infatti, anche la sensualit\u00e0 aveva un ruolo importante nel gioco della suspense: voleva che le personalit\u00e0 dei suoi personaggi femminili fossero ricche di misteri e sorprese, esattamente come le storie che portava sullo schermo. Fu sul set di Caccia al ladro, girato nel Principato di Monaco, che fece la conoscenza del futuro marito. Prima di Grace, il principe Ranieri aveva intrecciato un fidanzamento di sei anni con l'attrice francese Gis\u00e8le Pascal, che poi lasci\u00f2 quando una visita medica ne accert\u00f2 l'infertilit\u00e0 (in seguito l'attrice spos\u00f2 il collega Raymond Pellegrin, da cui ebbe per\u00f2 una figlia). La fede cattolica della Kelly e la sua capacit\u00e0 di mettere al mondo dei figli furono i fattori principali per cui il principe Ranieri la scelse come sposa: il Principato di Monaco sarebbe infatti passato alla Francia in assenza di un erede (non \u00e8 pi\u00f9 cos\u00ec dal 2002, dopo un trattato con la Francia) e, anche se non \u00e8 indispensabile la celebrazione di un matrimonio con rito religioso, non sarebbe, infatti, pensabile che un principe cattolico divorzi, per poi risposarsi, se la moglie non riuscisse a dargli dei figli.\nNel 1955 vinse il Premio Oscar come miglior attrice protagonista per \"La ragazza di campagna\" (1954), prevalendo sulla favorita Judy Garland nel film \"\u00c8 nata una stella\".\nDopo il fidanzamento con Ranieri, l'attrice dovette interpretare altri due film per far fede agli impegni presi con la casa di produzione, prima del matrimonio. Nel film \"Il cigno\" (1956), Grace Kelly interpret\u00f2 il ruolo di una principessa al fianco di Alec Guinness e Louis Jourdan, un ruolo che assumer\u00e0, poco tempo dopo, anche nella realt\u00e0. La commedia musicale del film \"Alta societ\u00e0\" (1956) fu il suo ultimo film. Il suo matrimonio con il principe Ranieri III di Monaco, avvenuto il 19 aprile 1956, segn\u00f2 il suo definitivo ritiro dalle scene cinematografiche.\nPrincipessa di Monaco.\nLe nozze ebbero ovviamente una vasta risonanza mediatica e negli anni seguenti la coppia divenne una presenza abituale nelle cronache mondane. La Kelly prese con molto impegno il suo ruolo di principessa di Monaco e si adoper\u00f2 per risolvere la crisi diplomatica tra la Francia e il Principato di Monaco del 1962. Nel corso degli anni contribu\u00ec a rendere Monaco un luogo d\"'\u00e9lite\" di fama e notoriet\u00e0 mondiale; di conseguenza Monte Carlo divenne una meta di vacanza, soggiorno e divertimento, ambito da molte celebrit\u00e0, e anche lo sviluppo immobiliare fu molto intenso.\nNonostante il suo ritiro dal cinema, Grace non smise mai di ricevere copioni, che per\u00f2 puntualmente rifiutava. Nel 1962 Alfred Hitchcock le offr\u00ec la parte principale nel suo film \"Marnie\"; lei avrebbe accettato, ma la ragion di Stato glielo imped\u00ec, soprattutto a causa dell'ambiguo ruolo (una donna cleptomane) che avrebbe dovuto interpretare (il ruolo andr\u00e0 poi a Tippi Hedren). Nel 1977 il regista Herbert Ross le offr\u00ec il ruolo di Deedee in \"Due vite, una svolta\", interpretato poi da Shirley MacLaine, ma anche questa volta Ranieri le neg\u00f2 il permesso di tornare sul set.\nPi\u00f9 tardi, decise di tornare sul palco in una serie di letture e di poesie e con la narrazione del documentario \"I ragazzi dell'opera\".\nGrace Kelly e Ranieri III hanno lavorato insieme in un cortometraggio nel 1979 della durata di 33 minuti, chiamato \"Rearranged\", del quale si cerc\u00f2 di fare un vero e proprio film di 90-100 minuti, grazie anche al contributo della ABC TV avvenuto nel 1982, dopo la sua prima realizzazione e uscita mondiale proprio a Monaco. Prima che altre scene potessero essere girate, Grace Kelly purtroppo mor\u00ec quello stesso anno e il film non fu mai pubblicato o mostrato di nuovo. Ranieri III, a seguito della sua morte, non volle pi\u00f9 che la pellicola, della quale erano gi\u00e0 state girate scene per oltre un'ora, fosse poi fatta distribuire.\nMorte.\nIl 13 settembre 1982 Grace Kelly rimase vittima di un grave incidente stradale. Diversamente dalla consueta abitudine di farsi accompagnare dall'autista, quel luned\u00ec mattina fu lei stessa a guidare la vettura privata e ci\u00f2 probabilmente dipese dal fatto che lei avesse fatto caricare in auto numerosi bagagli e cappelliere per la sua partenza verso Parigi, prevista per il giorno seguente, con un suo abito da sera, in aggiunta, da indossare per un ricevimento a Palazzo Grimaldi il giorno stesso, fatto stirare dalla governante nella residenza estiva di \"Roc Agel\", dove la famiglia Grimaldi aveva appena concluso il periodo di vacanza; quindi, per evitare che esso si sciupasse, lo fece posare sul divano posteriore dell'auto, lasciando liberi soltanto i due sedili anteriori.\nLa principessa si mise quindi alla guida della Rover \"3500 V8 S\" marrone scuro in compagnia di St\u00e9phanie, seduta davanti sul sedile passeggero; lasciarono la villa di \"Roc Agel\" per il breve tragitto da Monaco alle 9:30 circa. La vettura percorse normalmente il consueto itinerario fino a immettersi sulla strada carrozzabile \"D37\" in direzione di La Turbie-Cap-d'Ail. Intorno alle 9:45, in prossimit\u00e0 del pericoloso tornante detto \"coude du diable\", l'ultimo prima della confluenza della D 37 con la \"Moyenne Corniche\" (D 6007), la principessa Grace perse il controllo della vettura che, dopo aver sbandato notevolmente, sfond\u00f2 il muretto di protezione, rovin\u00f2 gi\u00f9 dalla scarpata capovolgendosi pi\u00f9 volte e arrest\u00f2 la sua caduta precipitando nel giardino di Villa \"Jean Pierre\", una residenza privata situata una quarantina di metri pi\u00f9 a valle.\nLa figlia St\u00e9phanie, che sedeva accanto, riusc\u00ec a salvarsi, pur riportando ferite serie e diffuse fratture, ma fu la prima a essere estratta dall'automobile, rovesciata sul fianco destro, mentre le condizioni della madre Grace, gi\u00e0 livida e priva di conoscenza, apparvero da subito disperate.\nLa principessa Grace fu immediatamente trasportata all'ospedale di La Colle, dove venne operata d'urgenza dal medico professor Jean Duplay. Tuttavia, per tutta la notte intera e il giorno successivo, ogni tentativo di rianimazione per lei fu inutile e l'emorragia cerebrale, ormai troppo estesa, la port\u00f2 al decesso alle 22:30 del giorno seguente.\nDopo quasi due giorni di apprensione da parte della popolazione monegasca e non solo, la notizia ufficiale della sua scomparsa venne divulgata ufficialmente soltanto il giorno successivo e per alcuni giorni fu proclamato a Monaco il lutto cittadino.\nIn seguito all'autopsia emersero evidenze di gravi fratture craniche e agli arti, nonch\u00e9 l'esistenza di ben due emorragie cerebrali: la prima lieve e pi\u00f9 profonda, mentre una seconda pi\u00f9 estesa e fatale; in base a questo referto il personale medico ipotizz\u00f2 che, probabilmente, mentre lei era alla guida, fu avvertito un malore gi\u00e0 in corso, causato dalla prima emorragia che con tutta probabilit\u00e0 caus\u00f2 un piccolo ictus, un'ischemia che le fece perdere conoscenza e quindi il controllo della vettura, causando il fatale incidente.\nLe esequie furono celebrate il 18 settembre 1982 nella cattedrale di Monaco dall'arcivescovo Charles-Amarin Brand, alla presenza dei rappresentanti di decine di Stati, della principessa Diana, di Nancy Reagan, dell'amico attore Cary Grant e del popolo monegasco. L'evento fu trasmesso in diretta televisiva, seguito da almeno 100 milioni di spettatori. La salma fu tumulata nel deambulatorio in marmo della cattedrale di San Nicola, dove la tomba reale, tuttora, \u00e8 visitabile vicino a quella del marito consorte Ranieri III, morto nel 2005.\nA seguito dell'accaduto, comunque, vi fu un'inchiesta condotta da Roger Bencze, ufficiale della Gendarmerie di M\u00e9nton, poich\u00e9 l'incidente era avvenuto in territorio francese. L'indagine legale dovette poi verificarne le cause e chiarire anche chi fosse alla guida della vettura, poich\u00e9 i giornali dell'epoca diffusero l'erronea notizia che sarebbe stata la figlia St\u00e9phanie, allora minorenne, alla guida dell'auto. Questa notizia nacque dal fatto che la figlia St\u00e9phanie, sopravvissuta al rovinoso impatto, venne estratta anche lei dal lato conducente della vettura, che era rovesciata sul lato destro. A smentire ulteriormente questa ipotesi vi fu anche Fr\u00e9deric Mounamia, poliziotto gendarme di La Turbie, che, in precedenza, aveva riconosciuto la principessa Grace alla guida della Rover, quando la vettura era ferma ad un attraversamento pedonale lungo il tragitto.\nDai rilievi sul luogo dell'incidente emerse quindi che non c'erano segni degli pneumatici sull'asfalto e a testimoniare questo vi fu anche Yves Phily, un conducente di un autocarro che viaggiava poche decine di metri dietro la vettura, il quale dichiar\u00f2 di aver visto la vettura targata \"MC 12\" sbandare a sinistra verso la parete di roccia che costeggiava la carreggiata opposta, prima di affrontare maldestramente il tornante, senza frenare in sua prossimit\u00e0 e precipitare poi nel vuoto.\nAlla luce del referto autoptico, che avanzava la realistica ipotesi di un ictus cerebrale durante la guida della vettura, vennero anche ascoltati i domestici reali, i quali riferirono che la principessa Grace, effettivamente, da alcuni giorni, precedenti la tragedia, si era lamentata di una forte emicrania.\nTuttavia, per togliere ogni dubbio, le autorit\u00e0 francesi richiesero anche una perizia dell'esperto Jo\u00ebl Anton, per analizzare i resti della vettura, che in seguito furono poi anche esaminati da un gruppo di tecnici della Rover, giunti appositamente dalla Gran Bretagna su richiesta della famiglia Grimaldi. Entrambe le perizie tecniche avevano l'obiettivo di chiarire se vi fosse stato un eventuale guasto all'impianto frenante della vettura ma, effettivamente, non venne di fatto rilevata alcuna anomalia.\nInfluenza culturale.\nDurante la gravidanza di sua figlia Caroline nel 1956, la Principessa Grace \u00e8 stata spesso fotografata con in mano una caratteristica borsa in pelle prodotta da Herm\u00e8s. La borsa, o Sac \u00e0 d\u00e9p\u00eaches, era probabilmente un espediente per evitare che la sua gravidanza venisse esposta agli occhi indiscreti dei paparazzi. Le fotografie, tuttavia, resero popolare la borsa e divennero cos\u00ec strettamente associate all\u2019immagine di Grace che in seguito sarebbe stata ribattezzata \u201dKelly bag\u201d. Sono state organizzate numerose mostre sulla vita e sui vestiti di Kelly. Il Philadelphia Museum of Art ha presentato il suo abito da sposa in una mostra del 2006 per celebrare il 50\u00ba anniversario del suo matrimonio e una retrospettiva del suo guardaroba si \u00e8 tenuta al Victoria and Albert Museum di Londra nel 2010. La mostra V&amp;A \u00e8 continuata in Australia alla Bendigo Art Gallery nel 2012. Questo famoso abito, visto in tutto il mondo, ha richiesto trentacinque sarti in sei settimane per essere completato. Una mostra della sua vita come Principessa di Monaco si \u00e8 tenuta presso la Fondazione Culturale Ekaterina a Mosca nel 2008 in concomitanza con il Grimaldi Forum di Monaco. Nel 2009 una targa \u00e8 stata posta sulla \"Rodeo Drive Walk of Style\" in riconoscimento del suo contributo allo stile e alla moda. Dopo la sua morte, l'eredit\u00e0 di Grace come icona \u00e8 sopravvissuta, tant\u2019\u00e8 che designer moderni come Tommy Hilfiger e Zac Posen l'hanno citata come modello di riferimento. Durante la sua vita, era nota per aver introdotto il \"volto fresco\", che coinvolgeva la pelle luminosa e la bellezza naturale con poco trucco. La sua eredit\u00e0 di moda \u00e8 stata commemorata al Victoria and Albert Museum di Londra, dove una mostra intitolata \"Grace Kelly: Style Icon\" ha reso omaggio al suo impatto sul mondo della moda. La mostra includeva 50 dei suoi leggendari ensemble. \u00c8 ricordata per la sua moda di tutti i giorni da \"college-girl\", definita dal suo look semplice ma raccolto. Nel 2016, Forbes l'ha inclusa nella lista delle 10 icone della moda.\nDiscendenza.\nIl principe Ranieri e la principessa Grace hanno avuto tre figli:\nDoppiatrici italiane.\nNelle versioni in italiano dei suoi film, Grace Kelly \u00e8 stata doppiata da:"}
{"id": "89223", "revid": "64169", "url": "https://it.wikipedia.org/wiki?curid=89223", "title": "Queen (Queen)", "text": "Queen \u00e8 il primo album in studio dell'omonimo gruppo musicale britannico, pubblicato il 13 luglio 1973 nel Regno Unito dalla EMI e il 4 settembre dello stesso anno negli Stati Uniti d'America dall'Elektra Records.\nRegistrato ai Trident Studios e ai De Lane Lea Studios di Londra tra il 1971 e il 1972, venne prodotto da Roy Thomas Baker, John Anthony oltre che dai Queen. Il cantante Freddie Mercury e il chitarrista Brian May furono autori della maggior parte dei brani; il batterista Roger Taylor compose e cant\u00f2 \"Modern Times Rock 'n' Roll\" mentre il bassista John Deacon non venne accreditato in alcun brano.\nL'album, caratterizzato da sonorit\u00e0 hard e glam rock, oltre che presentare alcuni elementi del nascente heavy metal, comprende brani che trattano anche di argomenti folkloristici (\"My Fairy King\") e religiosi (\"Jesus\"). La band incluse il commento \"No synthesizers\" sulla copertina dell'album, .\nIl disco.\nGenesi dell'album.\nIl gruppo, formato nel 1970 e completato da Deacon nel febbraio 1971, cominci\u00f2 a suonare nel circuito universitario e dei club nei dintorni di Londra. Nel settembre 1971, Terry Yeadon, un amico di May, offr\u00ec ai Queen, che avevano organizzato un primo tour in Cornovaglia nello stesso anno, la possibilit\u00e0 di registrare gratuitamente nei nuovi De Lane Lea Studios, per collaudarne le attrezzature. La band ne approfitt\u00f2, registrando alcuni brani originali, come \"Keep Yourself Alive\", \"Liar\" e \"Stone Cold Crazy\". Inizialmente nessuna casa discografica volle assumerli, ad eccezione della Chrysalis Records; nel 1972, i brani attirarono poi l'attenzione di John Anthony, discografico della Mercury Records, e di Roy Thomas Baker, collaboratore dei Trident Studios, di propriet\u00e0 di Norman e Barry Sheffield.\nRegistrazione.\nI Queen ebbero cos\u00ec la possibilit\u00e0 di avere a disposizione delle sale di registrazione, tuttavia poterono registrare le proprie canzoni solo durante i \"tempi morti\" degli Studios, solo dopo che l'artista pagante fosse andato via. Il limitato utilizzo delle sale di registrazione si protrasse da giugno a novembre del 1972; in questo periodo la band si concentr\u00f2 sul terminare un brano alla volta, prima di passare al successivo. Il produttore Roy Thomas Baker chiese loro di registrare nuovamente le canzoni, stavolta con un equipaggiamento migliore. Un giorno il produttore Robin Cable chiese a Freddie Mercury di registrare delle parti vocali per delle versioni di \"I Can Hear Music\" e \"Goin' Back\" su cui stava lavorando. Il cantante chiese la collaborazione anche a Brian May e Roger Taylor, non John Deacon, nonostante facesse gi\u00e0 parte del gruppo; i pezzi vennero registrati e pubblicati in vinile nel 1973 con lo pseudonimo di Larry Lurex.\n\"Keep Yourself Alive\" fu la prima a venire registrata nuovamente, risultato che per\u00f2 non venne apprezzato dal gruppo. La traccia venne registrata ancora una volta, ma, nelle sessioni di mixaggio, nessun mix andava incontro alle loro pretese, finch\u00e9 dopo altri sette o otto tentativi falliti, Mike Stone, che sarebbe poi rimasto il tecnico del suono e a volte il co-produttore dei successivi cinque album dei Queen, ebbe poi l'approvazione dei Queen. Per il brano \"Mad the Swine\", nonostante fosse registrato per l'album di debutto, Baker e i Queen erano in disaccordo per quanto riguarda la qualit\u00e0 del suono delle percussioni; non avendo risolto le divergenze, il brano venne lasciato fuori dall'album. Per quanto riguarda \"The Night Comes Down\" si prefer\u00ec utilizzare la demo registrata ai De Lane Lea Studios, poich\u00e9 la sua qualit\u00e0 risult\u00f2 migliore rispetto allo standard del resto delle canzoni dell'album.\n\"Stone Cold Crazy\", che venne scritta alla fine degli anni sessanta da Mercury, quando era membro dei Sour Milk Sea, non fece parte dell'album ma venne incluse nel terzo album dei Queen, \"Sheer Heart Attack\", del 1974. Anche \"Father to Son\" e \"Ogre Battle\" erano gi\u00e0 state composte, oltre che era eseguita in concerto gi\u00e0 dal 1972, ma la band volle avere pi\u00f9 tempo per perfezionarla in studio. Altre registrazioni di questo periodo, come due tracce degli Smile (\"Silver Salmon\" e \"Polar Bear\"), \"Rock And Roll Medley\" (allora eseguito molto spesso nei bis) e \"Hangman\" vennero incise su vinile e fanno ora parte di collezioni private.\nNonostante l'album fosse gi\u00e0 completo e mixato dal novembre 1972, i Trident impiegarono alcuni mesi per cercare un'etichetta discografica disposta a pubblicarlo. Infine lo pubblicarono essi stessi, ma solo dopo otto mesi, nel 1973. Durante questo lasso di tempo i Queen avevano iniziato a scrivere materiale per il loro album successivo, ma erano demoralizzati dai ritardi nella pubblicazione del loro primo lavoro. Nello stesso periodo registrarono due sessioni per la BBC Radio 1.\nAl momento di decidere che titolo dare all'album, il gruppo si trov\u00f2 a scegliere tra varie opzioni: Roger Taylor avrebbe voluto chiamarlo \"Top, Fax, Pix and Info\" ma venne messo in minoranza, invece, dopo qualche discussione, venne scartata anche l'ipotesi di chiamarlo \"Deary Me\", uno dei modi di dire di Roy Thomas Baker, che divenne produttore del gruppo. Alla fine la band decise di chiamarlo semplicemente \"Queen\".\nLa copertina, secondo la prima idea, avrebbe dovuto ritrarre una foto del gruppo, scattata nell'appartamento di Mercury, racchiusa dentro un ovale con toni seppia, in modo tale da assumere un aspetto \"vittoriano\" (un esemplare della foto originale verr\u00e0 poi usato per la copertina del primo singolo \"Keep Yourself Alive\").\nBrian May ipotizz\u00f2 di usare alcune particolari tecniche fotografiche, mettendo della plastica colorata davanti all'obiettivo della macchina fotografica, ottenendo cos\u00ec dei suggestivi effetti di distorsione. I primi risultati non furono soddisfacenti e cos\u00ec, sempre Brian, sugger\u00ec di utilizzare una foto che ritraeva Freddie Mercury sul palco con alle spalle due riflettori. Quest'ultima, modificata accuratamente tramite l'uso di filtri di color porpora, secondo lo stesso May, doveva avere l'aspetto di una \"cometa\" che illuminasse il cantante. La stessa foto, sar\u00e0 resa di colore rosso acceso per il mercato americano.\nLa retrocopertina del disco invece presenta un collage composto da immagini della band, tra cui alcune foto glam scattate a casa del cantante ed altre riguardanti un party in cui ognuno di loro \u00e8 mascherato (Mercury \u00e8 un cavaliere, Taylor un pagliaccio, Deacon \u00e8 un cappellaio matto, mentre May usa il becco da pinguino che riprender\u00e0 nel 1991 per il videoclip di \"I'm Going Slightly Mad\"). Sono presenti anche una foto di uno dei loro roadie, una bambola raffigurante Roger Taylor e altre immagini prese da concerti e registrazioni nel periodo 1971-72.\nPubblicazione.\nIl primo singolo di \"Queen\", \"Keep Yourself Alive\" (il mix di Mike Stone, ovvero la versione album), venne pubblicato una settimana prima dell'album (nel Regno Unito pubblicati il 6 e 13 luglio rispettivamente). La traccia venne poi portata da 3:47 a 3:30 per la pubblicazione negli Stati Uniti, avvenuta in ottobre. In tutti i paesi il lato B conteneva la traccia \"Son and Daughter\".\nIl 14 febbraio 1974 la Elektra Records pubblic\u00f2 negli Stati Uniti d'America il singolo \"Liar/Doing All Right\". La stessa etichetta, nel 1975, ripubblic\u00f2 anche \"Keep Yourself Alive\" con un doppio lato B costituito dai brani \"Lily of the Valley\" e \"God Save the Queen\", entrambe uniche se confrontate con le rispettive versioni album. Questa nuova versione rimase inedita su album negli USA fino al 1991, anno in cui venne inserita come bonus track nell'edizione rimasterizzata dalla Hollywood Records di quest'album, e nel resto del mondo fino al 2011, quando venne inserita nell'EP bonus dell'edizione deluxe dell'album \"A Night at The Opera\".\nL'album \u00e8 stato ripubblicato prima nel 1991 negli USA dall'Hollywood Records con l'aggiunta di tre bonus tracks, in seguito nel 1994 dalla Parlophone (senza alcuna traccia bonus) ed infine nel 2011 rimasterizzato in formato digitale dalla Island/Universal e distribuito in due edizioni:\nDescrizione del disco.\nStile musicale.\nLo stile di \"Queen\" venne influenzato dal rock progressivo e dall'heavy metal dell'epoca, rifacendosi a gruppi come Led Zeppelin e Yes. I testi spaziano attraverso vari argomenti, tra cui la religione (nella nona traccia \"Jesus\") e il mito (in \"My Fairy King\").\nCinque dei brani di questo album sono stati scritti da Freddie Mercury, quattro da Brian May (compresa \"Doing All Right\", scritta in collaborazione con Tim Staffell, bassista e cantante degli Smile), mentre uno (\"Modern Times Rock 'n' Roll\") \u00e8 stato composto e interpretato dal batterista Roger Taylor.\n\"Queen\" pu\u00f2 essere suddiviso in tre differenti periodi di scrittura:\nNel retro dell'album la band fece includere il commento \"No synthesizers\" (nessun sintetizzatore), poich\u00e9 alcuni ascoltatori avevano erroneamente ritenuto che alcuni effetti vocali e chitarristici fossero dovuti all'uso di strumenti elettronici. Sempre nel retro il bassista John Deacon viene indicato come \"Deacon John\". Brian May spiega: \nAccoglienza.\n\"Rolling Stone\" scrisse: \u00abNon c'\u00e8 dubbio che questo energico, quartetto funky inglese abbia tutti gli strumenti necessari per rivendicare l'abdicato trono heavy-metal degli Zep, oltre che per diventare una forza veramente influente nel mondo del rock. Il loro album di debutto \u00e8 eccellente.\u00bb Il \"Winnipeg Free Press\" fece notare come i Queen prendessero in prestito da altri artisti e li paragon\u00f2 favorevolmente ai Led Zeppelin, scrivendo: \u00abIl gruppo riesce a iniettare un tale tocco di energia alla maggior parte di questo [album] che non mi dispiace un po' [...] Con il loro primo album, i Queen hanno prodotto un punto di riferimento, mischiato a forte energia che nel tempo potr\u00e0 essere considerata con la stessa riverenza che Led Zep 1 riceve adesso.\u00bb Altre testate lodarono il disco, mettendo soprattutto in risalto la qualit\u00e0 di pezzi quali il trittico iniziale \"Keep Yourself Alive\"-\"Doing All Right\"-\"Great King Rat\". Tuttavia non mancarono nemmeno le critiche negative, e alcune riviste (soprattutto americane) arrivarono a definire \"Queen\" come \"banale rock da supermercato\".\nNegli anni successivi, AllMusic ha assegnato all'album 3 stelle su 5, definendolo come \u00abbizzarro, ma promettente esordio di un classico gruppo rock\u00bb. Nel 1994, \"Guitarist Magazine\" l'ha classificato come il 19\u00ba album dalle chitarre pi\u00f9 influenti di tutti i tempi."}
{"id": "89224", "revid": "767487", "url": "https://it.wikipedia.org/wiki?curid=89224", "title": "Michelle Magorian", "text": "Da bambina ha vissuto per diversi anni a Singapore e in Australia.\nAll'et\u00e0 di 9 anni, quando torn\u00f2 in Inghilterra, Michelle gi\u00e0 scriveva storie. All'et\u00e0 di 19 anni inizi\u00f2 a studiare per diventare attrice. Studia per tre anni a Londra (al Rose Bruford College of Speech and Drama) e poi studi\u00f2 un altro anno a Parigi.\nIl suo primo libro fu Goodnight Mister Tom, pubblicato nel 1981."}
{"id": "89225", "revid": "712828", "url": "https://it.wikipedia.org/wiki?curid=89225", "title": "Arbok", "text": ""}
{"id": "89226", "revid": "486946", "url": "https://it.wikipedia.org/wiki?curid=89226", "title": "Aabokku", "text": ""}
{"id": "89227", "revid": "416175", "url": "https://it.wikipedia.org/wiki?curid=89227", "title": "Bristol Pegasus", "text": "Il Bristol Pegasus era un motore aeronautico radiale 9 cilindri raffreddato ad aria prodotto dall'azienda britannica Bristol Engine Company negli anni trenta e quaranta.\nSviluppo.\nProgettato quale successore del fortunato motore Jupiter prodotto dalla stessa ditta, il Pegasus era caratterizzato da una configurazione ad una sola stella di 9 cilindri e nello sviluppo benefici\u00f2 dell'esperienza maturata durante lo sviluppo del Bristol Mercury. Successivamente, e la cosa pu\u00f2 generare confusione, la ditta riutilizz\u00f2 il nome per designare un motore turboventola destinato al caccia a decollo verticale Hawker Siddeley Harrier, commercializzato successivamente dalla Rolls-Royce plc con il proprio marchio, il Rolls-Royce Pegasus.\nCome per il predecessore Jupiter anche del Pegasus venne ceduta la licenza di costruzione all'estero.\nIn Polonia venne acquisita dalla Pa\u0144stwowe Zak\u0142ady Lotnicze (PZL), che li utilizz\u00f2 per equipaggiare i velivoli di propria produzione PZL.23 Kara\u015b e PZL.37 \u0141o\u015b.\nIn Italia l'Alfa Romeo Milano ottenne la possibilit\u00e0 di introdurre delle migliorie che port\u00f2 alla realizzazione prima dal 125 RC.35, poi dalla serie 126, i 126 RC.34 ad uso militare e 126 RC.10 ad uso civile.\nDescrizione tecnica.\nIl Pegasus aveva le stesse dimensioni, cilindrata e costruzione mista acciaio ed alluminio del precedente Jupiter. I miglioramenti riguardavano principalmente l'incremento del regime di rotazione passato, alla massima potenza di decollo, dai 1\u00a0950 giri/min dello Jupiter ai 2\u00a0600 giri/min del Pegasus II. Le prestazioni subirono un incremento e la potenza al decollo sal\u00ec dai 580 hp (430 kW) dello Jupiter ai 650 hp (474 kW) dei primi Pegasus II. In seguito ci fu un ulteriore incremento e i primi Pegasus III di produzione fornivano 690 hp (515 kW) per arrivare poi ai 1.010 hp (750 kW) degli ultimi modelli in versione XXII dotati di un turbocompressore pi\u00f9 efficiente.\nL'utilizzo pi\u00f9 noto del Pegasus fu quello dell'aerosilurante biplano Fairey Swordfish impiegato della Fleet Air Arm durante la seconda guerra mondiale. Il motore fu anche utilizzato sul Bristol Bombay e sul Vickers Wellesley.\nVelivoli utilizzatori.\nSaab 17"}
{"id": "89228", "revid": "1078002", "url": "https://it.wikipedia.org/wiki?curid=89228", "title": "Motore a U", "text": "Il motore a U \u00e8 un motore a combustione interna, formato dall'unione a tandem di due motori in linea, viene definito motore in quadrato nel caso sia dato dall'unione in tandem di due motori bicilindrici in linea, ogni motore ha il proprio albero motore, uniti tramite ingranaggi o altro, mentre la variante a cilindri paralleli e del motore a cilindri convergenti \u00e8 data da un motore a V con i cilindri paralleli con angolo pari a 0\u00b0 nel primo caso, mentre nel secondo casi l'angolo sar\u00e0 negativo.\nDescrizione.\nQuesta configurazione a U \u00e8 poco comune in quanto risulta pi\u00f9 pesante di un equivalente motore a V, anche se il vantaggio principale dato dall'adozione della configurazione a U \u00e8 dato dalla possibilit\u00e0 di utilizzare, nella sua costruzione le stesse parti dei motori in linea da cui deriva.\nNella configurazione a cilindri paralleli questo motore riesce ad essere pi\u00f9 compatto e leggero, ma richiede l'uso di una nuova biella a \"Y\" che risulta pi\u00f9 difficile da progettare, inoltre in molti casi i cilindri vengono uniti tra loro in modo che formino un unico pezzo, il che permette di ridurre ulteriormente il costo e il peso.\nApplicazioni.\nUn motore a U fu il 16 cilindri montato sulla Bugatti tipo 45. La Bugatti ne costru\u00ec solo due esemplari prima di cedere il progetto, in licenza, alla Duesenberg, negli Stati Uniti, che ne costru\u00ec altri 40 esemplari e in Francia alla Breguet. In entrambi i casi i motori erano pensati quali motori per l'aviazione.\nLa Matra, intorno al 1974, realizz\u00f2 un prototipo della Bagheera che montava un motore a U da 8 cilindri di 2,6 litri, realizzato unendo due motori a quattro cilindri della Simca 1000 Rallye 2. Il collegamento dei due motori era ottenuto con l'utilizzo di una catena. A causa della crisi petrolifera di quegli anni la macchina non venne mai posta in produzione.\nIn campo motociclistico, si ricordano il 4 cilindri in quadrato dell'inglese Ariel \"Square Four\", costruito dal 1931 al 1959, e i 2 tempi Suzuki (le \"RZ 250\", \"RG 500\" e \"RG \u0393 500\" da competizione e la \"RG Gamma\" stradale) e Kawasaki (la poco fortunata \"KR 500\" da GP)."}
{"id": "89229", "revid": "436907", "url": "https://it.wikipedia.org/wiki?curid=89229", "title": "Queen II", "text": "Queen II \u00e8 il secondo album in studio del gruppo musicale britannico Queen, pubblicato l'8 marzo 1974 nel Regno Unito dalla EMI e il 9 aprile dello stesso anno negli Stati Uniti d'America dalla Hollywood Records.\nL'album, prodotto da Roy Thomas Baker e inciso ai Trident Studios di Londra nell'agosto 1973, \u00e8 conosciuto soprattutto per aver riscritto la storia del rock, in quanto costituisce una delle prime opere nelle quali l'heavy metal si mescola insieme all'art rock, un sottogenere del rock psichedelico, riconducibile allo stile musicale dei Pink Floyd e dei Led Zeppelin, e che perci\u00f2 deve la sua futura popolarit\u00e0 tra le band britanniche degli Anni Settanta proprio a \"Queen II\". Al momento del suo inserimento nella prestigiosa Rock and Roll Hall of Fame \u00e8 stato definito un pilastro dell'hard rock grandioso e aggressivo.\nIl disco.\nDopo che l'omonimo album di debutto \"Queen\" era stato registrato e mixato alla fine del novembre 1972, i Queen si prepararono ad andare in tour per promuoverlo. Vari problemi di management costrinsero l'album a uscire su etichetta indipendente Trident/EMI, ma solo nel luglio 1973. Durante questo periodo i Queen scrissero nuovo materiale e cominciarono a registrarlo in studio. Parte del materiale, tuttavia, risaliva a molto tempo prima. \"See What a Fool I've Been\" era stata lasciata composta ai tempi degli Smile, ma era rimasta inutilizzata. \"Father to Son\", \"Ogre Battle\", \"White Queen (As It Began)\" e \"Procession\" risalivano tutte al 1972, mentre altre canzoni addirittura al 1969. La band aspett\u00f2 a inciderle in studio fino a quando non avesse avuto pi\u00f9 libert\u00e0 e maggiore esperienza tecnica. \"Stone Cold Crazy\", scritta da Mercury, veniva presentata in concerto da anni, ma non venne incisa fino al terzo album, \"Sheer Heart Attack\". Anche alcune parti di \"The Prophet\u2019s Song\" furono incise in studio durante le sessioni di \"Queen II\", ma il brano non venne completato fino al quarto album, \"A Night at the Opera\".\nRegistrazione.\nI Queen pretesero che i Trident Studios li lasciassero registrare senza limiti di orario, come invece avevano dovuto fare in occasione del primo disco. Il gruppo chiese a David Bowie se voleva produrre l'album, ma lui declin\u00f2 l'offerta perch\u00e9 impegnato nelle registrazioni di \"Pin Ups\" e \"Diamond Dogs\". A Robin Geoffrey Cable, con il quale Mercury aveva lavorato durante le sessioni per \"I Can Hear Music\", fu chiesto di occuparsi della produzione delle tracce \"Nevermore\" e \"Funny How Love Is\", e collabor\u00f2 con Roy Thomas Baker sull'ambiziosa e complessa \"March of the Black Queen\".\nPer quello che viene generalmente considerato un album complesso (con stratificazioni di voci, armonie e strumentazione), le sessioni di registrazione occuparono un tempo abbastanza breve \u2014 solo l'agosto 1973. Fu incisa una versione completa di \"Seven Seas of Rhye\", destinata specificamente ad essere pubblicata come primo singolo estratto dall'album. Dopo il fallimento commerciale di \"Keep Yourself Alive\", i Queen decisero di pubblicare un singolo \"dove succedesse tutto e subito\" (senza un'introduzione strumentale troppo lunga). Cos\u00ec, i Queen e Baker si assicurarono che \"Rhye\" fosse abbastanza commerciale.\nL'album \u00e8 stato inciso a Londra nei Trident Studios nell'agosto del 1973, ed \u00e8 stato pubblicato in ritardo rispetto alle previsioni data la crisi del petrolio.\nCopertina e grafica.\nIl fotografo Mick Rock fu incaricato di creare la grafica dell'album. La band voleva, nelle parole di Rock, \"catturare la caratteristica sensibilit\u00e0 glam decadente\" dei suoi lavori precedenti con artisti quali David Bowie, Iggy Pop e Lou Reed. Sempre secondo Rock, il gruppo era alla ricerca di un'immagine d'impatto che potesse catturare l'attenzione della gente grazie alla copertina, specialmente dopo che il loro primo album non era riuscito a farlo. \u00abRealizzarono che se erano in grado di catturare lo sguardo delle persone, allora potevano anche farle interessare alla musica\u00bb.\nL'unica indicazione che Rock ricevette dalla band fu che per l'album volevano un rimando alla tematica del bianco (inteso come il Bene) contrapposto al nero (il Male). L'iconica immagine in chiaroscuro dei Queen in copertina si ispira a una fotografia simile di Marlene Dietrich tratta da un film del 1932 intitolato \"Shanghai Express\", scovata da Rock a casa di un amico appassionato di cinema e sottoposta all'attenzione della band. \u00abE naturalmente nessuno era pi\u00f9 \"glam\" della divina signora Dietrich\u00bb, chios\u00f2 Rock. \u00abSi tratt\u00f2 di uno di quei lampi di improvvisazione che a volte capitano\u00bb, spieg\u00f2 Rock. \u00abC'era il sentore che [imitando la posa della Dietrich] la copertina potesse essere troppo pretenziosa\u00bb, ma il fotografo li convinse del contrario. \u00abLi fece sembrare un affare molto pi\u00f9 grande di quanto fossero in quel momento, ma era un vero riflesso della loro musica\u00bb. Aggiunse Freddie, \u00abNon aveva nessun significato in particolare, ma eravamo affascinati da questo tipo di cose, e il guardaroba che utilizzavamo all'epoca lo descriveva perfettamente bene\u00bb.\nL'immagine sarebbe stata successivamente riproposta e animata per il filmato promozionale di \"Bohemian Rhapsody\", e pi\u00f9 tardi per il videoclip di \"One Vision\" (1985).\nPubblicazione.\nDopo il completamento dell'album alla fine di agosto 1973, i Queen aggiunsero immediatamente \"Ogre Battle\", \"Procession\" e \"Father to Son\" alla scaletta dei loro concerti e si misero in tour. Ancora una volta, per\u00f2, la Trident posticip\u00f2 l'uscita del disco perch\u00e9 il primo album \"Queen\" era stato da poco pubblicato in Gran Bretagna e doveva ancora uscire negli USA. Anche altre coincidenze sfavorevoli contribuirono al ritardo nella pubblicazione di \"Queen II\": La crisi energetica del petrolio del 1973 blocc\u00f2 lo stampaggio dei vinili per vari mesi, inoltre, le prime copie dell'album indicavano erroneamente John Deacon come \"Deacon John\", e la band insistette affinch\u00e9 i crediti venissero corretti.\n\"Queen II\" arriv\u00f2 nei negozi inglesi l'8 marzo 1974. L'album arriv\u00f2 in quinta posizione in Gran Bretagna. Negli Stati Uniti si ferm\u00f2 alla posizione numero 49, ottenendo comunque un risultato migliore rispetto all'album di debutto \"Queen\", che era arrivato al numero 83. L'unico singolo estratto da \"Queen II\", \"Seven Seas of Rhye\" (pubblicato nel febbraio 1974) raggiunse la decima posizione nella Official Singles Chart, dando alla band il primo successo da classifica.\nL'album \u00e8 stato ristampato prima nel 1991 negli USA dall'Hollywood Records con l'aggiunta di tre bonus track, in seguito nel 1994 dalla Parlophone (senza alcuna traccia bonus) ed infine nel 2011 rimasterizzato in formato digitale dalla Island/Universal e distribuito in due edizioni: standard edition, contenente l'album originale, e deluxe edition a 2 CD, contenente l'album originale ed un EP bonus.\nI brani.\n\"Procession\".\n\"Procession\", \"maestoso, regale e funereo\" brano strumentale, venne composto da Brian May, grande appassionato di musica classica con in mente le partiture orchestrali di Mahler. La registrazione \u00e8 in multitraccia. Le parti sovrapposte furono registrate sulla Red Special tramite l'amplificatore Deacy Amp, progettato e costruito artigianalmente da John Deacon. Il brano divenne la \"sigla\" d'apertura di tutte le esibizioni dei Queen nel periodo dal settembre 1973 al maggio 1975, per poi essere ripreso occasionalmente nel 1977 per i concerti alla Earls Court Arena.\n\"Father to Son\".\n\"Father to Son\" \u00e8 un brano scritto da Brian May, composto da diverse sezioni, una delle quali, quella principale, in stile hard rock ed altre pi\u00f9 calme. Il pezzo venne spesso suonato dal vivo durante i concerti del periodo 1972-74, spesso come vero e proprio brano d'apertura dopo l'introduzione pre-registrata di \"Procession\". Fu eliminata dalla scaletta nel 1976.\n\"White Queen (As It Began)\".\n\"White Queen (As It Began)\" venne composta da Brian May durante i suoi studi di astronomia all'Imperial College di Londra. Tutte le parti vocali sono cantate da Mercury, incluse alcune armonie in multitraccia che emulano un coro angelico. Il testo riguarda l'amore non corrisposto del chitarrista per una ragazza, alla quale non riusciva a confessare i propri sentimenti. A tal proposito, in un'intervista successiva May dichiar\u00f2: \u00abMi ricordo che ero totalmente innamorato di questa ragazza che frequentava biologia, e non ci avevo mai nemmeno parlato una volta... Io [ero] terrorizzato dall'idea di chiedere a questa ragazza di uscire, e poi lei divenne una mia grande amica, una cosa molto strana... \u00bb.\n\"Some Day One Day\".\n\"Some Day One Day\" \u00e8 il primo brano cantato interamente da May su un album dei Queen ed \u00e8 ispirato, attraverso l'evocazione di atmosfere medievali, dall'idea di un posto in cui tutte le relazioni fossero perfette. Questo tema venne rivisitato dal chitarrista alcuni anni dopo, nell'album solista \"Another World\".\nIn questo brano Brian May suona la chitarra acustica e quella elettrica. L'ultimo assolo di chitarra, durante il fade-out, \u00e8 costituito di tre parti soliste. Questo tipo di arrangiamento complesso \u00e8 tipico di May, ma solitamente le chitarre eseguono parti in armonia, mentre in questo caso suonano parti tutte differenti tra loro.\n\"The Loser in the End\".\n\"The Loser in the End\" \u00e8 l'unico contributo di Roger Taylor nell'album, come autore e voce principale. Nonostante \"Queen II\" non possa essere considerato un vero e proprio concept album, questo brano sembra \"staccato\" da tutte le altre tracce, che sono invece tra loro connesse per il tema trattato o per il tono. Si tratta di una sorta di ode, tutt'altro che sentita, a tutte le figure materne nel mondo, arrangiata in chiave hard rock con tanto di complicata parte di batteria ed organo in sottofondo. La critica non ne fu entusiasta e \"Record Mirror\" arriv\u00f2 a definirla, in una recensione dell'epoca, \"il peggiore scarto mai inciso su vinile, una specie di incrocio tra \"She's Leaving Home\" e i Black Sabbath\".\nMai eseguita in concerto dalla band, la canzone \u00e8 presente come lato B nella versione giapponese del singolo \"Seven Seas of Rhye\", al posto di \"See What A Fool I've Been\".\n\"Ogre Battle\".\nFreddie Mercury compose \"Ogre Battle\" sulla chitarra nel 1972. La band rinunci\u00f2 ad inserire questa traccia nel primo album (\"Queen\"), preferendo aspettare fino a quando non avrebbe avuto pi\u00f9 libert\u00e0 in studio per poterla registrare per bene.\nQuesto brano \u00e8 musicalmente complesso, essendo costruito su una struttura aciclica ed insolite modulazioni. Su richiesta di Mercury, il produttore Roy Thomas Baker introdusse durante le sessioni di registrazione molti effetti progressivi, come rulli di tamburo invertiti, grida selvagge e gong con pesante riverbero.\n\"The Fairy Feller's Master-Stroke\".\nMercury scrisse \"The Fairy Feller's Master-Stroke\" dopo aver visto l'omonimo dipinto di Richard Dadd: sembra che, ogni volta che i Queen avessero del tempo libero, Mercury li portasse ad ammirare il quadro alla Tate Gallery di Londra, dov'\u00e8 ancora oggi esposto.\nIl complesso arrangiamento del brano \u00e8 basato su una traccia base di pianoforte, basso e batteria, completata da clavicembalo e parti vocali e di chitarra sovrapposte.\n\"Nevermore\".\nBallata per pianoforte scritta e cantata da Mercury; si collega al brano precedente ed \u00e8 la pi\u00f9 corta dell'album (escludendo l'intro \"Procession\"). Il brano venne suonato dai Queen negli studi della BBC il 3 aprile 1974 in un arrangiamento differente con basso e batteria, assenti nella versione definitiva. Tale versione \u00e8 stata inclusa nella compilation \"On Air\" del 2016.\n\"The March of the Black Queen\".\nContrapposta a \"White Queen (As It Began)\", la canzone rappresenta la traccia pi\u00f9 lunga dell'intero album (essendo della durata di 6 minuti e 33 secondi). Non fu mai eseguita dal vivo nella versione completa, in quanto troppo complessa da riprodurre sul palco; tuttavia nei concerti dei primi anni settanta, specialmente nei medley, ne furono riproposte varie parti.\n\"Funny How Love Is\".\nLa canzone, che come molte altre dell'album, inizia senza soluzione di continuit\u00e0 con il brano precedente, si discosta dalle sonorit\u00e0 e dai temi dell'album (il principale \u00e8 la contrapposizione tra bene e male), essendo una semplice ed entusiasta ode all'amore libero.\n\"Seven Seas of Rhye\".\nQuesto brano era inizialmente pensato per il primo album ma successivamente ne fu eseguita solo una versione strumentale. Il tema \u00e8 quello dominante di tutto l'album, ovvero lo scontro fra le forze del bene e del male. La decisione di estrarre il brano come singolo era dovuto alle critiche relative al primo singolo \"Keep Yourself Alive\", che presentava un lungo intro: nell'introduzione di \"Seven Seas of Rhye\", infatti, avviene tutto e subito. Il brano regala al gruppo londinese la prima hit, arrivando alla posizione numero 10 in Inghilterra.\nAccoglienza.\nLa rivista \"Disc\" scrisse: \"Il materiale, le performance, la registrazione e persino l'artwork hanno standard elevati.\" \"NME\" dichiar\u00f2 che il disco metteva in mostra \"tutta la loro potenza, il loro talento di compositori, e tutte le qualit\u00e0 che li rendono unici\", mentre \"Sounds\" scrisse: \"Semplicemente intitolato \"Queen II\", questo album li cattura nel loro momento migliore\". \"Rolling Stone\", che aveva recensito in maniera molto positiva l'album di debutto della band, assegn\u00f2 al disco due stellette e mezzo su cinque. Se il recensore della rivista mostr\u00f2 poco entusiasmo per il \"Lato nero\", applaud\u00ec invece il \"Lato bianco\", scrivendo che conteneva alcune delle migliori canzoni del gruppo\".\n\"Melody Maker\" scrisse: \"\u00c8 noto che i Queen hanno goduto di un certo successo negli Stati Uniti, attualmente \u00e8 in forse se riusciranno davvero a sfondare qui. Se lo fanno, allora dovr\u00f2 mangiarmi il cappello o qualcosa del genere. Forse i Queen ci provano troppo, non c'\u00e8 profondit\u00e0 di suono o sentimento in questo album\". Anche \"Record Mirror\" fu molto negativo: \"Ecco qui, la feccia del glam rock. Debole e sovraprodotto, se questa band \u00e8 la nostra pi\u00f9 brillante speranza per il futuro, allora stiamo commettendo un \"suicidio rock and roll\"\".\nRilasciato ad un'accoglienza inizialmente mista, Queen II rimane uno degli album meno conosciuti della band. Tuttavia, l'album ha conservato un seguito di culto sin dalla sua uscita, ottenendo elogi da critici, fan e colleghi musicisti, ed \u00e8 significativo per contenere elementi del suono distintivo della band di multi-traccia a strati, armonie vocali e vari stili musicali. Negli ultimi anni \u00e8 stato citato da numerose pubblicazioni musicali, artisti e fan come una delle migliori opere dei Queen.\nEredit\u00e0.\nMentre il 1974 volgeva al termine, la reazione pubblica a \"Queen II\" era stata entusiasta. L'album era stato anche classificato da \"Disc\" come il 5\u00b0 migliore dell'anno.\nNel 1987, \"Post-Tribune\" classific\u00f2 \"Queen II\" nono in un articolo che riguardava \"album che dovrebbero essere nella collezione di dischi di tutti, ma non lo sono\". Nell'edizione del 1994 di The Guinness All Time Top 1000 Album, \"Queen II\" \u00e8 stato votato numero 202 nei pi\u00f9 grandi album rock e pop di tutti i tempi. Nel 2003, \"la rivista Q\" includeva \"Queen II\" in un elenco di cinquanta album poco noti raccomandati dalla rivista per integrare il sondaggio \"I 50 migliori album inglesi di sempre\". Nel 2005, i lettori di \"Kerrang!\" hanno votato \"Queen II\" il 72 \u00b0 pi\u00f9 grande album rock britannico di sempre. Insieme ai due album successivo dei Queen \"Sheer Heart Attack\" e \"A Night at the Opera\", \"Queen II\" \u00e8 presente nel libro \"1001 Albums You Must Hear Before You Die\", dove \u00e8 descritto come \"un album decisamente oscuro\" che \"mostrava la loro diversit\u00e0\" e si contrapponeva ai loro successivi \"inni espansivi e gradevoli allo stadio\".\nAltri musicisti rock hanno elogiato l'album. Rob Halford dei Judas Priest cita \"Queen II\" come uno dei suoi album preferiti, dicendo che \"non \u00e8 nient'altro che buone canzoni\" e afferma che Ogre Battle \u00e8 uno dei suoi preferiti. In un'intervista di \"Rolling Stone del\" 1989, il cantante dei Guns N' Roses Axl Rose disse dell'album \"Con i Queen ho il mio preferito: \"Queen II\". Ogni volta che un loro nuovo disco usciva conteneva tutti questi altri tipi di musica, all'inizio mi piaceva solo questa o quella canzone. Ma dopo un periodo di tempo, riascoltandolo, mi apre la mente a tanti stili diversi. Li apprezzo davvero per quello. \u00c8 qualcosa che ho sempre desiderato essere in grado di realizzare\"."}
{"id": "89232", "revid": "436907", "url": "https://it.wikipedia.org/wiki?curid=89232", "title": "Sheer Heart Attack", "text": "Sheer Heart Attack \u00e8 il terzo album in studio del gruppo musicale britannico Queen, pubblicato l'8 novembre 1974 dalla EMI.\n\u00c8 stato il primo vero successo commerciale del gruppo e, rispetto ai precedenti \"Queen\" e \"Queen II\", presenta sonorit\u00e0 tipicamente hard rock e glam rock.. Il \"Daily Vault\" lo descrisse come \u00abun album di transizione importante\u00bb in quanto mostrava \u00abcosa sarebbe diventata la band di l\u00ec a poco\u00bb, mentre Stephen Thomas Erlewine di AllMusic osserv\u00f2 che sebbene nei testi dell'album ci fossero ancora dei riferimenti alle tematiche fantasy come nei loro primi lavori, \u00abil fantastico non prevale su tutto il resto come nei precedenti due dischi\u00bb.\nL'album \u00e8 stato ripubblicato prima nel 1991 negli Stati Uniti d'America dalla Hollywood Records con l'aggiunta di una bonus track, in seguito nel 1994 dalla Parlophone (senza alcuna traccia bonus) ed infine nel 2011 in edizione rimasterizzata dalla Island/Universal e distribuito in edizione standard e deluxe con un EP bonus.\nIl disco compare nel volume \"1001 Albums You Must Hear Before You Die\".\nAntefatti.\nDopo aver completato il loro secondo album, il gruppo si imbarc\u00f2 nel \"Queen II Tour\" come gruppo spalla dei Mott the Hoople. Il tour si svolse in tutto il Regno Unito, e successivamente i due gruppi decisero di proseguire anche negli Stati Uniti d'America. Il debutto dei Queen dal vivo in Nord America ebbe luogo il 4 aprile a Denver, Colorado, sempre come gruppo di supporto, cosa detestata dal cantante Freddie Mercury che notoriamente disse: \u00abEssere la band di supporto \u00e8 stata una delle esperienze pi\u00f9 traumatiche della mia vita\u00bb. Tuttavia, dopo la data di Boston, al chitarrista Brian May venne diagnosticata un'epatite virale, possibilmente contratta durante le vaccinazioni subite prima di recarsi in Australia con il gruppo. Il resto del tour fu quindi cancellato e i Queen tornarono a casa, dove May fu ricoverato in ospedale. Al suo ritorno il gruppo inizi\u00f2 la stesura di nuovo materiale fino a quando May torn\u00f2 nuovamente in ospedale a causa di un'ulcera alla stomaco non diagnosticata.\nRegistrazione.\nA differenza dei loro precedenti album, \"Sheer Heart Attack\" fu registrato in quattro studi differenti; sebbene avessero lavorato ancora ai Trident Studios, si spostarono poi agli AIR Studios, Rockfield Studios e Wessex Sound Studios. Il gruppo lasci\u00f2 degli spazi vuoti nei brani affinch\u00e9 May potesse incidere le sue parti vocali e di chitarra al suo ritorno.\nI brani.\n\"Brighton Rock\" venne scritto da Brian May durante le sessioni di \"Queen II\", ma non fu inserito in quest'ultimo perch\u00e9 il gruppo sentiva che non si amalgamava bene con il resto dell'album. Il testo tratta la storia di due giovani amanti che si incontrano a Brighton in un giorno di festa (il \"pellegrinaggio\" dei Mod a Brighton nei giorni di festa era un tema popolare all'epoca in Gran Bretagna, come nell'album \"Quadrophenia\" dei The Who). La traccia include un interludio di assolo di chitarra non accompagnato, che fa ampio uso dell'effetto delay per costruire armonie e linee melodiche contrappuntate. Nacque dalla sperimentazione di May con un'unit\u00e0 Echoplex, nel tentativo di ricreare l'orchestrazione di chitarra durante le esecuzioni dal vivo di \"Son and Daughter\". Egli aveva fatto qualche modifica all'unit\u00e0 originale cos\u00ec da poter cambiare i tempi della durata dell'eco, in quanto sentiva che non durava abbastanza, e gestire ogni eco attraverso un amplificatore separato per evitare interferenze. L'assolo di chitarra presente nel pezzo viene considerato uno dei migliori del chitarrista, e \"Guitar World\" lo classific\u00f2 alla posizione numero 41 della sua lista \"100 Greatest Guitar Solos of All Time\".\n\"Killer Queen\" fu composto in una singola nottata da Mercury, e si rivel\u00f2 essere il primo successo della band a livello internazionale. Fu delle poche canzoni delle quali egli scrisse prima il testo della musica, che parla di una prostituta d'alto bordo. Il singolo seguente \"Now I'm Here\" fu scritto da May (il quale suona anche le parti di pianoforte) durante la sua permanenza in ospedale e parla dell'esperienza dei Queen come gruppo spalla dei Mott the Hoople durante il precedente tour.\nIl batterista Roger Taylor scrisse \"Tenement Funster\", prima traccia del piccolo medley che costituisce il cuore dell'album, e si occup\u00f2 di cantarla come voce solista. La canzone sfuma senza interruzione nell'acida \"Flick of the Wrist\" di Mercury, un brano che esprime sentimenti caustici verso un manager senza scrupoli che raggira un artista ingenuo; che a sua volta si trasforma in un'altra composizione di Mercury intitolata \"Lily of the Valley\", cupa richiesta d'amore sostenuta dall'accompagnamento del pianoforte.\n\"Stone Cold Crazy\" fu uno dei primi brani del gruppo ad essere proposto dal vivo e fu sottoposto a diversi arrangiamenti nel corso degli anni prima di essere inciso per \"Sheer Heart Attack\". Nessuno dei membri della band si ricordava chi avesse scritto il testo, cos\u00ec decisero di attribuire i crediti collettivamente ai Queen, primo esempio nella loro discografia. Le parole del testo parlano di gangster, con anche un riferimento a Al Capone. La traccia \u00e8 in tempo molto veloce con forte distorsione del suono, anticipando di anni il genere speed metal. La rivista \"Q\" descrisse \"Stone Cold Crazy\" \u00abthrash metal prima ancora che il termine venisse inventato\u00bb. I Metallica ne incisero una celebre reinterpretazione come loro contributo alla raccolta \"Rub\u00e1iy\u00e1t: Elektra's 40th Anniversary\" del 1990. Questa cover, che presenta un testo leggermente modificato, venne inserita poi come lato B del loro singolo \"Enter Sandman\" e successivamente vinse un Grammy Award; in seguito fu inclusa anche nell'album \"Garage Inc.\".\nNell'album figura anche \"Misfire\", primo brano in carriera scritto dal bassista John Deacon.\nIl brano conclusivo \"In the Lap of the Gods ... Revisited\" fu il primo tentativo da parte di Mercury di scrivere una canzone che il pubblico avrebbe potuto intonare insieme a lui durante i concerti, in maniera simile alla pi\u00f9 celebre \"We Are the Champions\" di qualche anno successiva. Fu il brano che chiudeva i concerti nel periodo 1974-1977, venendo riproposta in occasione del Magic Tour del 1986 all'interno di un medley con \"Seven Seas of Rhye\".\nAccoglienza.\nA proposito dell'album, \"NME\" scrisse: \u00abUna festa. Nessun riempitivo, e quattro canzoni che verranno suonate e risuonate sui giradischi: \"Killer Queen\", \"Flick of the Wrist\", \"Now I'm Here\", e \"In the Lap of the Gods... Revisited\"\u00bb. Lo \"Winnipeg Free Press\" lod\u00f2 \u00abla chitarra multi-traccia di Brian May, la splendida vocalizzazione di Freddie Mercury e il dinamico lavoro di produzione di Roy Thomas Baker\u00bb, definendo l'album \u00absenza esclusione di colpi, un assalto su vasta scala a tutti i sensi\u00bb. \"Circus\" si rifer\u00ec al disco come \u00abforse il pi\u00f9 pesante assalto rock da molto tempo a questa parte\u00bb. Riferendosi agli stessi Queen, \"Rolling Stone\" scrisse: \u00abSe sono difficili da amare, non lo sono da ammirare: questa band \u00e8 abile, dopo tutto, e sa osare\u00bb. John Mendelsohn non rest\u00f2 invece colpito, scrivendo nella sua recensione: \u00abHo setacciato tutte e due le facciate del loro ultimo album in cerca di qualcosa, qualsiasi cosa, che fosse almeno remotamente magnifica quanto \"Keep Yourself Alive\" o \"Father to Son\", solo per rimanere a bocca asciutta\u00bb. Verso il finire del 1974, l'album si classific\u00f2 terzo miglior album dell'anno nella lista redatta dalla rivista \"Disc\" e alla posizione numero 24 su 60 nella lista dei migliori album del 1974 stilata da \"NME\".\nPi\u00f9 recentemente AllMusic scrisse: \u00abLa teatralit\u00e0 viene ora esercitata negli affari di tutti i giorni, che ironicamente li fa sembrare pi\u00f9 grandi della vita stessa. E questo senso delle proporzioni su grande scala, combinato con chitarre pesanti, ganci pop e stile teatrale, segna la vera rivelazione dei Queen, rendendo \"Sheer Heart Attack\" il momento nel quale il gruppo sfond\u00f2 davvero\u00bb. \"Q\" defin\u00ec il disco \u00abindispensabile\u00bb e \u00abuna delle pi\u00f9 grandi miscele pop/rock degli anni settanta\u00bb. Pitchfork scrisse: \u00ab\"Sheer Heart Attack\" non solo costituisce un miglioramento su ogni fronte rispetto al suono suggerito dai loro primi due dischi, ma offre alcuni dei migliori brani della loro carriera. Questo \u00e8 il gruppo al massimo della sua potenza\u00bb. Benjamin Ray di \"Daily Vault\" dichiar\u00f2: \u00abQui i Queen, in qualche modo, riescono a suonare come ogni gruppo rock degli anni settanta, inclusi Rush, Zeppelin e persino Uriah Heep\u00bb, ma la differenza sta nel fatto che il gruppo \u00abtenta veramente di sembrare pretenzioso in modo deliberato, e spesso \u00e8 cos\u00ec sopra le righe che non si pu\u00f2 fare a meno di divertirsi\u00bb. La BBC scrisse: \u00abHanno allungato i tempi e i metodi di produzione contemporanei fino al limite con voci e chitarre a pi\u00f9 livelli e la vena vaudevilliana di Freddie \u00e8 finalmente emersa... questo \u00e8 stato l'album che ha visto finalmente i Queen trovare la loro vera voce\u00bb."}
{"id": "89235", "revid": "647919", "url": "https://it.wikipedia.org/wiki?curid=89235", "title": "Congregazione per la dottrina della fede e dei costumi", "text": ""}
{"id": "89237", "revid": "647919", "url": "https://it.wikipedia.org/wiki?curid=89237", "title": "Congregazione della Dottrina della Fede", "text": ""}
{"id": "89238", "revid": "256896", "url": "https://it.wikipedia.org/wiki?curid=89238", "title": "Sismi", "text": ""}
{"id": "89241", "revid": "121748951", "url": "https://it.wikipedia.org/wiki?curid=89241", "title": "Hikaru no go", "text": " \u00e8 un manga \"sh\u014dnen\" scritto da Yumi Hotta, sotto la supervisione della giocatrice professionista Yukari Umezawa, e disegnato da Takeshi Obata. Incentrato sul gioco del go, il manga \u00e8 stato pubblicato da dicembre 1998 a maggio 2003 sulla rivista settimanale di Sh\u016beisha \"Weekly Sh\u014dnen Jump\" mentre i capitoli sono stati raccolti in 23 volumi pubblicati tra il 1999 e il 2003; il manga \u00e8 stato successivamente tradotto in diverse lingue.\nDal manga \u00e8 stata tratta una serie animata di 75 episodi prodotta dallo studio Pierrot e andata in onda, tra il 2001 e il 2003, su TV Tokyo ed un episodio speciale trasmesso a gennaio 2004, oltre a due romanzi, una character guide, alcuni videogiochi per diverse piattaforme e una serie televisiva cinese.\nTrama.\nHikaru Shindo trova, nella soffitta del nonno, un vecchio goban con diverse macchie di sangue che solo lui riesce a vedere; viene cos\u00ec posseduto dallo spirito di Fujiwara no Sai, un giocatore di go del periodo Heian morto suicida dopo essere stato accusato di aver imbrogliato durante una partita. Nonostante la morte del corpo, lo spirito ha continuato a vagare nel mondo dei vivi poich\u00e9 agogna ancora al raggiungimento della mano di Dio, ovvero la giocata perfetta. Lo spirito riuscir\u00e0 a spingere Hikaru, completamente ignorante in materia di go, verso il gioco, assistendo alla crescita di Hikaru come persona e come giocatore.\nPersonaggi.\nLa storia \u00e8 incentrata sulla crescita di Hikaru, uno studente delle scuole medie, come giocatore di go. Hikaru \u00e8 un bambino poco interessato a questo vecchio gioco da tavolo e allo studio, in cui ottiene sempre risultati molto scarsi, eccellendo invece nelle attivit\u00e0 fisiche; si ritrova per\u00f2 costretto suo malgrado a giocare a go dopo l'incontro con Fujiwara no Sai, lo spirito dell'insegnante di go di corte del periodo Heian suicidatosi dopo aver perso una partita contro un rivale che us\u00f2 mezzi scorretti per vincere e che accus\u00f2 proprio Sai di aver imbrogliato, umiliandolo. Dopo la sua morte, lo spirito di Sai si leg\u00f2, nel periodo Edo, a Honinbo Sh\u016bsaku, rendendolo uno dei giocatori di go pi\u00f9 famosi di sempre. \nA causa dell'insistenza di Sai, Hikaru inizier\u00e0 a giocare a go contro il coetaneo Akira Toya, un ragazzo allenato fin da piccolo al gioco del go dal padre Koyo Toya gi\u00e0 detentore di diversi titoli, e inizier\u00e0 a sviluppare le sue capacit\u00e0 giocando nel club scolastico di go insieme all'amica di infanzia Akari Fujisaki, al fondatore e presidente del club Kimihiro Tsutsui e a Yuki Mitani. Proseguendo e avvicinandosi al suo sogno di battere Akira con le sue forze, incontrer\u00e0 tanti professionisti ed aspiranti sia giapponesi sia internazionali, tra cui Yoshitaka Waya, Shinichiro Isumi, Hong Suyong, Kiyoharu Yashiro e Atsushi Kurata.\nProduzione.\nYumi Hotta inizi\u00f2 a lavorare ad un manga sul go in occasione del concorso mensile \u00abStory King\u00bb di \"Weekly Sh\u014dnen Jump\", dove vari aspiranti mangaka non abili nel disegno mandavano le loro sceneggiature, vincendolo con una sceneggiatura intitolata \"Le Nove Stelle\", in riferimento alle nove stelle di un goban. \nIn seguito alla vittoria del concorso e in procinto di essere pubblicato su rivista, il titolo, sotto proposta dell'editore, fu modificato in \"Hikaru no go\". Lavorando con diverso anticipo rispetto alle scadenze, Yumi Hotta, per la stesura dello storyboard, si avvale anche dall'aiuto del marito e dell'editore, oltre che di Obata, il quale si occupa anche del character design, modificando anche gli schizzi iniziali proposti da Hotta, della composizione delle vignette e, in certi casi in cui Hotta descrive solo la scena senza disegnarla, della ricreazione di una tavola da zero; per documentarsi sul go ha invece frequentato diverse sale e associazioni di go, oltre che diversi professionisti, viaggiando anche in Cina e Corea per visitare le rispettive associazioni professionistiche di go nazionali.\nMedia.\nManga.\nIl manga \u00e8 stato serializzato, a partire dal numero doppio 02-03 uscito a dicembre 2008, sulla rivista \"Weekly Sh\u014dnen Jump\" di Sh\u016beisha fino alla sua conclusione nel numero doppio 22-23 uscito ad maggio 2003. I capitoli pubblicati su rivista sono stati 189 che sono stati raccolti in 23 volumi tank\u014dbon insieme a diversi capitoli extra; i volumi sono stati pubblicati sotto l'etichetta Jump Comics tra il 30 aprile 1999 e il 4 settembre 2003. Dopo la conclusione della serie, il manga ha ricevuto due diverse ristampe in formati differenti e con nuove copertine: un'edizione aiz\u014dban in 20 volumi pubblicata tra il 4 febbraio 2009 e il 30 aprile 2010; un'edizione bunkoban in 12 volumi pubblicata dal 17 febbraio 2012 al 18 luglio 2012, \u00e8 stato inoltre pubblicato da Shueisha nel 2006 (solo in giapponese) un volume speciale Hikaru no go go jasu kyarakut\u0101zu gaido (\u30d2\u30ab\u30eb\u306e\u7881 \u7881\u30b8\u30e3\u30b9 \u30ad\u30e3\u30e9\u30af\u30bf\u30fc\u30ba\u30ac\u30a4\u30c9) dove vengono presentati i vari personaggi della storia, molti kifu (trascrizioni in diagramma) delle partite presenti nella storia riprodotte da vere partite di professionisti.\n\u00c8 stato pubblicato in lingua inglese da Viz Media dapprima in capitoli sulla rivista \"Shonen Jump\" dal 2 dicembre 2003 al 4 marzo 2008 e poi in volumi sia in formato fisico, tra il 31 maggio 2004 e il 3 maggio 2011, sia in formato ebook dal 16 aprile 2012 e il 29 gennaio 2013. In Francia il manga \u00e8 stato pubblicato da Editions Tonkam dapprima nell'edizione classica, tra il 1\u00ba gennaio 2002 e il 23 agosto 2006, e poi un'edizione di lusso a partire dal 4 luglio 2012. Altri paesi in cui \u00e8 stato pubblicato sono la Germania da Carlsen Comics nella rivista Banzai, Portogallo da JBGroup, in Taiwan da Tong Li Publishing.\nIn Italia il manga \u00e8 stato pubblicato sotto l'etichetta Planet Manga di Panini Comics dal 4 novembre 2005 al 27 settembre 2009. \u00c8 stato ripubblicato tra l'8 novembre 2012 e il 23 ottobre 2014 con sovraccoperta e formato lussuoso.\nAnime.\nDal manga \u00e8 stato tratto una serie anime di 75 episodi trasmesso su TV Tokyo dal 10 ottobre 2001 al 26 marzo 2003 diretto da Susumu Nishizawa e prodotto da Pierrot; i personaggi Hikaru, Sai e Akira sono stati doppiati rispettivamente da Tomoko Kawakami, Susumu Chiba e Sanae Kobayashi. Inoltre il 3 gennaio 2004 \u00e8 stato mandato in onda l'episodio speciale di 77 minuti che ha adattato i volumi riguardanti la coppa Hokuto, non trasposta in anime dalla serie animata, e pubblicato poi in un DVD il 19 maggio 2004. La serie \u00e8 andata in onda anche negli Stati Uniti, dove \u00e8 stata prima mandata in onda su ImaginAsian e poi online su Toonami Jetstream, incompleta, e Netflix, in Francia, in Taiwan e in Indonesia.\nSerie televisiva.\nNel 2020 \u00e8 stata diffusa sul servizio di streaming iQIYI la serie televisiva cinese \"Hikaru no Go\". Si tratta di un adattamento in 36 puntate, ambientato in Cina, in cui il personaggio di Hikaru si chiama Shi Guang, mentre quello di Sai \u00e8 un maestro di Go della dinastia Song di nome Chu Ying.\nAltri media.\nOltre la pubblicazione in volumi della serie regolare, il manga ha ricevuto diversi volumi speciali: il 4 aprile 2002 \u00e8 stata pubblicata una Character Guide contenente le schede dei personaggi apparsi fino al volume 18 e i kifu di alcune partite e due romanzi scritti da Yumi Hotta e Michiko Yokote con illustrazioni di Takeshi Obata ed entrambi pubblicati il 3 luglio 2009, e .\nIl manga ha ottenuto anche adattamenti in videogame, tutti pubblicati esclusivamente in Giappone: i primi due, \"Hikaru no Go\" e \"Hikaru no Go 2\", sono stati pubblicati il 25 ottobre 2001 e il 18 luglio 2002, entrambi per Game Boy Advance; i successivi due, \"Hikaru no Go: Heian Gensou Ibunroku\" e \"Hikaru no Go: Insei Choujou Kessen\", sono stati pubblicati il 30 maggio 2002 e il 19 dicembre 2002 solo per la console Sony PlayStation; l'ultimo \u00e8 stato \"Hikaru no Go 3\", pubblicato per Gamecube il 20 marzo 2003.\nAccoglienza.\nIl manga ha venduto oltre 25 milioni di copie, vincendo anche nel 2000 lo Shogakukan Manga Award e il Premio culturale Osamu Tezuka nel 2003 incentivando inoltre l'ingresso di numerosi giovani giapponesi nel gioco del go. Nel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Hikaru no go\" si \u00e8 classificata all'82\u00ba posto.\nL'anime \u00e8 stato pi\u00f9 volte inserito in diverse classifiche relative agli anime pi\u00f9 popolari: nel 2004 \u00e8 stato inserito al 18\u00ba posto in un sondaggio fatto dalla rivista \"Animage\"; nel 2005 \u00e8 stato inserito da TV Asahi come 93\u00b0 anime preferito di sempre dagli spettatori mentre nello stesso anno \u00e8 arrivato all'83\u00ba posto tra gli anime preferiti in un sondaggio effettuato online dalla stessa emittente; infine nel 2006 \u00e8 stato nuovamente inserito da TV Asahi nella lista dei 100 anime preferiti dai giapponesi, piazzandosi stavolta all'81\u00ba posto."}
{"id": "89242", "revid": "529641", "url": "https://it.wikipedia.org/wiki?curid=89242", "title": "Aabybro", "text": "\u00c5bybro, fino al 1\u00ba gennaio 2007 \u00e8 stato un comune danese situato nella contea dello Jutland settentrionale, il comune aveva una popolazione di 11.388 abitanti (2005) e una superficie di 171\u00a0km\u00b2.\nDal 1\u00ba gennaio 2007, con l'entrata in vigore della riforma amministrativa, il comune \u00e8 stato soppresso e accorpato ai comuni di Brovst, Fjerritslev e Pandrup per dare luogo al neo-costituito comune di Jammerbugt."}
{"id": "89246", "revid": "116333403", "url": "https://it.wikipedia.org/wiki?curid=89246", "title": "Sinistro (personaggio)", "text": "Sinistro (\"Mister Sinister\"), il cui vero nome \u00e8 Nathaniel Essex, \u00e8 un personaggio dei fumetti creato da Chris Claremont e Marc Silvestri nel 1987, pubblicato dalla Marvel Comics.\n\u00c8 un supercriminale dell'universo mutante Marvel, anche se non sembra che i suoi poteri e la sua longevit\u00e0 siano congeniti. Sinistro \u00e8 un nemico degli X-Men che ha vissuto a lungo ed \u00e8 abile nel progettare e realizzare piani complessi, inoltre \u00e8 un nemico giurato di Ciclope. Fu nominato per la prima volta in \"Uncanny X-Men\" n. 221 del settembre 1987, dal criminale Sabretooth, per poi apparire nel numero 222. Fu creato dallo sceneggiatore Chris Claremont. Il progetto grafico fu del disegnatore Marc Silvestri.\nBiografia del personaggio.\n1859.\nNathaniel Essex era uno scienziato del XIX secolo nell'Inghilterra vittoriana ossessionato dalla teoria dell'evoluzione di Darwin, sebbene sentisse che Charles Darwin e i suoi contemporanei erano trattenuti da troppe costrizioni morali. Mentre perseguiva le sue ricerche nel 1859, scopr\u00ec che l'umanit\u00e0 stava mutando sempre pi\u00f9 in fretta, a causa di quello che chiam\u00f2 il \"Fattore Essex\" all'interno del genoma umano. Le sue teorie furono oggetto di scherno, cosa che lo amareggi\u00f2; la morte di suo figlio (all'et\u00e0 di quattro anni a causa di numerosi difetti congeniti, tra i quali la deformit\u00e0 delle ossa e l'emofilia) lo spinsero ad immergersi sempre pi\u00f9 nei suoi studi. Avvicin\u00f2 molti gruppi alla ricerca di fondi, incluso il Club infernale (in inglese \"Hellfire Club\"), sebbene tutti lo respingessero. Assold\u00f2 un gruppo di tagliagole, che chiam\u00f2 Marauders, per rapire della gente dalle strade di Londra in modo da poter condurre degli esperimenti su di loro; arriv\u00f2 a dissotterrare il corpo di suo figlio per eseguire degli esperimenti su di lui. Durante questo periodo Essex venne in contatto con Apocalisse (in cui i Marauders erano incappati e avevano risvegliato), casualmente insegnando all'antico mutante l'origine della sua natura. I due in seguito formarono una alleanza, durante la quale Apocalisse utilizz\u00f2 la sua tecnologia avanzata per attivare i tratti mutanti dormienti di Nathaniel. Con le sue nuove abilit\u00e0 e un aspetto spietato, Essex prese il nome di Sinistro, l'ultima parola che sua moglie gli rivolse prima di morire, dopo aver scoperto l'orrore in cui lui era coinvolto (lo stress le provoc\u00f2 anche l'aborto del figlio che attendeva e che rimase senza nome). Durante la sua \"elevazione\", Ciclope e Jean Grey che viaggiavano anch'essi nel tempo interruppero la procedura. Il raggio ottico di Ciclope colp\u00ec Essex subito dopo che questi emerse dalle macchine, danneggiando la sua forma \"rinata\". Ciclope e Jean liberarono anche molti dei prigionieri di Sinistro, due dei quali (un uomo di nome Oscar Stamp ed un ragazzo apparentemente muto chiamato Daniel) si misero in viaggio per l'America e presero il nome di Summers. Il primo ordine di Apocalisse fu di creare una epidemia che distruggesse i deboli del mondo, ma Sinistro non lo fece - il suo scopo gli era chiaro e la crudelt\u00e0 per puro gusto non era parte di esso. L'epidemia creata da Sinistro attacc\u00f2 solo Apocalisse, spingendolo a ibernarsi. Nel 1882, Sinistro era presente ai funerali di Darwin, divertito dall'ironia che l'uomo che era stato vilipeso in passato fosse sepolto nell'Abbazia di Westminster, la principale chiesa di Inghilterra. Subito dopo part\u00ec per gli Stati Uniti.\n1891.\nPer oltre un secolo, Sinistro continu\u00f2 il suo lavoro, alleandosi con Apocalisse tanto spesso quanto opponendosi a lui. Nel 1891, si trasfer\u00ec a New York, e fece finta di essere un medico ostetrico di nome Nathan Millbury (un alias basato sul nome del maniero della sua precedente moglie); qui ebbe accesso illimitato ad una abbondante quantit\u00e0 di materiale genetico da studiare, incluso quello dell'ormai adulto Daniel Summers e di sua moglie, Amanda Mueller. Fu nel 1891 che Sinistro incroci\u00f2 un'altra coppia di mutanti del futuro che viaggiavano nel tempo, l'X-Man Gambit ed un mutaforma chiamato Courier. Utilizzando il suo equipaggiamento scientifico, Sinistro riusc\u00ec a replicare le abilit\u00e0 mutaforma di Courier; prima di allora aveva nascosto il suo pallore con dei comuni cosmetici. Gambit aveva bisogno di aiuto per tornare nel presente, e riusc\u00ec a far reimpiantare a Sinistro il tessuto cerebrale estratto dal suo cervello. Una volta che il tessuto fu reimpiantato, i poteri di Gambit crebbero ulteriormente e fu in grado di ritornare insieme a Courier nel presente. Un secolo pi\u00f9 tardi, Gambit e Sinistro si sarebbero incontrati ancora.\n1915.\nNel 1915, Essex ritorn\u00f2 in Inghilterra e diede a Jacob Shaw l'abilit\u00e0 di mutare forma. Jacob era il fratello di Esau Shaw, ed era estremamente invidioso del maggior successo del fratello, come l'essere stato cooptato nel Circolo Interno del Club infernale da Sir Waltham Pierce. Jacob us\u00f2 i suoi nuovi poteri per imitare Sir Waltham Pierce, quindi uccise suo fratello Esau. Jacob pianific\u00f2 di prendere il posto di Esau, ma prima mut\u00f2 nella forma di una donna e pianific\u00f2 di uccidere Waltham. Prima di poter completare il suo piano, comunque, Union Jack\u2014Montgomery Falsworth, un amico di Esau\u2014entr\u00f2 e accus\u00f2 Pierce di sedizione contro la Corona e dell'omicidio di Esau. Prima che Waltham potesse rispondere, Jacob spar\u00f2 a Union Jack, e quindi fugg\u00ec nella notte. Jacob Shaw \u00e8 il padre di Sebastian Shaw; Sir Waltham Pierce potrebbe essere un antenato di Donald Pierce.\nAnni venti.\nNegli anni venti, Essex incontr\u00f2 un uomo di nome Herbert Edgar Wyndham, che sognava di fare quello che Sinistro era gi\u00e0 riuscito a fare - comprendere il codice genetico degli esseri umani. Essex lavor\u00f2 fianco a fianco con Wyndham, che sarebbe in seguito stato conosciuto come l'Alto Evoluzionario. Entro il 1928 Wyndham aveva cominciato con poco successo una primitiva sperimentazione sugli animali da laboratorio basata sull'esposizione alle radiazioni. Durante un viaggio ad una conferenza internazionale sulla genetica a Ginevra in Svizzera, Wyndham si sent\u00ec improvvisamente male. Barcollando in strada incontr\u00f2 lo sguardo ipnotico di un uomo elegante circondato dall'oscurit\u00e0. Da questo straniero a Wyndham fu fatto un dono che non avrebbe dovuto esistere in quel periodo - un progetto per decodificare il codice genetico.\nAnni trenta.\nNegli anni trenta, trascorse del tempo in California, raccogliendo soggetti per i suoi esperimenti; mentre si trovava a Los Angeles, incontr\u00f2 e si innamor\u00f2 di una attrice di commedie radio di nome Faye Livingstone, sebbene non ammise mai i suoi sentimenti. Dopo aver scoperto il suo laboratorio segreto, una notte, Essex la mise di fronte alla verit\u00e0\u2014lei aveva il fattore X nei suoi geni, e i suoi figli sarebbero stati bambini speciali, bambini che sarebbero stati pi\u00f9 che umani. Orripilata, Faye tent\u00f2 di andarsene, ma Essex la tenne prigioniera. I mesi passarono, riempiti da esami degradanti; la piet\u00e0 fu sostituita da una mancanza di rispetto senza regole. Essex le spezz\u00f2 sia la mente che lo spirito, e le fece non le permise vedere oltre l'illusione che era Nathan Essex. Quindi, una notte, nel mezzo di una furiosa tempesta, Essex lasci\u00f2 la porta aperta e la liber\u00f2, senza dire una parola o fare un gesto. Col tempo, Faye fu portata al Carlysle Nursing Home a San Diego, California, con la mente e il corpo che soccombevano al cancro. A causa del suo amore per Essex, Livingstone non si era mai sposata, e non aveva mai avuto figli. La discendenza che Essex aveva desiderato e predetto cos\u00ec ardentemente non si realizz\u00f2 mai. Una volta all'anno, un Mister Essex sarebbe venuto a visitarla, sebbene non disse mai a nessuno (neanche a s\u00e9 stesso) perch\u00e9. Genesis forz\u00f2 Sinistro a confrontarsi sia con lei che con s\u00e9 stesso riguardo alla relazione, ma Sinistro rifiut\u00f2, rimanendo adamantino sull'affermazione che lei, per lui, era solo un inutile involucro. Dopo aver condiviso un ballo telepatico con Essex, Faye mor\u00ec tra le sue braccia.\n1944.\nNel 1944, Essex incontr\u00f2 un uomo di nome John Greycrow (un indiano americano), che sarebbe diventato Scalphunter, il suo primo \"nuovo\" Marauder. Mentre lavorava insieme ai Nazisti, si guadagn\u00f2 il soprannome \"Nosferatu,\" a causa del suo pallore e della sua abitudine di prendere campioni di sangue da ognuno; faceva paura anche ai Nazisti. Stranamente, spesso dava ai bambini delle caramelle in cambio del loro sangue. Durante questo periodo, cre\u00f2 l\"Esperimento N2\", un clone di Namor, che poteva succhiare a forza l'acqua da Namor e usarla per spegnere le fiamme dell'androide conosciuto come la Torcia Umana. Con la considerevole sorpresa di Sinistro, comunque, Capitan America fu capace di sconfiggere N2.\n1946.\nNel 1946, un certo Dr. Nathan Milbury fu coinvolto nel \"Progetto: Ventre Nero\" (Project: Black Womb), un progetto segreto del governo guidato da Amanda Mueller e supportato da Brian Xavier (padre di Charles Xavier) e da \"Kurt Marko\" (padre del \"Cain Marko\"), e da \"Irene Adler\" (la veggente cieca conosciuta come \"Destiny\"), che studi\u00f2, ma non alter\u00f2, migliaia di bambini, principalmente mutanti, in vasche di contenimento post-parto. Per decenni, Sinistro osserv\u00f2 in segreto lo sviluppo dei bambini mutanti mentre crescevano (molti dei quali erano stati \"marchiati\" dal \"Progetto: Ventre Nero\") nella Casa Statale per Trovatelli di Omaha, Nebraska. Manipol\u00f2 crudelmente i loro processi di sviluppo infantile e tent\u00f2 anche di controllare le loro vite adulte in modo da farli diventare suoi sottoposti. L'eroe Ciclope era uno dei suoi soggetti; uno dei compagni di stanza di Scott all'orfanotrofio era chiamato Nathan, ed un altro alias di Sinistro era Mike Milbury, vicino dei nonni di Scott (Phillip &amp; Deborah Summers) in Alaska. Dal suo laboratorio sotto l'istituto molti mali furono prodotti e probabilmente saranno prodotti.\nAd un certo punto, Sinistro inser\u00ec i geni mutanti provenienti da Alex Summers in \"Ahmet Abdol\", che divenne il Monolito Vivente, capace di assorbire le energie cosmiche ed usarle per raggiungere una dimensione enorme.\nPeriodo attuale.\nSinistro \u00e8 responsabile del Massacro dei Morlock, avendo ordinato alla sua banda, i Marauders (i predoni), di uccidere tutti i mutanti che abitavano le fogne, perch\u00e9 per lui erano solo un vicolo cieco dell'evoluzione mutante. Il Massacro dei Morlock \u00e8 uno degli episodi pi\u00f9 bui dell'intera storia degli X-Men.\n\u00c8 stato rivelato pi\u00f9 tardi che Gambit era uno di quelli che avevano formato il gruppo dei Marauders. Gambit svolse questo, e molti altri compiti, per Sinistro perch\u00e9 aveva un grande debito con il genetista. Quando i poteri di Gambit si manifestarono per la prima volta, erano pressoch\u00e9 incontrollabili. Attraverso i suoi contatti con il mondo sotterraneo sent\u00ec parlare di Sinistro, e lo incontr\u00f2, per chiedergli aiuto. Sinistro acconsent\u00ec, e rimosse una porzione del cervello di Gambit, cosa che ridusse il potere di Gambit ma gli permise un maggior livello di controllo sulle sue abilit\u00e0. In cambio, Gambit dovette adempiere a molti incarichi per suo conto, come raggruppare i Marauders per il Massacro dei Morlock. \u00c8 possibile che Sinistro abbia riconosciuto Gambit dal secolo prima e abbia acconsentito ad aiutarlo allo scopo di assicurarsi il verificarsi della serie di eventi che avrebbero condotto Gambit (e Courier) a tornare indietro nel tempo, che permise a Sinistro di appropriarsi dei poteri di Courier.\nPer ci\u00f2 che riguarda le ragioni dietro il Massacro dei Morlocks questa pu\u00f2 essere una spiegazione. Ci furono diverse fratture nel tempo e nelle dimensioni, dovute all'arrivo della Bestia Nera dell'Era di Apocalisse. Arriv\u00f2 dalla sua linea temporale in quella principale vent'anni prima del Massacro. Fece molti esperimenti genetici sui Morlocks. Dal momento che era allievo del Sinistro della sua realt\u00e0, e che il \"suo\" Sinistro aveva metodi simili, Sinistro riconobbe la sua \"firma\" nei Morlocks. Per prevenire ulteriori sfruttamenti non autorizzati delle sue teorie li fece eliminare dai Marauders. Nonostante l'uccisione di alcuni dei suoi Marauders durante il Massacro, la sua maestria nella tecnologia genetica e della clonazione permise loro di rivivere pi\u00f9 volte.\nSinistro \u00e8 ossessionato dalla linea genetica dei Summers, inclusi Ciclope e Havok, in parte perch\u00e9 \u00e8 la \"sua\" - Daniel Summers \u00e8 un diretto antenato di Scott e Alex Summers. Per un certo periodo, Sinistro continu\u00f2 a far progredire il suo piano principale per servire Apocalisse e i suoi propri fini malvagi. Sinistro preferisce permettere alle linee genetiche di riprodursi naturalmente in modo da produrre esseri di una razza geneticamente superiore, piuttosto che trasformarle velocemente; crede che le linee genetiche di Scott Summers e Jean Grey potrebbero creare un mutante con un potere senza confronto, uno che potrebbe distruggere Apocalisse e quindi liberarlo dal giogo dell'antico tiranno. A questo fine, egli cre\u00f2 Madelyne Pryor, un clone di Jean Grey, sebbene fosse deluso dal fatto che il clone non manifestasse nessun potere durante l'adolescenza e consider\u00f2 l'intero progetto uno spreco di tempo e risorse. Alla morte di \"Jean\" nella Zona Blu della Luna (al culmine della \"Saga della Fenice Nera\"), la \"Forza della Fenice\" lasci\u00f2 il suo corpo ed entr\u00f2 in quello di Madelyne, con grande delizia di Sinistro. Organizz\u00f2 una serie di false ricordi per lei, e la lasci\u00f2 la dove Scott l'avrebbe infine incontrata. Alla fine i due si sposarono ed ebbero un figlio, Nathan Christopher Charles Summers. Madelyne convinse Scott a ritornare con lei in Alaska e vivere li la loro vita, a causa di un suggerimento subconscio impiantato da Sinistro - il luogo remoto rendeva pi\u00f9 facile a Sinistro studiare e se necessario rapire il bambino. Sinistro alla fine prese il bambino, quindi ne perse il controllo in favore di Madelyne (diventata la Regina dei Goblin), quindi lo riguadagn\u00f2 (dopo la sua morte), quindi lo dovette cedere a Ciclope, che lo colp\u00ec con un colpo supercaricato del suo raggio ottico e lo ridusse ad uno scheletro. Non si sa come Sinistro sia riuscito a recuperare da questo stato - potrebbe essere stato un clone che lui aveva inviato al suo posto per quella battaglia, o potrebbe essere stato teletrasportato via all'ultimo istante con un cadavere piazzato al suo posto per ricevere il colpo di Ciclope - ma comunque ritorn\u00f2, adesso al sicuro sotto la copertura di una finta morte. Prima che Sinistro potesse reclamare il giovane Nathan, comunque, Apocalisse si risvegli\u00f2. Sentendo la minaccia, infett\u00f2 Nathan con un virus tecnorganico che minacciava di divorarlo. La sola speranza di salvarlo per Jean e Scott, era di consegnarlo nelle mani di una donna conosciuta come la Askani, che lo trasport\u00f2 nel futuro. Nathan sopravvisse, e divenne l'uomo conosciuto come Cable.\nSuccessivamente, fece la sua comparsa un gruppo di mutanti chiamato Nasty Boys, che lavora a fianco di un duplicato malvagio di Jamie Madrox, alias l'Uomo Multiplo. Il Madrox malvagio vuole uccidere il vero Madrox, e cerca l'aiuto di Sinistro nel farlo; Sinistro invia i Nasty Boys a dargli una mano a combattere X-Factor. Alla fine il Madrox cattivo venne riassorbito dal Madrox originale, che lo sottomise. Nel frattempo, i poteri di Quicksilver vengono segretamente sovraccaricati dal senatore \"Steven Shaffran\", che sta provando a screditare X-Factor allo scopo di promuovere la sua carriera politica. All'insaputa di Shaffran Sinistro assunse le sembianze del senatore e ne rivel\u00f2 gli scopi al team. Pi\u00f9 tardi Shaffran affront\u00f2 Sinistro, programmando di ucciderlo, ma il solo risultato che ottenne fu di uccidersi da solo con il proiettile destinato a Sinistro, rimbalzato dalla sua armatura. In seguito Sinistro invi\u00f2 i suoi Nasty Boys sulle tracce della furfante \"Malice\", un essere composto di energia in grado di possedere i corpi altrui, che stava provando a liberarsi da Sinistro. In uno scontro precedente Malice possedette \"Polaris\", ma il potere di Polaris prevenne l'entit\u00e0 dall'abbandonare il suo corpo - cosa di cui Sinistro sembrava fosse al corrente - e ci\u00f2 si rivel\u00f2 una tortura perch\u00e9 per un essere abituato a un'esistenza incorporea l'essere chiuso in un corpo, anche se potente come quello di Polaris, era un inferno. Malice lasci\u00f2 il corpo di Polaris, determinata a liberarsi del controllo di Sinistro. Scoppi\u00f2 un violento scontro fra \"Havok\" (uno dei componenti di X-Factor, fidanzato all'epoca con Polaris), Polaris, Malice e i Nasty Boys; sia Alex (\"Summers\", \u00e8 Havok, Fratello di Ciclope) che Lorna (\"Dane\", cio\u00e8 Polaris) tentano di assorbire Malice per evitare che possieda altri corpi, ma lo sforzo danneggia fatalmente la forma energetica di Malice, che viene distrutta. Vedendo che il conflitto ha perso il suo significato, Sinistro e i Nasty Boys si ritirano.\nDopo gli eventi della saga \"X-Cutioner's Song\", Sinistro involontariamente liber\u00f2 il virus Legacy sulla Terra, una epidemia creata da Stryfe, un clone di Cable. Sinistro rivel\u00f2 a Ciclope il trucco di Stryfe, e lascio che apprendesse dell'esistenza di un terzo fratello Summers. Ci sono molte teorie su chi sia il terzo fratello, ma la maggior parte delle prove - e delle affermazioni quasi ufficiali - indicano che possa essere Adam-X, di X-Treme. Si teorizza che Adam-X sia il prodotto dello stupro della madre di Ciclope da parte del defunto imperatore Shi'ar D'Ken, che renderebbe Adam-X un erede illegittimo al trono dell'Impero Shi'ar. Recentemente \u00e8 stata rivelata l'effettiva esistenza di un terzo fratello Summers, Gabriel (Vulcan), allevato dagli Shi'ar e autoproclamatosi nuovo Imperatore Shi'ar (in \"Ascesa e caduta dell'Impero Shi'ar\"). Sinistro per\u00f2 non ha mai specificato il numero esatto di \"fratelli Summers\", quindi Adam-X potrebbe benissimo essere un ulteriore membro dell'ormai numerosissima famiglia Summers. Sinistro pi\u00f9 tardi cattur\u00f2 la mutante Threnody, ed utilizz\u00f2 il suo singolare potere di rintracciare le vittime del Virus Legacy, di modo da poterle studiare e poter lavorare per trovare una cura. Moira MacTaggert, un alleato di vecchia data degli X-Men e uno dei massimi genetisti e immunologi del pianeta, alla fine svilupp\u00f2 una cura per il Virus.\nFortunatamente, per Sinistro, anche Cable aveva sviluppato un risentimento verso Apocalisse, e quando Apocalisse si fuse con Ciclope all'apice dell'arco di storie conosciuto come \"Apocalisse: I Dodici\", Cable e Jean Grey rintracciarono l'essere risultante dalla fusione nel luogo di nascita di Apocalisse in Egitto. Jean separ\u00f2 la forma astrale di Apocalisse dal corpo di Ciclope, e Cable ne frantum\u00f2 lo spirito, compiendo il suo destino come programmato da Sinistro. Questo diede a Sinistro la libert\u00e0 che aveva a lungo desiderato, in quanto Apocalisse aveva sempre limitato la sua libert\u00e0 d'azione.\nMentre Sinistro ha avuto successo nella sua missione di distruggere Apocalisse, questo non ha in nessun modo soddisfatto le sue aspirazioni. Sinistro desidera sopra ogni cosa ricercare nel campo della genetica; per lui, il pool genetico e le genealogie sono delle pedine. Apocalisse era una minaccia al suo lavoro. Adesso, senza intralci, Sinistro pu\u00f2 veramente iniziare il suo lavoro nella genetica, quale che sia il costo in vite o in sofferenze causate. Eliminando il precedente padrone di Sinistro, gli X-Men potrebbero aver scatenato sul mondo una minaccia anche maggiore. Sinistro continua le sue ricerche sulla genetica mutante, e recentemente \u00e8 riapparso nelle pagine della nuova serie \"Weapon X\", sotto le spoglie del Dr. Robert Windsor. Con la cancellazione del titolo, Sinistro \u00e8 apparentemente partito per Genosha dove avrebbe dovuto apparire nella nuova serie di \"Excalibur\". Comunque, un editore fece cambiare la trama da Chris Claremont per legarla al crossover \"House of M\", e quindi Sinistro fece solo una apparizione nei sogni di Charles Xavier prima che la serie fosse cancellata.\nAll'inizio della saga \"Decimation\" la giornalista Trish Tilby, vecchia fiamma della Bestia, intervista alcuni passanti sulla scomparsa dei mutanti. Uno di essi afferma: \"Solo i migliori sopravvivono\" e, dal rombo nero sulla fronte, supponiamo possa trattarsi di Sinistro.\nDurante la Civil War ricompare assieme ad Apocalisse.\nIn seguito appare frequentemente alla ricerca di un modo per risolvere il problema dell'estinzione dei mutanti: cerca di rubare invano i diari di Destiny.\nIl ritorno di Sinistro avviene in \"Messiah Complex\" ove sar\u00e0 il villan principale della miniserie. Ha ancora al suo servizio, tra gli altri, Gambit e Sole Ardente.\nDurante questa saga muore, dopo che Mystica lo spinse contro Rogue in un contatto diretto, la quale lo prosciuga della sua linfa vitale. Tuttavia resuscita, sotto spoglie femminili, sulla testata X-Men Legacy in combutta con Sebastian Shaw del Club Infernale, e dove avr\u00e0 anche una storia d'amore con il figlio di Wolverine, Daken. Dopo tutto Sinistro \u00e8 tornato uomo ma possiede ancora tratti femminili, nella saga dei vampiri ha sconfitto Emma Frost quando stava per impazzire.\nPoteri e abilit\u00e0.\nI poteri sovrumani di Sinistro non sono mai stati precisati completamente; si sa che tra essi sono compresi immortalit\u00e0, grande resistenza, capacit\u00e0 di mutaforma e deboli poteri psionici. Ha esibito una limitata capacit\u00e0 di cambiare forma, essendo stato capace di ricreare la sua normale forma umana e quella di Apocalisse e una volta si ridusse in uno stato semiliquido. A volte ha mostrato di possedere una forza sovrumana, che potrebbe essere dovuta alle sue capacit\u00e0 di mutaforma.\nHa frequentemente dimostrato una considerevole resistenza alle ferite e capacit\u00e0 rigenerative eccellenti: \u00e8 sopravvissuto ad un proiettile che ha aperto un grosso foro nella sua testa, ed \u00e8 apparentemente sopravvissuto dopo che gli era stata strappata via la sua carne dalle ossa all'apice dell'arco di storie dell\"'Inferno\". Si credeva che fosse particolarmente sensibile al raggio ottico di Ciclope, ma \u00e8 stato in seguito rivelato che era un altro dei suoi inganni. Ha anche dimostrato poteri telepatici e telecinetici nel passato, inclusa l'abilit\u00e0 di paralizzare mentalmente un nemico che stava toccando e l'abilit\u00e0 di annullare psionicamente i poteri di ogni mutante. Ha anche esibito delle abilit\u00e0 telecinetiche, come muovere mentalmente degli oggetti e sparare raffiche di energia telecinetica dalle sue mani e dal marchio a forma di diamante scarlatto che si trova sulla sua fronte. Si credeva possedesse il potere del teletrasporto, ma \u00e8 stato rivelato che non era una abilit\u00e0 innata, ma una funzione del suo quartier generale tessaratto, che era molto pi\u00f9 grande all'interno di quanto lo fosse all'esterno, non diversamente dal TARDIS della serie televisiva \"Doctor Who\".\nSinistro \u00e8 un genio e un genetista di massimo livello, capace di predire le mutazioni genetiche e di unire il DNA per produrre i mutanti che desidera. \u00c8 abbastanza probabile che i suoi poteri, che cambiano costantemente, siano il risultato di una sperimentazione su se stesso (il suo potere di mutaforma \u00e8 dovuto alla procedura che esegu\u00ec su se stesso con l'aiuto di Gambit che stava viaggiando nel tempo.)\nPu\u00f2 anche produrre una grande quantit\u00e0 di cloni; ha fatto cos\u00ec con tutti i suoi Marauders, e con Jean Grey. Ad un certo punto possedette campioni di tessuto provenienti da migliaia di persone, addirittura fino al 1860, inclusi parecchi presidenti americani e forse campioni di ogni mutante nato da quel momento in poi. \u00c8 un maestro nella chirurgia, avendo rimosso una parte del cervello di Gambit ed in seguito avendolo reimpiantato (sebbene dal punto di vista di Sinistro, egli ha reimpiantato una porzione del cervello di Gambit ed in seguito lo ha rimosso, in quanto Gambit stava viaggiando a ritroso nel tempo quando il reimpianto fu completato, forse un Paradosso della predestinazione), ed un abile ingegnere meccanico, avendo creato dispositivi tecnologicamente molto avanzati. Possiede una buona conoscenza psicologica, ed \u00e8 un abile manipolatore. Molte delle sue basi sembrano possedere particolarit\u00e0 quasi biologiche; sono capaci di far \"crescere\" tentacoli da una superficie per trattenere un prigioniero ad un ordine mentale di Sinistro.\nSinistro \u00e8 un uomo senza scrupoli e non si preoccupa minimamente di rovinare le vite degli altri per ottenere quello che vuole. Preferisce operare nell'ombra, permettendo ai suoi lacch\u00e8 e a ignari burattini di fare il lavoro sporco. \u00c8 arrogante, sicuro e si aspetta totale obbedienza dai suoi subordinati. Si sa che ha collaborato con i membri del partito Nazista.\nGenesi del personaggio.\nIn origine, stando a quanto affermato dal suo creatore Chris Claremont, Sinistro non aveva alle spalle un passato vittoriano, ma era un mutante il cui aspetto naturale senza potenziamenti era quello di un bambino di otto anni che non sarebbe mai invecchiato; la sua inimicizia con Ciclope derivava dall'averne condiviso l'infanzia in un orfanotrofio. Nella sua prima apparizione in \"X-Men\" e \"Classic X-Men\" (ristampa riveduta e corretta), questi fili narrativi furono accennati, ma altri scrittori finirono per fornire un'origine differente per il personaggio una volta che Claremont abbandon\u00f2 la squadra. L'apparizione di Sinistro come un bambino all'orfanotrofio fu pi\u00f9 tardi giustificata come un camuffamento.\nAltre versioni.\nUltimate.\nSinistro appare anche nella serie \"Ultimate X-Men\". Qui \u00e8 chiamato Sinister, ed \u00e8 un'ex-dipendente della Oscorp licenziato per delle idee sulla manipolazione mentale. Dopo il licenziamento, applica una procedura di sua invenzione su s\u00e9 stesso (acquisendo il caratteristico rombo sulla fronte). In modo non del tutto chiaro, inizia ad avere delle apparizioni di Apocalisse, che gli ordina di donargli le anime di sei mutanti per favorire il suo ritorno. Sinister uccide tre mutanti, e cerca di uccidere anche Northstar, che per\u00f2 sopravvive e viene risvegliato dal coma da Jean. Apocalisse gli intima di consegnargli al pi\u00f9 presto le altre anime, e Sinister arriva a introdursi nella scuola di Xavier nell'intento di uccidere il professore, e ferisce Angelo. Sinister viene per\u00f2 sconfitto da Rogue, che ha assorbito i poteri di Angelo (le spuntano le ali), e Sinister viene arrestato da Nick Fury.\nIn una delle ultime scene della storia, in cella Sinister ha una nuova visione di Apocalisse che gli ordina di strozzarsi. Non viene mostrato se Sinister obbedisca oppure no tuttavia il personaggio fa apparizioni successive pi\u00f9 o meno importanti. Nella saga \"Campo Magnetico\" (numeri 32-34 della serie italiana) ci viene mostrato ancora prigioniero nel Triskelion, ancora preda dei suoi deliri, imbrigliato in una camicia di forza e costantemente monitorato per evitare tentativi di suicidio. Fa la sua ultima comparsa nella saga \"Apocalisse\" (numeri 47-49). Qui riesce a fuggire dalla prigione S.H.I.E.L.D. inscenando il suo suicidio e scappando dall'obitorio. Una volta libero continua la sua \"missione\" per offrire ad Apocalisse le anime mancanti. Attacca i Morlock massacrandone molti poi, alla comparsa degli X-Men di Alfiere, completa la sua lista uccidendo Angelo. Incredibilmente, compiuto il sacrificio, qualcosa accade davvero ed Essex muta trasformandosi proprio in Apocalisse."}
{"id": "89247", "revid": "270833", "url": "https://it.wikipedia.org/wiki?curid=89247", "title": "Circuito di Shanghai", "text": "Il circuito di Shanghai (\u4e0a\u6d77\u5965\u8fea\u56fd\u9645\u8d5b\u8f66\u573a) \u00e8 un autodromo situato nella periferia della metropoli cinese di Shanghai, sede del Gran Premio di Cina di Formula 1. Circuito costruito nel 2003, le sue strutture ebbero caratteristiche innovative per l'epoca, come le fondamenta in polistirene impiegate per far fronte al terreno paludoso.\nTracciato.\nIl progettista del circuito, il tedesco Hermann Tilke (gi\u00e0 ideatore del circuito di Sepang in Malaysia e del circuito \"Sakhir\" di Manama in Bahrein) ha disegnato delle tribune dalle forme particolari: ce ne sono alcune che, come riparo per il pubblico dalla pioggia, hanno delle gigantesche foglie di Loto, mentre il rettilineo presenta \nIl tracciato, nonostante i nuovi circuiti siano spesso mal digeriti dai piloti, pare sia stato apprezzato: sono infatti presenti curve veloci, rettilinei e staccate violente. Esso \u00e8 stato disegnato in modo da assomigliare al carattere cinese \"sh\u00e0ng\" (\u4e0a) che significa \"sopra\" o \"salire\" ed \u00e8 alla base del nome \"Shanghai\".\nDal 2004 sede del Gran Premio di Cina di Formula 1, Shanghai ha ospitato per la prima volta, nel 2005, anche il Motomondiale. Per quanto riguarda la Formula 1 il primo vincitore su questa pista \u00e8 stato il brasiliano Rubens Barrichello su Ferrari. Il record assoluto del circuito \u00e8 di 1'31\"095 stabilito da Sebastian Vettel su Ferrari durante le qualifiche del Gran Premio di Cina 2018."}
{"id": "89250", "revid": "1543377", "url": "https://it.wikipedia.org/wiki?curid=89250", "title": "Celiachia", "text": "La celiachia \u00e8 una malattia permanente, con reazione auto-immune al glutine. Il morbo celiaco risulta quindi un'infiammazione cronica dell'intestino tenue, scatenata dall'ingestione di glutine in soggetti geneticamente predisposti; pu\u00f2 manifestarsi in individui di tutte le et\u00e0 a partire dallo svezzamento. Tra i sintomi vi sono diarrea cronica, dolore addominale, gonfiore addominale, ritardo della crescita nei bambini e astenia. In certi casi (forme atipiche) questi sintomi possono essere assenti e possono esservi sintomi extraintestinali, tra cui sintomi neurologici e correlati al malassorbimento; in questi casi la diagnosi \u00e8 spesso fatta in et\u00e0 adulta.\nSi ritiene che la malattia possa interessare da 1 su 1\u00a0750 a 1 su 105 persone negli Stati Uniti. La celiachia \u00e8 causata da una reazione alla gliadina, una prolammina (proteina del glutine) presente nel grano e da proteine simili che si trovano nelle trib\u00f9 di \"Triticeae\", che comprendono altri cereali comuni, come orzo e segale.\nL'esposizione alla gliadina causa una reazione infiammatoria. Ci\u00f2 porta a una progressiva riduzione dei villi che rivestono l'intestino tenue (atrofia dei villi) fino alla loro completa scomparsa. Ci\u00f2 interferisce con l'assorbimento delle sostanze nutritive, in quanto i villi intestinali ne sono responsabili. L'unico trattamento efficace conosciuto \u00e8 una permanente dieta priva di glutine.\nIl termine \"celiaco\" \u00e8 stato introdotto nel XIX secolo da quella che viene generalmente considerata come una delle prime descrizioni in greco antico della malattia da parte di Areteo di Cappadocia.. Disturbi simili come sintomatologia sono i cosiddetti disturbi glutine-correlati, come l'allergia al frumento e la sensibilit\u00e0 al glutine. La prima \u00e8 una reazione allergica tipica, la seconda \u00e8 simile alla malattia celiaca ma senza danni ai villi intestinali e spesso senza presenza di marcatori specifici per la celiachia nel sangue.\nStoria.\nL'uomo ha cominciato a coltivare i cereali nel periodo Neolitico (iniziatosi intorno al 9500 a.C.), nella Mezzaluna Fertile in Asia occidentale (Mesopotamia), ed \u00e8 quindi probabile che la celiachia non si sia mai verificata prima di allora. Areteo di Cappadocia, che visse nella medesima zona nel II secolo, document\u00f2 una sindrome da malassorbimento con diarrea cronica. La sua definizione \"affezione celiaca\" (dal greco \u03ba\u03bf\u03b9\u03bb\u03b9\u03b1\u03ba\u03cc\u03c2 \"koiliak\u00f2s\", \"addominale\") guadagn\u00f2 l'attenzione della medicina occidentale quando Francis Adams ne present\u00f2 una traduzione nel 1856.\nIl paziente descritto nel lavoro di Areteo presentava mal di stomaco ed era pallido, debole e inabile al lavoro. La diarrea si manifestava come perdita di feci bianche, maleodoranti e flatulenza, la malattia era intrattabile e suscettibile di ritorno periodico. Areteo riteneva che il problema fosse una mancanza di calore nello stomaco, necessario per digerire il cibo e una ridotta capacit\u00e0 di distribuire i prodotti della digestione in tutto il corpo, ovvero una digestione incompleta con conseguente diarrea. Egli considerava questo come un male comune alle donne anziane. La condizione, secondo Areteo, era da ritenersi una conseguenza di un'altra malattia cronica o dell'abbondante consumo di acqua fredda.\nIl pediatra Samuel Gee ha fornito la prima moderna descrizione della condizione nei bambini, in occasione di una conferenza al \"Great Ormond Street Hospital\", di Londra, nel 1887. Gee studi\u00f2 le precedenti descrizioni della malattia e adott\u00f2 lo stesso termine di Areteo (celiachia). Egli dichiar\u00f2 acutamente: \"Se il paziente pu\u00f2 essere curato, deve essere fatto per mezzo della dieta\". Gee riconobbe che l'intolleranza al latte fosse un problema per i bambini celiaci e che gli alimenti altamente inamidati avrebbero dovuto essere evitati. Tuttavia, egli viet\u00f2 frutta, riso, sago e verdure, che avrebbero potuto essere mangiati senza problemi, mentre consigliava carne cruda e fette sottili di pane tostato. Gee evidenzi\u00f2 il trattamento di successo con un bambino \"che \u00e8 stato nutrito con le migliori cozze olandesi tutti i giorni\". Tuttavia il bambino non poteva sopportare questa dieta per pi\u00f9 di una stagione.\nChristian Archibald Herter, un medico statunitense, scrisse nel 1908 un libro sui bambini con la malattia celiaca, che defin\u00ec \"infantilismo intestinale\". Not\u00f2 che la loro crescita era ritardata e che il grasso era meglio tollerato rispetto ai carboidrati. La malattia di Gee-Herter era un eponimo talvolta utilizzato per ricordare entrambi gli studiosi. Sidney V. Haas, un pediatra americano, descrisse nel 1924 gli effetti positivi di una dieta a base di banane. Questa dieta rimase in voga fino a quando la vera causa della malattia celiaca non fu determinata.\nMentre il ruolo dei carboidrati nella malattia era da tempo sospettato, il collegamento con il grano non \u00e8 stato fatto fino al 1940, quando fu proposto dal pediatra olandese Willem Karel Dicke. \u00c8 probabile che il miglioramento clinico dei suoi pazienti, riscontrato durante la carestia olandese del 1944 (in cui la farina scarseggi\u00f2), possa aver contribuito alla scoperta. Dicke not\u00f2 che la carenza di pane portava un calo significativo del tasso di mortalit\u00e0 tra i bambini affetti da malattia celiaca, da un dato superiore al 35% a praticamente zero. Ha anche riferito che una volta che il grano era stato nuovamente disponibile dopo il conflitto, il tasso di mortalit\u00e0 torn\u00f2 ai livelli precedenti. Il collegamento con la componente di glutine del frumento \u00e8 stato fatto nel 1952 da un gruppo di ricerca di Birmingham, in Inghilterra. L'atrofia dei villi fu descritta dal medico inglese John Paulley, nel 1954, grazie all'osservazione di campioni prelevati durante un intervento chirurgico. Questo spian\u00f2 la strada a campioni bioptici prelevati mediante endoscopia.\nAncora nell'edizione del 1959 nel dizionario medico Larousse le cause della celiachia vengono identificate erroneamente in insufficienza corticosurrenale e avitaminosi P: i sintomi descritti sono quelli tipici della denutrizione da malassorbimento. Viene definita \"sprue non tropicale\" e come terapia viene indicato un regime dietetico povero di lipidi e fondato su patate, farina di carrube, banane, siero di latte, vitamina PP, opoterapia a base di estratti corticosurrenali e pancreatici.\nNel corso degli anni sessanta, altre caratteristiche della malattia furono chiarite. Il suo carattere ereditario fu riconosciuto nel 1965. Nel 1966, la dermatite erpetiforme venne correlata alla sensibilit\u00e0 al glutine.\nIl 16 maggio si celebra la Giornata Mondiale della Celiachia.\nEpidemiologia.\nSi ritiene che la malattia affligga, negli Stati Uniti d'America, da un individuo su 1\u00a0750 (definita come casi clinici, tra cui la dermatite erpetiforme) a 1 su 105 (definita dalla presenza di IgA TG nei donatori di sangue). La prevalenza della malattia clinicamente diagnosticata (quando la comparsa dei sintomi ha spinto a eseguire test diagnostici) \u00e8 tra lo 0,05% e lo 0,27%.\nTuttavia, studi compiuti sulla popolazione in Europa, India, Sud America, Australia e negli Stati Uniti indicano che la prevalenza nei bambini pu\u00f2 essere compresa tra lo 0,33% e l'1,06% (con una punta del 5,66% evidenziata in uno studio su bambini Sahraui) e tra lo 0,18% e l'1,2% negli adulti. Nelle popolazioni che ricevono cure primarie quando accusano i sintomi gastrointestinali, la prevalenza della malattia celiaca sale a circa il 3%. Secondo dati pubblicati dall'Associazione Italiana Celiachia, in Italia si stima la presenza di circa 380\u00a0000 persone celiache (incidenza di 1/150 sulla popolazione italiana di 57\u00a0000\u00a0000 individui), l'85% dei quali (323\u00a0000 individui) asintomatici non diagnosticati, mentre solo il 15% dei malati (57\u00a0000 pazienti) soffrirebbe quindi di una forma di celiachia sintomatica. Secondo la Relazione annuale al Parlamento sulla celiachia del 2011, a cura del Ministero della Salute, in Italia 135\u00a0800 persone si sono sottoposte ai test e sono risultate positive, ma in realt\u00e0 sono solo un quarto dei celiaci stimati, che ammonterebbero dunque a circa 540\u00a0000, quasi 1 su 100 considerando l'intera popolazione italiana.\nAgli individui di origine africana, giapponese e cinese raramente viene diagnosticata la malattia, questo riflette una prevalenza molto pi\u00f9 bassa dei fattori di rischio genetici, come l'HLA-B8. Gli studi sulla popolazione indicano inoltre che una gran parte degli individui celiaci non ricevono una diagnosi, ci\u00f2 in parte \u00e8 dovuto ai molti medici che non hanno particolare familiarit\u00e0 con la condizione.\nLa celiachia \u00e8 una condizione pi\u00f9 frequente nelle donne che negli uomini.\nUn vasto studio multicentrico statunitense ha trovato una prevalenza dello 0,75% nei gruppi non a rischio, dato che \u00e8 aumentato a 1,8% nei pazienti sintomatici, a 2,6% nei parenti di secondo grado di un paziente con malattia celiaca e al 4,5% nei parenti di primo grado. Questo profilo \u00e8 simile alla prevalenza registrata in Europa. Altri gruppi che presentano un aumentato rischio di sviluppare malattia celiaca, con tassi di prevalenza che variano dal 5% al 10%, sono gli individui con sindrome di Down e di Turner, diabete mellito di tipo 1 e con malattie autoimmuni della tiroide, comprese sia l'ipertiroidismo (iperattivit\u00e0 della tiroide) sia l'ipotiroidismo.\nStoricamente la celiachia \u00e8 stata considerata una delle malattie rare, con una prevalenza stimata di circa lo 0,02%. Gli aumenti del numero di casi segnalati possono essere dovuti ai cambiamenti nella pratica diagnostica. Uno studio del 2013, fondato su dati del XX e XXI secolo, ha escluso che nel grano statunitense vi sia stato un aumento del contenuto proteico (correlato in modo proporzionale al contenuto di glutine) per effetto della selezione artificiale delle cultivar: questo rende improbabile che l'incremento dei casi di celiachia registrato nella seconda met\u00e0 del Novecento possa essere correlato a un aumentato contenuto in glutine delle variet\u00e0 selezionate in cerealicoltura.\nEziologia.\nTra le cause della celiachia rientrano sia fattori ambientali sia fattori genetici. I fattori ambientali sono rappresentati dal glutine, ovvero la componente proteica delle farine di frumento, orzo, segale. Il glutine di frumento \u00e8 a sua volta costituito da gliadine, che sono proteine solubili in alcool, e glutenine, proteine alcool-insolubili. L'importanza dei fattori genetici nella patogenesi della celiachia \u00e8 testimoniata da studi condotti su familiari di pazienti celiaci che hanno rilevato una prevalenza dell'intolleranza pari al 10% tra i familiari di primo grado e del 30% se si considerano fratelli e sorelle HLA identici. Il risvolto pratico di tale risultato \u00e8 che per ogni nuovo paziente celiaco diagnosticato, sar\u00e0 opportuno consigliare l'esecuzione di test di screening sui familiari di primo grado che, indipendentemente da sesso, et\u00e0 e quadro clinico, hanno un rischio del 10% di essere a loro volta affetti da celiachia.\nUlteriore prova dell'importanza dei fattori genetici \u00e8 l'associazione tra celiachia e i geni che codificano per le molecole HLA di classe II. Infatti, oltre il 90% dei pazienti celiaci presenta la molecola HLA DQ2. I pazienti che non presentano la molecola DQ2 esprimono, nella maggior parte dei casi, la molecola DQ8. Va per\u00f2 tenuto presente che l'analisi dell'HLA non pu\u00f2 essere utilizzata per confermare una diagnosi di celiachia in quanto i geni che codificano per queste molecole sono presenti nel 29,85% della popolazione generale. In compenso, per\u00f2, la negativit\u00e0 per tali aplotipi pu\u00f2 escludere, o comunque rendere molto improbabile, una diagnosi di intolleranza al glutine. I pazienti celiaci DQ2 e DQ8 negativi sono infatti molto rari. Infine, la maggior concordanza di malattia dei gemelli omozigoti rispetto ai fratelli HLA identici dimostra che anche geni non HLA debbano essere implicati nell'eziologia di questa intolleranza. Questi geni sono attualmente ricercati ma non sono ancora stati trovati.\nL'et\u00e0 d'esordio della celiachia \u00e8 variabile, dallo svezzamento alla pubert\u00e0 fino all'et\u00e0 adulta ed \u00e8 molto soggettiva. Gli esperti ritengono che la malattia possa manifestarsi quando concorrono almeno tre fattori:\n1) una predisposizione genetica;\n2) un'alimentazione ricca di glutine (in genere la dieta mediterranea \u00e8 ricca soprattutto di frumento e dei suoi derivati anche sotto forma di addensanti, additivi e conservanti);\n3) la comparsa di fattori scatenanti (per es: stress psicologici e fisici, infezioni virali, gravidanza, interventi chirurgici).\nPatogenesi.\nLa patogenesi della celiachia \u00e8 incentrata sul ruolo dei linfociti T. \u00c8 stato proposto che la gliadina, una volta attivata (deaminata) dalla transglutaminasi tissutale (TG2), si leghi alle molecole HLA DQ2 o DQ8 delle cellule presentanti l'antigene e attivi i linfociti T CD4+ presenti nella lamina propria della mucosa intestinale. Dopo essere stati attivati dalla gliadina, questi linfociti T migrano dalla lamina propria in sede subepiteliale e cominciano a produrre diverse citochine, come interferone gamma, interleuchina 2, interleuchina 4, TNF (fattore di necrosi tumorale) alfa. Queste citochine causano apoptosi (morte distacco cellulare) e iperproliferazione linfocitaria che portano all'appiattimento della mucosa intestinale\nOltre all'azione dei linfociti T, nei pazienti celiaci non trattati si ritrova anche un'azione dei linfociti B che porta alla produzione di anticorpi antigliadina, antiendomisio e antitransglutaminasi tissutale. Sebbene questi anticorpi siano molto utili per la diagnosi, non \u00e8 ancora chiaro se siano anch'essi responsabili del danno sulla mucosa o se non ne siano anche loro una conseguenza. Tutti questi anticorpi sono glutine-sensibili, scompaiono cio\u00e8 dal siero dei pazienti quando sono in dieta priva di glutine.\nSegni e sintomi.\nTipologie.\nCeliachia tipica o sintomatica.\nI casi di celiachia tipica si manifestano con caratteristici sintomi e segni clinici quali diarrea cronica, feci biancastre, sciolte e grasse (steatorrea) e perdita di peso o mancato aumento di peso (nei bambini piccoli). Solitamente si presenta dopo lo svezzamento e nei bambini, in cui \u00e8 possibile notare un ritardo della crescita in altezza.\nCeliachia atipica.\nLa sintomatologia pu\u00f2 essere pi\u00f9 sfumata e interessare altri organi, piuttosto che l'intestino, che tuttavia pu\u00f2 avere sintomi anch'esso. Molti adulti affetti dalla malattia accusano solo un po' di stanchezza o anemia. Quando si presenta con una sintomatologia extragastrointestinale, come anemia, osteoporosi o disturbi neurologici, si tratta di associazioni non chiare, di comorbilit\u00e0 o di sintomi da malassorbimento e carenza nutritiva, o nella maggioranza dei casi immunomediate. Si tratta della celiachia pi\u00f9 diffusa tra i pazienti con esordio in preadolescenza, adolescenza o da adulti. Secondo uno studio condotto nel Regno Unito, \u00e8 emerso che per ogni sette pazienti che si rivolgono al gastroenterologo e ai quali \u00e8 diagnosticata la celiachia, due si rivolgono al neurologo con manifestazioni neurologiche, e solo in seguito vengono indirizzati al gastroenterologo.\nCeliachia silente.\n\u00c8 anche possibile essere affetti da celiachia ma non soffrire di alcun sintomo importante (celiachia silente); sono presenti gli anticorpi specifici e l'atrofia dei villi ma non i sintomi.\nCeliachia potenziale.\nVengono rilevati gli anticorpi specifici e solo in seguito si manifestano i sintomi e i danni ai villi intestinali.\nSintomi gastrointestinali.\nLa diarrea, caratteristica della malattia celiaca cronica, si presenta pallida, voluminosa e maleodorante. Possono essere presenti dolore addominale e crampi, gonfiore accompagnato da distensione addominale (si ritiene che ci\u00f2 sia dovuto alla eccessiva produzione fermentativa di gas intestinale) e ulcere della bocca. Pi\u00f9 l'intestino si danneggia, pi\u00f9 si pu\u00f2 sviluppare un certo grado di intolleranza al lattosio. Spesso, i sintomi sono attribuiti alla sindrome dell'intestino irritabile (IBS) e solo in seguito vengono riconosciuti come propri della malattia celiaca. Ai pazienti che lamentano i sintomi propri della sindrome dell'intestino irritabile, viene proposto l'esame di \"screening\" per la celiachia. Talvolta si verifica anche la stipsi.\nLa celiachia porta a un aumento del rischio sia di sviluppare un'adenocarcinoma all'intestino tenue, sia un linfoma al piccolo intestino (linfoma a cellule T associato a enteropatia). Questo rischio diminuisce fino a livelli riscontrabili nella popolazione in generale, grazie a un'alimentazione appropriata (GFD). La malattia celiaca, se non trattata, pu\u00f2 in un lungo periodo di tempo condurre a complicanze estreme quali l'ulcerazione del digiuno, un tratto dell'intestino tenue.\nSintomi correlati al malassorbimento.\nLa malattia provoca cambiamenti anomali nell'intestino: la mucosa \u00e8 meno capace di assorbire i nutrienti, i minerali e le vitamine liposolubili A, D, E e K.\nSintomi vari.\nLa celiachia \u00e8 stata correlata con una serie di condizioni mediche, in particolare a un aumentato rischio di sviluppare ulteriori disordini autoimmuni. In molti casi non \u00e8 chiaro se i sintomi siano indotti dalla malattia (specialmente se collegati al malassorbimento e quindi alla carenza nutrizionale o all'avitaminosi che da esso derivano) o siano una predisposizione comune a essa.\nSintomi neurologici.\nLe manifestazioni neurologiche sono di solito, per\u00f2, immunomediate e non associate a carenze vitaminiche, sebbene sia possibile. I dati patologici ricavati dalle biopsie eseguite su nervi e muscoli e dalle autopsie del tessuto cerebrale rivelano la presenza di infiammazioni alle arterie, in particolare nel cervelletto e/o nei nervi periferici. In una percentuale di pazienti tali sintomi non scompaiono del tutto nemmeno con la dieta priva di glutine (cfr. anche malattia refrattaria). Essi possono essere:\nAltre correlazioni e comorbilit\u00e0.\nVi sono altre patologie associate; pur non sempre direttamente correlate alla celiachia, spesso chi ne soffre ha un rischio maggiore di essere celiaco; esse sono: diabete mellito di tipo 1, intolleranza al lattosio, tiroidite autoimmune, cirrosi biliare primaria, colite microscopica e altre quali: allergie, sindrome di Turner, sindrome di Down, sindrome di Williams, sindrome di Sj\u00f6gren, artrite reumatoide, artrite psoriasica, fibromialgia, gastrite cronica atrofica autoimmune, vitiligine, alopecia areata, lupus eritematoso sistemico, malattia di Addison, sclerodermia, talune cardiopatie, ittiosi e orticaria.\nComplicanze dirette.\nLa celiachia e la sensibilit\u00e0 al glutine, se non trattate, aumentano la probabilit\u00e0 di contrarre in seguito varie malattie, anche quando non presenti nella sintomatologia n\u00e9 con diretta correlazioni; la dieta pu\u00f2 diminuirne il rischio, l'incidenza e il peggioramento. Tra esse vi sono patologie neurologiche come la sclerosi multipla o le neuropatie, tumori, cardiomiopatia, osteoporosi, malattia di Parkinson, ipotiroidismo e ipertiroidismo, malattie autoimmuni varie (come le artriti e il lupus eritematoso sistemico), disturbi psichici e neuropsichiatrici (quali ansia, disturbo bipolare, disturbo ossessivo-compulsivo, disturbo depressivo, demenza, autismo e schizofrenia), gastroenterite eosinofila ed esofagite eosinofila. In uno studio condotto negli USA del 2009 e pubblicato sulla rivista \"Gastroenterology\", comparando 9\u00a0133 campioni di sangue prelevati da soggetti in salute dal 1948 al 1954 con altri 12\u00a0768 campioni prelevati in altri soggetti 50 anni dopo, si \u00e8 scoperto che c'\u00e8 stato un aumento del 400% nell'incidenza della malattia celiaca (senza contare la sensibilit\u00e0 al glutine). A seguito della ricerca, secondo il magazine The Lancet, in un soggetto con grave malattia celiaca o sensibilit\u00e0 al glutine senza dieta apposita, il rischio di morte per qualsiasi causa era drammaticamente maggiore: \u00abil tasso di mortalit\u00e0 aument\u00f2 significativamente a causa del ritardo nella diagnosi, il quadro sintomatico e l'adozione di una dieta senza glutine (...), la scelta di non seguire una dieta senza glutine, definita come \u201cconsumare glutine una volta al mese\u201d aument\u00f2 il rischio relativo di morte del 600%\u00bb.\nDiagnosi.\nPer diagnosticare la celiachia sono necessari esami del sangue (anticorpi) e la gastroscopia con biopsia (non sempre necessaria in et\u00e0 pediatrica ma obbligatoria per gli adulti). Gli esami vanno effettuati senza aver eliminato il glutine, altrimenti si otterebbe un risultato falsato. Il danno intestinale comincia a guarire in poche settimane, dopo che il glutine \u00e8 stato rimosso dalla dieta, mentre la diminuzione dei livelli di anticorpi avviene nel corso di alcuni mesi. Per coloro che hanno gi\u00e0 cominciato una dieta priva di glutine, pu\u00f2 essere necessario eseguire una nuova serie di esami dopo aver consumato alcuni alimenti con glutine in un pasto al giorno per 2-6 settimane.\nLe categorie di anticorpi attualmente in uso nella diagnostica sono:\nI risultati degli esami vengono utilizzati per determinare se vi sia o meno la necessit\u00e0 di ricorrere alla biopsia endoscopica. Questo procedimento ha dimostrato avere una sensibilit\u00e0 del 100%, in una popolazione di soggetti con un'alta probabilit\u00e0 di avere la malattia celiaca, con una specificit\u00e0 concomitante del 61% (con un tasso di falsi positivi del 39%). La regola di previsione raccomanda che i pazienti ad alto rischio dovrebbero sottoporsi a biopsia endoscopica della seconda parte del duodeno. Lo studio ha definito ad alto rischio pazienti che presentano sintomi come la perdita di peso, anemia (emoglobina inferiore a 12,0 g/L nelle femmine e meno di 13,0 g/L nei maschi) o diarrea.\nGastroscopia.\nPer la diagnosi della malattia celiaca, una esofagogastroduodenoscopia o EGDS del duodeno (di l\u00e0 dal bulbo duodenale) o del digiuno viene spesso eseguita. \u00c8 molto importante ottenere campioni multipli (4-8) dal duodeno, perch\u00e9 non tutte le aree possono essere colpite allo stesso modo e ci\u00f2 comporta il rischio di ottenere un falso negativo, se il prelievo bioptico \u00e8 effettuato per caso su tessuto intestinale sano.\nLa maggior parte dei pazienti con malattia celiaca hanno un intestino tenue che appare normale all'endoscopia. Tuttavia, cinque segni rilevabili durante l'esame sono stati correlati a una elevata specificit\u00e0 per la malattia celiaca: lo smerlo delle pieghe del piccolo intestino (nella foto), la scarsit\u00e0 nelle pieghe, la presenza di un modello a mosaico alla mucosa, l'importanza dei vasi sanguigni della sottomucosa e una trama nodulare della mucosa.\nFino al 1970, le biopsie erano ottenute utilizzando capsule metalliche collegate a un dispositivo di aspirazione. La capsula veniva inghiottita e lasciata passare nell'intestino tenue. Dopo aver verificato, tramite radiografia, la sua esatta posizione, veniva applicata un'aspirazione al fine di raccogliere una parte della parete intestinale all'interno della capsula. Questo metodo \u00e8 stato ampiamente sostituito dall'endoscopia a fibra ottica, che porta a una maggior sensibilit\u00e0 e una minore frequenza di errori.\nPatologia.\nLa \"classificazione Marsh\" distingue i classici cambiamenti patologici della malattia nell'intestino tenue:\nLa classificazione di Marsh, introdotta nel 1992, \u00e8 stata successivamente modificata nel 1999 con sei stadi, in cui il precedente stadio 3 \u00e8 stata diviso in tre sotto-stadi. Altri studi hanno dimostrato che questo sistema non \u00e8 stato sempre affidabile e che i cambiamenti osservati nella malattia celiaca possono essere descritti in uno dei tre stadi: A, B1 e B2, con la A che indica una infiltrazione linfocitaria con un normale aspetto dei villi e B1 e B2 che descrivono, rispettivamente, una parziale e completa atrofia dei villi.\nNormalmente tali cambiamenti migliorano o regrediscono dopo che il glutine \u00e8 stato rimosso dalla dieta. Tuttavia, la maggior parte delle linee guida non consigliano di ripetere la biopsia, a meno che non vi sia alcun miglioramento dei sintomi. In alcuni casi, un'assunzione deliberata di glutine, seguita da biopsia, pu\u00f2 essere condotta per confermare o confutare la diagnosi. Una sierologia e una biopsia normale dopo la prova, indica che la diagnosi dovrebbe essere rivista.\nAltri test diagnostici.\nAl momento della diagnosi, ulteriori indagini possono essere effettuate per identificare le complicanze. Esse possono essere la carenza di ferro, di acido folico, di vitamina B12 e ipocalcemia (bassi livelli di calcio, spesso causata da ridotti livelli di vitamina D). Test di funzionalit\u00e0 tiroidea possono essere richiesti durante gli esami del sangue per identificare l'ipotiroidismo, che si presenta con maggior frequenza nelle persone con malattia celiaca.\nOsteopenia e osteoporosi, da lieve a grave riduzione della densit\u00e0 minerale ossea, sono altre caratteristiche spesso presenti nelle persone con la malattia. Perci\u00f2 indagini per misurare la densit\u00e0 ossea possono essere effettuate al momento della diagnosi, come ad esempio la mineralometria ossea computerizzata MOC, per identificare il rischio di frattura e la necessit\u00e0 di assumere farmaci che proteggano le ossa.\nDiagnosi differenziale.\n\u00c8 necessario escludere la celiachia in tutti i casi dove si presentano sintomi che \u00e8 possibile correlare alla patologia.\nQuesti comprendono: sindrome da intestino irritabile, infezioni virali, batteriche e parassitarie (in particolare la giardiasi, causata dal patogeno Giardia lamblia, e la Sprue tropicale), sindromi da malassorbimento, allergia alle proteine del latte, alle uova, al riso o al pollo, enteropatia autoimmune, \"graft-versus-host disease\", malattia di Crohn e linfoma intestinale a cellule T.\nDisturbi correlati: allergia al frumento e sensibilit\u00e0 al glutine.\nUn discorso a parte meritano le patologie correlate in maniera stretta al glutine, con sintomi simili alla celiachia ma diversa eziologia. Nella celiachia conclamata il danno \u00e8 causato dai linfociti T e linfociti B specialmente contro i villi intestinali, ma anche in vari altri organi; un ruolo simile, senza danno ai villi intestinali (quindi senza danni da malassorbimento) e senza presenza dei marcatori specifici, \u00e8 stato rilevato anche nella sensibilit\u00e0 non celiaca. Gli anticorpi anti-gliadina, marcatori della celiachia, possono talvolta presentarsi, comunque, almeno nella met\u00e0 dei casi di sensibilit\u00e0.\nIn attesa di biomarker in grado di fornire test diagnostici affidabili e specifici per la sola sensibilit\u00e0 al glutine non celiaca, la diagnosi di sensibilit\u00e0 al glutine \u00e8 necessariamente di esclusione rispetto alle altre patologie glutine correlate (celiachia e allergia al frumento), oltre a rilevare sintomi e marcatori di allergia e intolleranza. Una volta escluse la vera celiachia e l'allergia al frumento (con reazione immediata di tipo allergico diretto), se il soggetto risponde positivamente a una dieta priva di glutine (con un leggero o deciso miglioramento dei sintomi cronici e acuti) si pu\u00f2 pensare a una diagnosi di sensibilit\u00e0 al glutine.\nUn soggetto allergico o sensibile pu\u00f2 dimostrare, oltre a sintomi simili alla celiachia, anche quelli di patologie allergiche diverse o similari come l'allergia alla polvere dei farinacei (es. \"asma del fornaio\" o \"raffreddore allergico del panettiere\"); possono presentarsi sintomi respiratori, alimentari e da contatto (immediati nell'allergia, ritardati nella sensibilit\u00e0), come rinite, asma, dermatite atopica, orticaria, anafilassi, eczema allergico, fastidio a deglutire, lacrimazione, arrossamento, gastroenterite eosinofila, dispepsia, prurito, crampi, nausea, intolleranza al lattosio e marcatori tipici delle allergie. A scatenare la cosiddetta \"asma del panettiere\" \u00e8 proprio la presenza di glutine nella farina, in particolare delle sue frazioni proteiche gliadine e glutenine; oltre alle componenti del glutine, possono essere coinvolte altre proteine, come le albumine e le globuline. Per spiegare l'insorgenza di questa forma di asma sono stati ipotizzati come antigeni anche gli acari della farina e l'amilasi di origine fungina (aspergillus), aggiunta ad alcune farine speciali per aumentarne la panificazione. I sintomi possono a volte accentuarsi nel caso si svolga uno sforzo fisico dopo l'assunzione.\nScreening.\nGrazie alla sua elevata sensibilit\u00e0, la sierologia \u00e8 stata proposta come una misura di \"screening\" per la presenza di anticorpi negli individui a cui non \u00e8 stata diagnosticata la celiachia e per prevenire le complicanze nei pazienti affetti. Vi \u00e8 un dibattito significativo sui benefici dello \"screening\". Alcuni studi suggeriscono che la diagnosi precoce potrebbe ridurre il rischio di osteoporosi e anemia. Al contrario, uno studio di coorte, compiuto a Cambridge ha suggerito che le persone affette da celiachia non diagnosticata abbiano sperimentato una diminuzione del rischio di malattie cardiovascolari (meno sovrappeso, livelli di colesterolo pi\u00f9 bassi). Non \u00e8 sufficientemente dimostrato che i casi diagnosticati grazie allo \"screening\" ne abbiano beneficiato in termini di morbilit\u00e0 e mortalit\u00e0. Di conseguenza, campagne di \"screening\" per la popolazione non sono attualmente ritenute utili.\nNel Regno Unito, il \"National Institute for Health and Clinical Excellence\" (NICE), raccomanda lo \"screening\" nei pazienti con una diagnosi di sindrome da stanchezza cronica, di sindrome dell'intestino irritabile nel caso di diabete mellito di tipo 1 in particolare nelle forme che hanno portato a un aumento o diminuzione di peso non spiegabile. Si raccomanda anche nel caso di malattie autoimmuni della tiroide, nel verificarsi di dermatite erpetiforme e nei parenti di primo grado di persone con malattia celiaca confermata.\nTrattamento.\nDieta.\nA oggi la dieta senza glutine \u00e8 l'unica terapia, ma si stanno studiando altre strategie terapeutiche. La dieta priva di glutine deve essere molto rigorosa, poich\u00e9 bastano minime quantit\u00e0 per impedire il miglioramento e questa deve essere seguita scrupolosamente per tutta la vita. Non vi \u00e8 nessun farmaco disponibile per prevenire i possibili danni o per evitare che il corpo attacchi l'intestino quando \u00e8 presente il glutine. La stretta aderenza alla dieta permette, nella maggior parte dei casi, la risoluzione di tutti i sintomi. Ci\u00f2 contribuisce anche a eliminare l'elevato rischio di cancro intestinale, di osteoporosi e della sterilit\u00e0 che si verifica in alcuni casi. Una consulenza da parte di un dietista viene generalmente consigliata, per assicurare che il paziente sia a conoscenza degli alimenti contenenti glutine, quali alimenti invece sono sicuri e come poter avere una dieta equilibrata, nonostante le limitazioni. In molti Paesi, i prodotti senza glutine sono disponibili su prescrizione medica e possono essere rimborsati dall'assicurazione sanitaria.\nIl perseguimento della dieta pu\u00f2 essere difficoltoso, il mancato rispetto pu\u00f2 causare una ricaduta. Il termine \"senza glutine\" \u00e8 generalmente utilizzato per indicare un livello di glutine considerato innocuo, piuttosto che una completa assenza dello stesso. Il livello esatto in cui il glutine \u00e8 da ritenersi innocuo, \u00e8 incerto e controverso. Un recente studio ha provvisoriamente concluso che il consumo inferiore ai 10\u00a0mg di glutine al giorno \u00e8 improbabile che possa causare anomalie istologiche, pur constatando la necessit\u00e0 di ulteriori indagini.\nLa regolamentazione del marchio \"senza glutine\", varia notevolmente di Paese in Paese. Negli Stati Uniti, la \"Food and Drug Administration\" ha emesso, nel 2007, un regolamento che limita l'uso della dicitura nei prodotti alimentari con meno di 20 ppm di glutine. L'attuale Codex Alimentarius internazionale, consente ai prodotti contenenti 20 ppm di glutine di rientrare nella categoria \"senza glutine\". I prodotti senza glutine sono di solito pi\u00f9 costosi e pi\u00f9 difficili da trovare rispetto agli alimenti comuni. Dal momento che i prodotti gi\u00e0 pronti spesso contengono tracce di glutine, alcuni celiaci potrebbero essere tenuti a cucinare tutte le pietanze dall'inizio.\nAnche seguendo una dieta, la qualit\u00e0 della vita correlata alla salute di un celiaco pu\u00f2 essere inferiore rispetto alle persone prive della condizione. Gli studi effettuati negli Stati Uniti hanno dimostrato una qualit\u00e0 di vita paragonabile alla popolazione in generale, mentre in Europa \u00e8 risultata sensibilmente pi\u00f9 bassa; tuttavia bisogna notare che i metodi d'indagine non sono sovrapponibili. Gli uomini tendono a manifestare un miglioramento pi\u00f9 marcato rispetto alle donne. Alcuni presentano persistenti sintomi digestivi o dermatite erpetiforme, ulcere della bocca, osteoporosi con le fratture che ne derivano. I sintomi indicativi di sindrome dell'intestino irritabile possono manifestarsi e vi \u00e8 un aumento del livello di ansia, di fatica, di dispepsia e di dolore muscoloscheletrico.\nCereali.\nAnche le altre specie di grano (genere \"Triticum\") (come farro, grano duro e grano Khorasan) e le specie di generi affini, come orzo, segale e triticale possono indurre i sintomi della malattia celiaca. Una piccola minoranza di pazienti celiaci reagisce anche all'avena. \u00c8 pi\u00f9 probabile che l'avena produca i sintomi per via della possibile contaminazione con altri cereali, nei campi o durante la distribuzione. Pertanto il consumo di avena viene generalmente sconsigliato. Tuttavia molte aziende produttrici assicurano la purezza dell'avena e in questi casi pu\u00f2 essere assunta.\nAltri cereali come il mais, il miglio, il sorgo, il teff, il riso e la zizania, sono cibi considerati sicuri, cos\u00ec come gli pseudocereali come l'amaranto, la quinoa o il grano saraceno. Alimenti, non cereali, ricchi di carboidrati come le patate e le banane non contengono glutine e quindi non portano allo sviluppo dei sintomi.\nMalattia refrattaria.\nUna piccola minoranza di pazienti risultano affetti da malattia refrattaria, il che significa che non migliorano, nonostante una dieta priva di glutine. Ci\u00f2 probabilmente avviene perch\u00e9 la malattia \u00e8 presente da cos\u00ec tanto tempo che l'intestino non \u00e8 pi\u00f9 in grado di guarire con la sola dieta o perch\u00e9 il paziente non aderisce completamente alla dieta o perch\u00e9 consuma inavvertitamente alimenti contaminati da glutine. Se le cause alternative sono state eliminate, la somministrazione di steroidi o immunosoppressori (come l'azatioprina) pu\u00f2 essere considerata.\nPrognosi e \"follow up\".\nLa prognosi \u00e8 generalmente fausta. Seguendo scrupolosamente la dieta senza glutine si evita la comparsa di nuovi sintomi e si ha la remissione dei sintomi presenti. La mortalit\u00e0 dei celiaci diagnosticati in et\u00e0 pediatrica e che seguono una rigorosa dieta priva di glutine \u00e8 infatti analoga a quella della popolazione generale.\nUna volta effettuata la diagnosi, \u00e8 molto importante che il paziente celiaco si rivolga a un gastroenterologo per una visita di controllo una volta all'anno. Qui visita medica, colloquio col dietologo, ricerca degli anticorpi specifici per celiachia e analisi di laboratorio (emocromo, ferritinemia, albuminemia ed elettroliti sierici) permetteranno al medico di valutare le condizioni del paziente.\nPsicologia.\nLa celiachia \u00e8 ormai un fenomeno molto diffuso e quindi sempre pi\u00f9 compreso dalla societ\u00e0. La depressione per i celiaci \u00e8 legata al consumo di glutine. Vi sono studi che dimostrano che i celiaci che non seguono strettamente la dieta sono quelli pi\u00f9 a rischio di depressione. Inoltre coloro che trovano pi\u00f9 difficolt\u00e0, dovuta a fattori esterni, a rispettare la dieta, hanno pi\u00f9 probabilit\u00e0 di soffrire di stress psicologici o stati d'ansia.\nStato della ricerca.\nVari innovativi approcci sono in fase di studio, nel tentativo di ridurre la necessit\u00e0 di seguire una dieta ferrea. Tutti questi, al 2012, sono ancora in fase di sviluppo e non si prevede che possano essere a disposizione in breve tempo.\nL'utilizzo di grano geneticamente modificato, o di specie di grano selezionate per essere minimamente immunogeniche, pu\u00f2 consentirne il consumo. Tuttavia, ci\u00f2 potrebbe interferire con gli effetti che la gliadina ha sulla qualit\u00e0 della pasta. In alternativa, l'esposizione di glutine pu\u00f2 essere minimizzata assumendo una combinazione di enzimi in grado di degradare i peptidi nel duodeno.\nTrattamenti alternativi sono in fase di studio; tra questi vi \u00e8 l'inibizione della zonulina, una proteina endogena correlata all'aumentata permeabilit\u00e0 della parete intestinale e quindi alla maggior presentazione di gliadina al sistema immunitario.\nSecondo uno studio pubblicato dal \"Journal of Cereal Science\", un decapeptide (una molecola costituita da 10 aminoacidi), denominato pRPQ (sequenza di amminoacidi R-P-Q) e naturalmente presente nella frazione proteica di alcuni cereali, potrebbe combattere la tossicit\u00e0 della gliadina. De Vita e collaboratori hanno isolato il gene che codifica per il decapeptide RPQ da alcune variet\u00e0 di frumento tenero e, successivamente, hanno dimostrato la capacit\u00e0 di questa molecola di prevenire la tossicit\u00e0 della gliadina in modelli \"in vitro\" (compresa la coltura di mucosa intestinale di pazienti celiaci), che riproducono i meccanismi di tossicit\u00e0 del glutine \"in vivo\". Lo studio dimostra che i frumenti insieme con il glutine possono contenere anche molecole capaci di contrastare, almeno \"in vitro\", l'azione tossica del glutine stesso e apre interessanti scenari per lo sviluppo di nuovi prodotti destinati ai pazienti con celiachia. Tuttavia, gli esperti ricordano come sia indispensabile eseguire i test clinici \"in vivo\" su volontari umani.\nAspetti religiosi.\nIn generale, le varie confessioni cristiane celebrano l'eucaristia, in cui una cialda di pane azzimo, l'ostia, viene consacrata e quindi mangiata dai fedeli. Un'ostia tipica pesa circa mezzo grammo ed \u00e8 realizzata con la farina di frumento contenente circa il 10-13% di glutine. Per cui, ogni singola cialda pu\u00f2 arrivare a contenere oltre i 50\u00a0mg di glutine, un quantitativo potenzialmente dannoso per la salute di molti pazienti celiaci, soprattutto se consumata ogni giorno. Molte chiese cristiane offrono ai loro fedeli alternative senza glutine, solitamente realizzate con base di riso o di pane senza glutine: tra queste, vi sono la Chiesa episcopale degli Stati Uniti d'America, la Chiesa Luterana e la Chiesa di Ges\u00f9 Cristo dei santi degli ultimi giorni.\nPosizione della Chiesa cattolica romana.\nLa dottrina della Chiesa cattolica romana afferma che perch\u00e9 l'eucaristia sia valida, il pane da utilizzarsi durante la messa deve essere di grano. Nel 2002, la Congregazione per la dottrina della fede ha approvato una composizione a basso contenuto di glutine, prodotta in Germania, che soddisfa tutti i requisiti. Anche in Italia sono in uso delle formulazioni che, nonostante non siano del tutto prive di glutine, sono state approvate dall'Associazione Italiana Celiachia. Alcuni cattolici celiaci hanno chiesto il permesso di utilizzare cialde di riso, tuttavia ci\u00f2 gli \u00e8 stato sempre negato.\nLa questione \u00e8 pi\u00f9 complessa per i sacerdoti. Anche se un cattolico (laico o ordinato) pu\u00f2 ricevere l'eucaristia sotto qualsiasi forma (pane e vino) ricevendo Cristo \"tutto intero\" (il suo corpo, il suo sangue, la sua anima e la divinit\u00e0), per il sacerdote che agisce \"In persona Christi\" \u00e8 necessario che le assuma entrambe quando celebra la messa, non per la validit\u00e0 della sua comunione, ma per la pienezza del sacrificio del rito. Il 24 luglio 2003, la Congregazione per la Dottrina della Fede ha dichiarato: \"Data la centralit\u00e0 della celebrazione eucaristica nella vita sacerdotale, si deve essere molto cauti prima di ammettere al presbiterato candidati che non possono assumere senza grave danno il glutine o l'alcool etilico\" (24 luglio 2003: \"Prot. 89/78-174 98\" - Congregazione per la dottrina della fede)\nNel gennaio 2004, ostie a bassissimo contenuto di glutine, approvate dalla Chiesa, sono divenute disponibili negli Stati Uniti d'America, in Italia e in Australia.\nPasqua ebraica.\nLa festa ebraica di Pesach pu\u00f2 presentare dei problemi ai celiaci, dato l'obbligo di mangiare la matzah, cio\u00e8 il pane azzimo (non fermentato, prodotto in maniera strettamente controllata da frumento, orzo, farro, avena o segale). Questo esclude la possibilit\u00e0 di assumere molti altri grani che solitamente vengono usati come succedanei per chi \u00e8 sensibile al glutine. Ci\u00f2 si riscontra soprattutto negli ebrei aschenaziti, che evitano anche il riso. Molti prodotti kasher per la Pesach evitano completamente la presenza di cereali e quindi sono senza glutine. La fecola di patate \u00e8 l'amido principalmente usato per sostituirli.\nLa consumazione della matzah \u00e8 obbligatoria solo la prima notte di Pesach. La legge ebraica ritiene che un individuo non debba rischiare la propria salute in maniera grave per realizzare un Comandamento. Di conseguenza una persona che soffre di celiachia non \u00e8 autorizzata, n\u00e9 tanto meno viene costretta, a mangiare la matzah, salvo il tipo senza glutine. La matzah senza glutine pi\u00f9 spesso usata viene fatta con l'avena."}
{"id": "89251", "revid": "1430761", "url": "https://it.wikipedia.org/wiki?curid=89251", "title": "Battaglia di Poitiers (732)", "text": "La battaglia di Poitiers o battaglia di Tours fu combattuta nel mese di ottobre del 732 tra l'esercito arabo-berbero musulmano di al-Andalus, comandato dal suo governatore, \u02bfAbd al-Ra\u1e25m\u0101n b. \u02bfAbd All\u0101h al-Gh\u0101fiq\u012b, e quello dei Franchi di Carlo Martello, maestro di palazzo (equivalente a capo dell'esecutivo e dell'esercito) dei re merovingi. La data esatta resta incerta ma la maggioranza degli storici propende per il 25 ottobre.\nPreludio.\nIl \"w\u0101l\u012b\" arabo si era spinto, attraverso l'Aquitania, verso Bordeaux e puntava in direzione della citt\u00e0 di Tours e della sua basilica, dedicata a Martino di Tours, per depredarla. Non \u00e8 escluso che, in mancanza di reazioni, la razzia si sarebbe potuta trasformare in ulteriore avanzata e in un'azione di conquista.\nEudes (Oddone), duca della marca d'Aquitania, che in precedenza aveva avuto utili intese coi musulmani e pessime invece con Carlo, tent\u00f2 di arrestare il passaggio dell'esercito musulmano ma fu sconfitto nella battaglia della Garonna. Fu allora costretto a chiedere suo malgrado l'intervento del potente maggiordomo di Austrasia e Carlo si present\u00f2 con un composito esercito, essenzialmente composto da Franchi, con forti presenze di Gallo-latini e Borgognoni e con minori aliquote di Alemanni, di abitanti dell'attuale Assia e Franconia, di Bavari, di genti della Foresta Nera, di volontari Sassoni e, forse, di Gepidi e di cavalleria leggera visigota, con imprecisabili quantit\u00e0 di contingenti composti da altre popolazioni germaniche. Tanto poco Carlo era preoccupato che non proclam\u00f2 alcuna mobilitazione generale (\"lantweri\"), limitandosi a un semplice \"bannum\" (mobilitazione parziale).\nSvolgimento.\nSecondo la ricostruzione fatta da Arborio Mella, Carlo Martello accett\u00f2 di venire in soccorso di Oddone a patto che a lui spettasse il comando supremo dell'esercito coalizzato, il che venne ufficializzato con un solenne giuramento sulle reliquie dei santi conservati nella cattedrale di Reims. Il piano di Carlo Martello era quello di schierare la fanteria pesante franca alla confluenza di due fiumi in modo che fosse protetta sui fianchi dai corsi d'acqua contro i quali non era possibile un'azione decisiva della cavalleria nemica. La fanteria di prima linea era composta soprattutto da uomini armati della tradizionale ascia (la \"francisca\"), mentre in seconda linea erano schierati fanti armati di picche e giavellotti, in modo che ai fanti armati di ascia toccasse il compito di tenere il corpo a corpo con la fanteria leggera musulmana e ai fanti armati di picche e di lance quello di tener a debita distanza la cavalleria avversaria. La cavalleria di Oddone era invece mimetizzata in un bosco con un duplice incarico, di intervenire al momento concordato per depredare il campo musulmano sguarnito e per attaccare il fianco destro della formazione avversaria una volta che questo si fosse sbilanciato per eliminare la seconda fila dei fanti franchi.\nL'esercito cristiano attese pertanto il nemico in una compatta formazione quadrata in mezzo alla confluenza di due fiumi, il Clain e il Vienne, forte di una posizione naturale pressoch\u00e9 inespugnabile, schierandosi in un'unica formazione, robusta e profonda, formata da una prima linea nella quale si era disposta la fanteria pesante intervallata da piccoli reparti di cavalleria. Altri cavalieri si erano posizionati sui lati esterni della seconda linea, lasciando il vuoto nella parte centrale per evitare improvvisi aggiramenti. Inoltre alla sinistra dello schieramento, molto arretrato e nascosto in un bosco, vi era Oddone I d'Aquitania (Eude) insieme alla sua cavalleria, pronto ad attaccare in ambo le direzioni.\nI musulmani invece si schierarono nel seguente modo: l'ala sinistra era formata da cavalleria leggera e si \u00abappoggiava\u00bb al fiume Clain; la parte centrale, composta interamente da fanti ed arcieri, si era posizionata sull'antica via romana, mentre l'ala destra del fronte musulmano era schierata su una bassa collina. Dietro ad ognuna delle due ali vi erano due schieramenti di dromedari da trasporto: gli Arabo-Berberi infatti sapevano che l'odore pungente di questi animali poteva far imbizzarrire i cavalli dei Franchi smobilitandone le schiere.\nLa formazione iniziale era quella tipica a forma di mezzaluna, con le cavallerie un po' avanzate rispetto alle fanterie e disposte a tenaglia allo scopo di stringere il nemico sulle ali e accerchiarlo. Dopo che gli eserciti si furono fronteggiati, addirittura per una settimana, cominci\u00f2 la vera e propria mischia, dall'alba al tramonto: i musulmani si lanciarono all'attacco per primi facendo partire le cavallerie dei Berberi che investirono i fanti cristiani con una vera e propria pioggia di giavellotti, concentrando ripetuti assalti nelle zone del fronte avversario dove credevano possibile l'apertura di un varco.\nLa linea di condotta di Carlo Martello fu quella di non cadere nella trappola della tattica musulmana dell\"'al-qarr wa al-farr\": cio\u00e8 dell'attacco seguito da una programmata ritirata, mirante ad illudere l'avversario dell'imminenza di una facile vittoria e di un ancor pi\u00f9 facile bottino, per poi portare un improvviso e inatteso nuovo attacco. Ordin\u00f2 dunque che i suoi guerrieri attendessero l'attacco senza altra reazione che non fosse quella del momentaneo eventuale corpo a corpo, impartendo severe disposizioni affinch\u00e9 i suoi uomini non cadessero nella tentazione dell'inseguimento del nemico in apparente fuga.\nIl suo \u00abmuro di ghiaccio\u00bb resse splendidamente, forte anche della scarsa velocit\u00e0 delle sue cavalcature europee che s'accompagnava per\u00f2 a una loro maggior solidit\u00e0, a fronte dell'agilit\u00e0 della cavalcature arabo-berbere, ma d'una loro scarsa resistenza e d'una minor mole. L'espediente del diversivo sul campo musulmano fu decisivo per far retrocedere parte della cavalleria nemica all'inseguimento di quella aquitana lasciando cos\u00ec senz'alcuna copertura gli arcieri nemici che vennero letteralmente massacrati dalla fanteria franca. Quando gran parte della cavalleria dei musulmani era ormai persa contro gli scudi, ma soprattutto contro le picche dei fanti cristiani, Carlo Martello diede un segnale che fece sbucare, dal bosco in cui era nascosta, la cavalleria di Oddone che caric\u00f2 il fianco destro dei musulmani travolgendolo e mettendolo in fuga.\nNel frattempo cominciava l'avanzata compatta della fanteria che, abbandonate le posizioni di partenza, travolse tutto ci\u00f2 che le si poneva di fronte. I fanti musulmani, privi di corazzatura, non potevano reggere il corpo a corpo con i robusti guerrieri del nord, pesantemente armati. Dallo scontro si pass\u00f2 quindi alla carneficina, che dur\u00f2 fino al tramonto quando anche \u02bfAbd al-Ra\u1e25m\u0101n venne ucciso da un colpo d'ascia, infertogli forse dallo stesso Carlo Martello. Quando si sparse questa notizia gli Arabo-Berberi sopravvissuti scapparono rapidamente, lasciando sul terreno feriti e tende, ma soprattutto il bottino conquistato durante tutte le razzie in Aquitania.\nLa storiografia araba d\u00e0 una descrizione molto diversa dell'andamento della battaglia: secondo questa versione, i cavalieri berberi sarebbero riusciti a far breccia nelle file dei franchi, ma quando alcuni di questi si diressero verso l'accampamento musulmano, molti guerrieri arabi sarebbero accorsi per proteggere il bottino, sfaldando lo schieramento e dando la vittoria ai cristiani.\nGli islamici caddero in gran numero, tanto che i cronisti musulmani definirono il teatro di quella battaglia come \u00abil lastricato dei m\u00e0rtiri\u00bb (\"bal\u0101t al-shuhad\u0101\u02be\"), in quanto gran parte del massacro avvenne lungo la strada romana che lo schieramento musulmano teneva alle proprie responsabilit\u00e0.\nConseguenze e significato.\nLa battaglia sul breve termine non fu determinante, in quanto i franchi, l'indomani, scoprirono che i musulmani si erano ritirati col favore delle tenebre. Anche da un punto di vista tattico, il risultato fu abbastanza contenuto, dal momento che la minaccia musulmana non era stata fermata - tant'\u00e8 che un decennio dopo, gli Arabi conquisteranno le citt\u00e0 provenzali di Avignone ed Arles (744), anche se mai pi\u00f9 ritorneranno tanto a nord - e i musulmani di Spagna erano in grado di armare un altro esercito in tempi assai brevi, anche se i vuoti lasciati dalle perdite furono incolmabili.\nInvece, sotto un profilo strategico essa fu decisamente di grande portata, pi\u00f9 che per aver fatto fallire il piano delle forze musulmane per aver invece fornito il destro a Carlo Martello di gettare le prime basi di un ambizioso futuro imperiale per s\u00e9 e la sua casata che sarebbe stato poi portato a pieno compimento dal nipote Carlo Magno.\nA giudizio dello storico belga Henri Pirenne, la battaglia di Poitiers \u00ab\"non ha l'importanza che le si attribuisce\"\u00bb perch\u00e9 \u00ab\"segna la fine di un'incursione ma in realt\u00e0 non arresta nulla\"\u00bb. I musulmani, infatti, proseguiranno le loro devastanti scorrerie negli anni immediatamente successivi. Secondo Pirenne, inoltre, \u00ab\"se Carlo fosse stato vinto non ne sarebbe risultato che un saccheggio pi\u00f9 considerevole del Paese\"\u00bb.\nIl bizantinista Georges Ostrogorsky \u00e8 del parere che \u00abnella grande lotta per la difesa dell'Europa dall'avanzata araba\u00bb la vittoria \u00ab\"pi\u00f9 grande\"\u00bb fu in realt\u00e0 quella conseguita dall'Imperatore bizantino Costantino IV Pogonato, che nel 674, nell'assedio di Costantinopoli, respinse \u00ab\"l'offensiva pi\u00f9 minacciosa da parte araba cui il mondo cristiano abbia mai dovuto far fronte\"\u00bb. \u00ab\"Costantinopoli - scrive - era l'ultimo argine che si opponeva all'invasione. Il fatto che questo argine abbia retto signific\u00f2 la salvezza non solo dell'impero bizantino, ma di tutta la cultura europea\"\u00bb.\nVa detto per\u00f2 che molti storici dell'Ottocento e della prima met\u00e0 del Novecento (tra cui Gibbon, Kurth, Schlegel, Hallam) confermavano l'importanza tradizionalmente attribuita alla battaglia, con considerazioni varie. Ad essi si uniscono alcuni storici moderni. Deviosse fa ad esempio notare, a sostegno della criticit\u00e0 della vittoria franca, che gli arabi abbandonarono il loro bottino nella fuga e che mai pi\u00f9 si sarebbero spinti tanto a nord nel territorio gallico. Bennet osserva: \u00abPoche battaglie sono ricordate 1000 anni dopo esser state combattute [...] ma la Battaglia di Tours \u00e8 un'eccezione [...] Carlo Martello fece ritornare indietro un'avanzata musulmana che avrebbe potuto conquistare la Gallia, se le fosse stato concesso di continuare\u00bb. Paul Davis scrive: \u00abSe i musulmani avessero vinto a Tours, \u00e8 difficile immaginare come si sarebbe potuta organizzare la popolazione in Europa per resistere loro\u00bb.\nNegli ambienti cristiani della Penisola iberica, gi\u00e0 in buona parte occupata da Berberi e Saraceni, la battaglia fu percepita come un evento carico di un forte significato simbolico, per il quale l'Occidente cristiano ritenne di aver fermato l'espansione araba. Proprio nel descrivere questa battaglia, pochi anni dopo, il monaco lusitano Isidoro Pacensis nelle sue \"Cronache\", usa per la prima volta l'aggettivo \u00abeuropei\u00bb per attribuire un'identit\u00e0 collettiva ai guerrieri che, per la prima volta, avevano fermato gli invasori musulmani."}
{"id": "89252", "revid": "1710207", "url": "https://it.wikipedia.org/wiki?curid=89252", "title": "Spazio 1999", "text": "Spazio 1999 (\"Space: 1999\") \u00e8 una serie televisiva britannica di fantascienza ideata nel 1973 da Gerry e Sylvia Anderson e originariamente trasmessa dal 1975 al 1977. Narra l'odissea dei membri di una colonia lunare, alla deriva nello spazio in seguito all'allontanamento del nostro satellite dall'orbita terrestre. La prima stagione di questa serie fu l'ultima collaborazione fra Gerry e Sylvia Anderson e la pi\u00f9 costosa fino ad allora realizzata per la televisione britannica. La seconda stagione fu invece frutto della collaborazione di Gerry Anderson con il produttore americano Fred Freiberger. La produzione era a bassissimo budget come le altre produzioni degli Anderson; le serie vennero girate nel formato 16mm invece che nel normale formato 35mm.\nTrama.\nIl 9 settembre 1999 John Koenig assume il comando della base lunare Alpha, un'installazione scientifica permanente collocata nel cratere Plato, con il compito di approntare una spedizione esplorativa sul pianeta Meta, di recente scoperta. Nel frattempo incidenti e decessi inspiegabili colpiscono gli addetti a un deposito di scorie nucleari nonch\u00e9 gli astronauti candidati. Ben presto, si rileva un repentino aumento del campo magnetico generato dalle stesse scorie. Nonostante il tentativo disperato di evacuare i depositi, il 13 settembre si innesca un'esplosione di incredibile violenza, tale da provocare l'uscita della Luna dall'orbita terrestre. Inizia per gli sventurati l'odissea per il cosmo, venendo in contatto con civilt\u00e0 aliene (ora ostili, ora amichevoli) e forme di vita insolite, che li inducono a una riflessione filosofica sul senso ultimo della vita.\nFinale mai realizzato.\nEsiste un possibile finale di \"Spazio 1999\" mai realizzato, dal titolo \"Children of the Gods\" (\"Figli degli Dei\"): in un futuro lontano (il XXIV secolo) i discendenti degli Alphani si sono stabiliti su un nuovo pianeta e da l\u00ec hanno iniziato a colonizzare altri mondi. Una civilt\u00e0 aliena pi\u00f9 avanzata sorveglia questa espansione e, per sondare la natura di questi discendenti della razza umana, rapisce due bambini, li dota dei loro poteri e lascia che essi si sviluppino secondo i propri naturali istinti. Li rimanda, poi, indietro nel tempo al XXI secolo su Alpha, dove essi dimostrano perfidia (che mette in grave pericolo la sopravvivenza della comunit\u00e0 alphana) alternata a generosit\u00e0, enfatizzate dai poteri di cui dispongono. Il comandante Koenig riesce a scoprire che i bambini sono in realt\u00e0 dei loro discendenti e oggetto di un esperimento che la civilt\u00e0 aliena sta conducendo sugli umani: se i bambini distruggeranno la vita sulla base lunare, gli Alphani non avranno discendenza, dimostrando che la razza umana non merita di sopravvivere. Un inaspettato atto di sacrificio da parte di uno dei due bambini convince l'osservatore alieno che nella razza umana si pu\u00f2 trovare qualcosa di buono: gli alieni lasceranno che gli Alphani crescano e si espandano, preludendo a un futuro contatto tra umani e alieni e a una loro pacifica convivenza.\nProduzione.\nNata dal progetto di un sequel della serie \"UFO\", e dal nome \"UFO 1999\", l'ideatore Gerry Anderson non trov\u00f2 finanziamenti, cos\u00ec l'idea fu dapprima accantonata e poi ripresa, trasformandola drasticamente.\nI coniugi Anderson realizzarono la prima stagione tra la fine del 1973 e l'inizio del 1975, in una coproduzione tra la britannica ITC e la RAI, terminando il loro lungo sodalizio professionale, che aveva portato a numerosi successi televisivi quali \"Thunderbirds\" e \"UFO\". Il loro divorzio e la ricerca di capitale americano, per la continuazione della serie, port\u00f2 Anderson alla discussa collaborazione con lo statunitense Fred Freiberger. Furono realizzati 24 episodi per stagione.\nEra in progetto una terza stagione ma a causa della caduta dell'indice di gradimento, unita a un disinteresse degli sponsor e della distribuzione, la serie si interruppe bruscamente con l'episodio: \"I dorconiani\".\nLa trasmissione in RAI fu anticipata da un'omonima trasposizione cinematografica, che montava gli episodi \"Separazione\", \"Gli occhi di Tritone\" e \"Un altro tempo un altro luogo\". Sono stati realizzati in seguito degli altri, diffusi in Italia solo per la visione domestica:- \"Destination Moonbase Alpha\" (1978) costituito da \"Attenti ai terrestri\" ed alcuni brani da \"Separazione, Psycon, Golos\" ed un'immagine da \"Il cervello spaziale\", lungometraggio promosso dalla ITC Entertainment sull'onda del successo di \"Star Wars\".- \"Alien Attack\" (\"Attacco Alieno\", 1979) costituito da \"Separazione\" e \"Mondo proibito\", con brevi sequenze tratte da \"Sole nero, Gli amanti dello spazio, Il cervello spaziale\" e dalla prima parte di \"Attenti ai terrestri\".- \"Cosmic Princess\" (1982) costituito da \"Psycon\" e \"I naufraghi\", con una breve sequenza tratta da \"Separazione\".- \"Journey Through the Black Sun\" (1982) costituito da \"Sole nero\" e \"Rotta di collisione\", con alcune brevi sequenze da \"Magus\".\nEffetti speciali.\nLa produzione degli effetti speciali fu molto accurata per l'epoca, utilizzando soluzioni di alto livello nella progettazione delle \"Aquile\" e con l'arredamento futuristico degli interni. Il direttore degli effetti speciali, Brian Johnson, e buona parte del suo team, avevano gi\u00e0 collaborato in \"\" e continuarono per i film \"Alien\" e \"L'Impero colpisce ancora\". Le astronavi e i veicoli, sebbene concepiti per una serie televisiva, erano modelli in scala realizzati con grande accuratezza e della migliore fattura.\nColonna sonora.\nLa colonna sonora principale, compresi i titoli di apertura e chiusura della prima stagione, furono composti da Vic Elmes e da Barry Gray, che gi\u00e0 aveva composto le musiche di \"Thunderbirds\", \"UFO\" e molte altre serie degli Anderson. Altre musiche furono composte da Ennio Morricone per la versione cinematografica italiana. Per la seconda stagione fu chiamato invece Derek Wadsworth, mentre per l'edizione italiana la sigla fu composta dal duo Oliver Onions (Guido e Maurizio De Angelis) e si intitolava \"S.O.S. Spazio 1999\".\nPersonaggi principali.\nAltri interpreti.\nNella prima stagione appaiono attori celebri britannici e statunitensi, tra i quali: \nNell'episodio della prima stagione \"Il pianeta incantato\" partecipa l'attrice ungherese Catherine Schell, poi interprete di Maya nella stagione successiva.\nPersonaggi assenti nella seconda stagione.\nI personaggi di Victor Bergman, Paul Morrow e David Kano sono stati eliminati nella seconda stagione. Sandra Benes e Bob Mathias appaiono soltanto in alcuni episodi.\nA tal proposito ci sono varie dichiarazioni degli interpreti:\nNel corso degli anni si sono alternate varie voci sul vero motivo della sua partenza. Dall\u2019agenda personale dell\u2019attore canadese, lo scrittore Robert Wood \u00e8 riuscito a estrapolare una catena di eventi che ha permesso di risolvere il mistero e che possiamo riassumere nel modo seguente: il 4 dicembre 1975, la direttrice del casting Lesley de Pettitt fa un\u2019offerta a Barry per la seconda stagione proponendo un taglio del 33% rispetto al salario dell\u2019anno precedente, togliendo anche l\u2019autista; l\u2019agente di Morse, Michael Whitehall, presenta una contro proposta che viene per\u00f2 rifiutata; l\u2019attore stesso cerca di mettersi in contatto con Gerry Anderson che non risponde mai alle sue chiamate; il 17 dicembre, Whitehall riesce a contattare Gerry Anderson e gli comunica che Barry Morse ha deciso di accettare l\u2019offerta originale; Anderson risponde che ormai sono stati fatti dei cambiamenti e che il personaggio di Bergman non rientra pi\u00f9 nei loro piani.\nQuindi, Barry Morse aveva comunque manifestato l\u2019intenzione di ritornare ma la decisione era arrivata fuori tempo massimo. In realt\u00e0, si era capito che Fred Freiberger non voleva che Bergman facesse parte della seconda stagione e si pu\u00f2 presumere che l\u2019offerta iniziale di Pettitt fosse cos\u00ec ridotta di proposito, per indurlo a rinunciare. Inoltre, le riprese iniziarono solo il 26 gennaio 1976, ben un mese dopo l\u2019approvazione di Morse, quindi vi era tutto il tempo disponibile per un suo reinserimento. Il professor Bergman, cos\u00ec come gli altri, era sparito senza nemmeno fornire una spiegazione.\n-Fred Freiberger: \u201cPer il fatto che non sia stata fornita nessuna spiegazione circa la sparizione di alcuni personaggi, mi assumo tutte le responsabilit\u00e0. \u00c8 stata colpa mia; all\u2019epoca non pensavo fosse necessario dare dei motivi, non pensavo che all\u2019audience potesse importare.\u201d\n-Barry Morse: \u201cMi ha sempre divertito il fatto che non fu mai data nessuna spiegazione sulla scomparsa di Victor Bergman. Sono comunque contento di sapere che Martin mi abbia difeso e cercato di convincere Gerry e Freddy affinch\u00e9 ritornassi.\u201d\n-Prentis Hancock: \u201cNon mi hanno mai detto che non sarei stato chiamato per la seconda stagione. D\u2019altra parte, \u00e8 abbastanza normale, fare l\u2019attore non \u00e8 diverso dall\u2019idraulico: lo chiami per fare un lavoro e lui lo fa. La prossima volta magari chiami un idraulico diverso; non \u00e8 che chiami il primo idraulico per informarlo che non sar\u00e0 richiamato! Di fatto, noi non siamo stati licenziati ma, semplicemente, non richiamati.\" \u201cEra un lavoro come un altro. Avevo finito la prima serie e semplicemente non mi avevano pi\u00f9 richiamato. Qualche anno dopo, invece, mi resi conto di aver sviluppato un certo affetto per quel ruolo e a quel punto pensai che era stato un peccato non potere continuare. Da quello che sentii da Zienia e gli altri, non deve essere stato comunque un anno facile; so che c\u2019erano tanti problemi e penso che, in fondo, se avessi partecipato in quelle condizioni non ne sarei stato contento. Continuai a seguire quello che gli altri colleghi stavano facendo durante la seconda serie e fui sorpreso, comunque, che non vi fu un\u2019estensione ad una terza stagione.\u201d\nLa sparizione dei personaggi della prima stagione avvenne tutta dietro le quinte; non fu mai rivelata, in nessuno degli episodi, la causa della loro assenza. In realt\u00e0, lo sceneggiatore Johnny Byrne aveva tentato di inserire una spiegazione che lasciasse intuire l\u2019assenza di Bergman. Il dialogo in questione era parte della scena 146 dell\u2019episodio Psycon:\nSimon (cambiato poi in Tony): \"Vorrei che Bergman fosse qui\"\nSandra (annuendo): \"Purtroppo non c\u2019\u00e8\"\nSimon: \"L\u2019unica tuta con l\u2019elmetto difettoso, la doveva indossare proprio lui!\"\nSandra (con gentilezza): \"\u00c8 inutile rimpiangerlo, Simon\"\nQuesto dialogo lasciava intendere la morte accidentale di Bergman dando agli spettatori un\u2019idea sul perch\u00e9 della sua assenza, ma Freiberger decise di eliminarlo dal copione.\nDistribuzione.\nFu trasmesso in Gran Bretagna e negli USA dal 1975 anche se il primo episodio era gi\u00e0 stato realizzato come pilota nel 1973. In entrambi i casi non furono network ma syndication a trasmettere la serie, ragion per cui non fu mai trasmessa in contemporanea sui rispettivi interi territori nazionali.\nLa serie venne trasmessa fuori dalla Gran Bretagna a partire dal 1976. In Francia \u00e8 conosciuta come \"Cosmos: 1999\", in Danimarca come \"M\u00e5nebase Alpha\", in Portogallo e Brasile \u00e8 nota come \"Espa\u00e7o: 1999\", i Tedeschi la chiamarono \"Mondbasis Alpha 1\", gli Spagnoli \"Espacio: 1999\", per gli Svedesi fu \"M\u00e5nbas Alpha 1999\", per i Polacchi \"Kosmos 1999,\" in Finlandia la serie usc\u00ec col titolo di \"Avaruusasema Alfa\" e in Argentina e Cile \"Cosmos 1999\". Esiste anche una versione doppiata in lingua afrikaans per il mercato sudafricano, dal titolo \"Alpha 1999\".\nL'edizione italiana fu anticipata di un anno da un'omonima trasposizione cinematografica, che montava gli episodi \"Separazione\", \"Gli occhi di Tritone\" e \"Un altro tempo un altro luogo\", con musiche di Ennio Morricone. Alla regia \u00e8 accreditato il solo Lee H. Katzin, regista del primo dei tre episodi utilizzati. Al contempo Spazio 1999 divenne familiare ai giovanissimi attraverso immagini sulle copertine di quaderni scolastici e l'edizione di libri illustrati.\nI primi sei episodi della prima stagione furono trasmessi dall'allora Secondo Programma Rai a partire da sabato 31 gennaio 1976, con cadenza settimanale nella seconda fascia serale. I seguenti sei a partire da luglio, di gioved\u00ec in prima serata, e gli ultimi dodici nell'autunno seguente, la domenica in fascia pomeridiana, all'interno di \"Domenica in\".\nLa seconda stagione fu trasmessa su \"Rai 1\" in fascia preserale a partire dalla primavera 1979, dividendo ciascun episodio in due serate con una canzone finale composta dal duo \"Oliver Onions\", \"S.O.S. Spazio 1999\". La canzone era stata precedentemente registrata in versione inglese con il titolo \"Miss Robot\" ed \u00e8 ascoltabile brevemente nei film \"Pari e dispari\" e \"Lo chiamavano Bulldozer\" entrambi interpretati da Bud Spencer. L'ordine di trasmissione degli episodi fu quasi aderente a quello di produzione, con piccole variazioni, terminando infatti con \"Attenti ai terrestri\".\nLe serie venne replicata nel 1988 da Rai 3 e nuovamente nel 1994 e nel 1996; dal 2000 da \"Jimmy\", mentre, da agosto 2007 la Rai ha proposto sul proprio sito internet alcuni degli episodi della prima stagione in ordine cronologico. Nell'estate del 2012 la serie viene ritrasmessa su Rai 2 in fascia notturna e su \"Fox Retro\" nel mese di ottobre. La trasmissione televisiva della serie sui canali Rai avvenne con i nastri video originali non restaurati degli anni settanta mentre, su tutte le altre, sono state adottate versioni restaurate.\nIncongruenze.\nAlcune critiche alla serie rimarcarono delle implausibilit\u00e0 scientifiche.\nLo scienziato e scrittore Isaac Asimov avanz\u00f2 ironicamente alcune obiezioni in un articolo sul New York Times: \nAltre licenze narrative scientificamente poco plausibili:\nSequel.\nIl 13 settembre 1999, data della presunta catastrofe lunare, si tenne presso Los Angeles una \"convention\" rievocativa chiamata \"Breakaway\", come il titolo del primissimo episodio. Vi fu proiettato un cortometraggio intitolato \"Message from Moonbase Alpha\" (\"Messaggio da Base Lunare Alpha\"), proposto in Italia attraverso la raccolta della serie in DVD, scritto da Johnny Byrne, uno dei pi\u00f9 prolifici sceneggiatori della serie originale, e prodotto dai fan del club \"Fanderson\". Zienia Merton ritorna dopo ventitr\u00e9 anni nei panni dell'analista dati Sandra Benes, in un ultimo ed accorato messaggio di saluto alla Terra, riportando come gli \"alphani\" siano costretti a trasferirsi definitivamente su un pianeta ribattezzato \"Terra Alpha\", abbandonando la Luna prima che si allontani dall'orbita del pianeta. Le riprese furono effettuate il 29 agosto 1999 in un set allestito nel garage della casa di un fan in Gran Bretagna, ricostruendo fedelmente il pannello principale della sala operativa, caratterizzato dal celebre monitor, e avvalendosi di alcune elaborazioni digitali per le immagini delle Aquila nello spazio. Originariamente il cortometraggio avrebbe dovuto costituire il germe di un futuro \"sequel\" della serie, ambientato sul nuovo pianeta venticinque anni dopo il messaggio, con un cast composto dalla discendenza dei personaggi originali. Il progetto \u00e8 per\u00f2 stato abbandonato e il monologo di Sandra viene considerato il lungamente atteso ma dignitoso epilogo della serie \"Spazio 1999\"."}
{"id": "89254", "revid": "2168875", "url": "https://it.wikipedia.org/wiki?curid=89254", "title": "Auferstanden aus Ruinen", "text": "Auferstanden aus Ruinen \"(Risorti dalle rovine)\" fu l'inno nazionale della Repubblica Democratica Tedesca dal 1949 al 1990, l'anno della riunificazione delle due Germanie.\nStoria.\n\u00c8 una poesia scritta da Johannes Robert Becher, esiliato quando ancora la Germania intera era sotto il governo di Adolf Hitler. Nel 1949, il Presidente della neonata Repubblica Democratica Tedesca, Wilhelm Pieck, decise di farne l'inno nazionale dello Stato socialista tedesco, e chiese di musicarlo al celebre compositore Hanns Eisler (1898-1962), gi\u00e0 allievo del padre della dodecafonia Arnold Sch\u00f6nberg, nonch\u00e9 autore di numerosi brani delle commedie di Bertolt Brecht.\nA seguito della dissoluzione della DDR, l'inno non fu pi\u00f9 eseguito in pubblico, avendo la Germania unificata assunto come proprio inno \"Das Lied der Deutschen\" (\"il canto dei tedeschi\"), nella forma gi\u00e0 adottata dalla Germania occidentale.\nSiccome le metriche di \"Das Lied der Deutschen\" e di \"Auferstanden aus Ruinen\" sono (intenzionalmente) identiche, essendo basate entrambe sull'inno popolare austroungarico di Haydn, \u00e8 possibile cantare l'una sulla musica dell'altra.\nLa canzone fa riferimento all'unit\u00e0 tedesca (un ideale molto antecedente alla divisione a seguito della seconda guerra mondiale), e perci\u00f2 dopo l'erezione del muro di Berlino il testo non sembr\u00f2 pi\u00f9 opportuno alle autorit\u00e0 della Germania orientale, che con il passaggio del potere a Erich Honecker, all'inizio degli anni settanta, si limitarono a farne eseguire la musica."}
{"id": "89256", "revid": "2093951", "url": "https://it.wikipedia.org/wiki?curid=89256", "title": "Christoph Sch\u00f6nborn", "text": "Attuale arcivescovo di Vienna, \u00e8 stato elevato alla porpora cardinalizia nel 1998. Egli \u00e8 inoltre cappellano dell'Ordine del Toson d'oro austriaco di cui \u00e8 membro dal 1961. \u00c8 membro della nota famiglia dei conti di Sch\u00f6nborn che nei secoli ha avuto molti rappresentanti nel mondo ecclesiastico della Chiesa austriaca e della Curia romana.\nSch\u00f6nborn \u00e8 stato per anni una figura di spicco e considerato tra i papabili per il suo spirito conservatore mediato da uno spirito riformatore bilanciato che era in grado di accordare bene tra loro le diverse fazioni della curia romana oltre ad essere noto per le sue visioni particolarmente tolleranti, per le sue doti diplomatiche e per l'apertura nel dialogo. In particolare egli \u00e8 noto per la propria abilit\u00e0 di mediare tra i conservatori e l'ala pi\u00f9 riformista della chiesa cattolica. Sch\u00f6nborn \u00e8 noto nel mondo cattolico in particolare per aver curato l'ultima edizione del \"Catechismo della Chiesa Cattolica\". Gi\u00e0 studente di papa Benedetto XVI e suo stretto confidente, alleato e amico, il papa lo ha pi\u00f9 volte definito suo \"figlio spirituale\" proprio a sottolineare questo loro legame. Secondo il vaticanista John L. Allen, Sch\u00f6nborn fu tra coloro che spinsero maggiormente per l'elezione di Joseph Ratzinger a papa nel conclave del 2005. Nato a Skalka in Boemia e cresciuto a Schruns, al confine con la Svizzera, egli ha antenati di origine tedesca, boema, ceca, austriaca, ungherese, italiana (ha collegamenti di parentela coi Savoia-Carignano) e irlandese. Pur avendo studiato in Francia, \u00e8 stato per anni professore a Friburgo e parla correntemente, oltre al tedesco nativo, inglese, italiano, spagnolo, francese e latino.\nBiografia.\nFamiglia, giovent\u00f9 e formazione.\nSch\u00f6nborn \u00e8 il secondogenito del conte Hugo-Damian von Sch\u00f6nborn e della baronessa Eleonore Ottilie Hilda Maria von Doblhoff. Gli Sch\u00f6nborn sono un'antichissima famiglia nobile e cattolica della alta nobilit\u00e0 tedesca dell'Europa centrale, che ha dato gi\u00e0 alla Chiesa numerosi personaggi di rilievo, tra cui gli arcivescovi e vescovi Franz Lothar von Sch\u00f6nborn, Johann Philipp Franz von Sch\u00f6nborn, Friedrich Karl von Sch\u00f6nborn-Buchheim, Franz Georg von Sch\u00f6nborn-Buchheim e persino due cardinali, nella persona di Damian Hugo von Sch\u00f6nborn-Buchheim e Franziskus von Paula Sch\u00f6nborn. Sono anche tra i pi\u00f9 importanti costruttori del barocco della Germania meridionale. Pi\u00f9 di un centinaio di chiese sono state costruite dagli Sch\u00f6nborn, anche importanti palazzi vescovili, monasteri e ospedali. Christoph Sch\u00f6nborn \u00e8 un discendente diretto della duchessa di Boemia Ludmilla.\nLa sua famiglia vanta inoltre legami con diverse casate d'Europa come i boemi Lobkowicz, i Chotek, i Wurmbrand-Stuppach, i Kolowrat-Krakowski, gli Schwarzenberg, i Thun und Hohenstein ed i Clam-Martinic, o famiglie ungheresi come Sz\u00e9chenyi ed i Batthy\u00e1ny, o ancora casate regnanti come i Savoia-Carignano (tramite Gabriella di Savoia-Carignano (1748-1828), figlia del principe Luigi Vittorio di Savoia-Carignano) e gli Hohenzollern-Hechingen. Sch\u00f6nborn \u00e8 inoltre discendente dagli astronomi Joseph Johann Littrow e Karl Ludwig von Littrow, nonch\u00e9 della pioniera del femminismo europeo Auguste von Littrow. Egli \u00e8 inoltre discendente dell'irlandese lady Selina Meade (1797\u20131872), figlia di Richard Meade, II conte di Clanwilliam (1766\u20131805), che spos\u00f2 poi il conte di Clam-Martinic. Christoph Sch\u00f6nborn \u00e8 inoltre pronipote di Sophie Chotek von Chotkowa, duchessa di Hohenberg, moglie dell'arciduca Francesco Ferdinando d'Asburgo-Este, assassinato con lei a Sarajevo nel tragico episodio che diede inizio alla Prima guerra mondiale. Tramite alcuni suoi antenati di un ramo della dinastia romana dei Colonna trasferitasi in Boemia, egli discende pertanto anche da alcuni papi di epoca medievale.\nChristoph nacque il 22 gennaio 1945 nel castello di Skalka. Il cardinale Sch\u00f6nborn ha due fratelli (uno maggiore e uno minore) e una sorella. La famiglia di Sch\u00f6nborn, pur di origine boema, decise di trasferirsi definitivamente in Austria quando Christoph aveva appena nove mesi in quanto, dopo il ritiro delle forze tedesche dalla Cecoslovacchia e la fine della Seconda guerra mondiale, la popolazione locale di lingua tedesca venne pesantemente perseguitata dal nuovo governo (soprattutto l'aristocrazia), sotto la guida di Edvard Bene\u0161 e il regime stalinista. I suoi genitori divorziarono e il piccolo Christoph crebbe a Schruns, nell'Austria occidentale, a breve distanza dal confine col cantone svizzero di Graub\u00fcnden, dove inizi\u00f2 i propri studi, proseguendoli poi a Bludenz nel Vorarlberg. Cresciuto come si \u00e8 detto nel Vorarlberg, Sch\u00f6nborn parla il dialetto del Vorarlberg cos\u00ec come il tedesco svizzero oltre al tedesco nativo. Inoltre egli parla correntemente francese e italiano, inglese, spagnolo, latino.\nL'inizio della carriera ecclesiastica e l'insegnamento.\nDopo la maturit\u00e0, nel 1963 Sch\u00f6nborn entr\u00f2 nell'ordine dei Frati Predicatori (domenicani) a Warburg vicino a Bonn. Prosegu\u00ec quindi gli studi di filosofia e psicologia a Vienna, quelli di teologia cattolica a Bornheim-Walberberg ed a Parigi all'Istituto cattolico di teologia e alla Sorbona, laureandosi in teologia nel 1971 e ottenendo nella medesima disciplina il dottorato nel 1974. Alla Sorbona Sch\u00f6nborn si specializz\u00f2 in Cristianesimo slavo e bizantino. Durante gli studi conobbe, a Ratisbona, Joseph Ratzinger. Il 27 dicembre 1970, intanto, venne ordinato presbitero a Vienna per mano dal cardinale Franz K\u00f6nig.\nSch\u00f6nborn si occup\u00f2 di pastorale studentesca gi\u00e0 a Graz fra il 1973 e il 1975. Dal 1975 Sch\u00f6nborn insegn\u00f2 come professore ospite e poi come professore ordinario dogmatica cattolica e dal 1978 teologia dell'oriente cristiano all'Universit\u00e0 di Friburgo in Svizzera.\nNel 1980 Sch\u00f6nborn venne nominato membro della Commissione teologica internazionale della Santa Sede e della Fondazione Pro Oriente dal 1984. Nel 1987 divenne segretario della commissione per la redazione del Catechismo della Chiesa Cattolica, quindi stretto collaboratore di Joseph Ratzinger.\nNegli anni ottanta Sch\u00f6nborn venne chiamato altres\u00ec a fare parte di altre numerose commissioni di esperti: della commissione teologica della Conferenza episcopale svizzera (1980-1991), della commissione svizzera per il dialogo tra cattolici e ortodossi (1980-1987) e di quella per il dialogo con gli altri cristiani (1980-1984).\nL'episcopato ed il cardinalato.\nNel 1991 papa Giovanni Paolo II lo nomina vescovo titolare di Sutri e vescovo ausiliare di Vienna. L'ordinazione episcopale ha luogo il 29 settembre 1991 nel Duomo di Santo Stefano a Vienna. L'11 aprile del 1995 venne nominato vescovo coadiutore dell'arcidiocesi di Vienna ed in quello stesso anno venne chiamato a succedere a Hans Hermann Gro\u00ebr come arcivescovo dopo le dimissioni di quest'ultimo.\nIl 29 giugno 1996 Sch\u00f6nborn (che nella primavera dello stesso anno aveva predicato gli esercizi spirituali in Vaticano) ricevette da papa Giovanni Paolo II il pallio, simbolo dei metropoliti. Nel 1998 venne creato cardinale del titolo del Ges\u00f9 Divin Lavoratore.\nNel 1998 \u00e8 nominato presidente della conferenza episcopale austriaca, della quale era gi\u00e0 dal 1996 vicepresidente. In questa carica \u00e8 stato riconfermato il 10 novembre 2004, il 19 novembre 2010 e l'8 novembre 2016. Considerato tra i papabili alla morte di papa Giovanni Paolo II se si esclude l'elemento sfavorevole della giovane et\u00e0, il cardinale Sch\u00f6nborn prese parte come elettore al conclave del 2005 e fu tra coloro che spinsero particolarmente per l'elezione di papa Benedetto XVI.\nNel 2011 celebr\u00f2 personalmente i solenni funerali di Ottone d'Asburgo-Lorena, ultimo figlio sopravvissuto dell'ultimo imperatore d'Austria, Carlo I, del quale aveva perorato la causa di beatificazione portata a compimento nel 2004.\nIl 18 settembre 2012 venne nominato padre sinodale della XIII Assemblea Generale Ordinaria del Sinodo dei Vescovi.\nIl 15 gennaio 2014 papa Francesco lo nomin\u00f2 membro della Commissione Cardinalizia di Vigilanza sullo I.O.R.\nSch\u00f6nborn \u00e8 attualmente anche ordinario in Austria per i fedeli di rito orientale e un esperto riconosciuto della Cristianit\u00e0 orientale. Egli \u00e8 pure membro delle Congregazioni vaticane per le Chiese orientali, per la dottrina della fede e per la formazione cattolica e del Pontificio Consiglio per la cultura nonch\u00e9 della Pontificia Commissione per i beni culturali.\nLa teologia di Christoph Sch\u00f6nborn.\nTeologo ferratissimo e buon predicatore, poliglotta (parla anche l'italiano), \u00e8 convinto assertore della dimensione universale della Chiesa. \u00c8 ritenuto un conservatore. \u00c8 tuttavia personaggio capace di dire \"pane al pane vino al vino\" e di essere critico anche verso i vertici della Chiesa, come ha dimostrato nel grave scandalo del seminario di Sankt P\u00f6lten.\nPosizione sulla teoria dell'evoluzione.\nFin dal 1996, papa Giovanni Paolo II afferm\u00f2 che l'evoluzione (un termine, la cui definizione egli tuttavia non precis\u00f2) era pi\u00f9 che un'ipotesi.\nHa tuttavia suscitato irritazione lo scritto di Sch\u00f6nborn pubblicato il 7 luglio 2005 sul \"New York Times\", nel quale egli ha espresso la propria posizione sulla teoria dell'evoluzione.\nNella sua intervista, Sch\u00f6nborn definisce la teoria dell'evoluzione, che fa del caso una componente essenziale dell'evoluzione, un'ideologia, perch\u00e9, secondo Sch\u00f6nborn, questa teoria pone il caso come fosse un dogma, escludendo a priori ogni ruolo di Dio. La teoria dell'evoluzione non sarebbe \u2013 come in generale ogni altra teoria che non riconosce il piano divino nell'evoluzione\u00a0\u2013 scientifica; essa costituirebbe anzi un'abdicazione dell'intelligenza.\nPer Sch\u00f6nborn, invece, si ravvisa anche nell'evoluzione un disegno intelligente, ossia un piano finalizzato. Sch\u00f6nborn lascia aperta nel suo articolo la questione di come la sua fede in un disegno, ossia in un'evoluzione della vita guidata da Dio, sia compatibile con il concetto scientifico della falsificabilit\u00e0.\nIn verit\u00e0 Sch\u00f6nborn ha espressamente indicato che \u00e8 indubitabile che l'evoluzione non darwinista abbia avuto luogo, soltanto che il fattore determinante non \u00e8 il caso ma il piano divino. Egli ha indicato fra i lavori scientifici che conforterebbero la sua tesi Sch\u00f6nborn ha citato il libro del fisico viennese Walter Thirring \"Kosmische Impressionen - Gottes Spuren in den Naturgesetzen\" (\"Impressioni cosmiche, tracce di Dio nelle leggi naturali\").\nNello stesso articolo Sch\u00f6nborn rifiuta anche l'ipotesi cosmologica del multiverso, elaborata in alternativa alle interpretazioni religioso\u2013teologiche del principio antropico elaborate negli ultimi anni.\nIn una lettura catechistica presso il Duomo di Santo Stefano, il 2 settembre 2005, il cardinale Sch\u00f6nborn ha chiarito che egli riconosce il grande contributo di Charles Darwin e gli indubitabili progressi della scienza. Scienza e fede rispondono tuttavia a questioni differenti e non devono per forza entrare in conflitto, se si rispettano le diverse visioni della realt\u00e0.\nSu questi argomenti il cardinale ha anche scritto un libro intitolato: \"Caso o disegno? Evoluzione e creazione secondo una fede ragionevole\".\nDialogo interreligioso.\nSch\u00f6nborn \u00e8 membro dell'Elijah Interfaith Institute per il dialogo interreligioso tra i popoli, al quale si \u00e8 dichiarato sempre molto aperto e disponibile.\nEbraismo e cattolicesimo.\nIl cardinale Sch\u00f6nborn si \u00e8 detto pi\u00f9 volte disponibile ad un dialogo interreligioso con l'ebraismo ma pure ha difeso sul settimanale inglese \"The Tablet\" l'uso della preghiera \"Oremus et pro perfidis Judaeis\" del Venerd\u00ec Santo cristiano, adducendo a tale giustificazione nell'uso di questa preghiera del VI secolo quanto contenuto nel Vangelo, ovvero le parole che Ges\u00f9 stesso ha pronunciato agli apostoli incaricandoli di annunciare la sua Parola a tutte le nazioni, incominciando da Gerusalemme (Lc 24,47). Malgrado alcune organizzazioni ebraiche considerino tale preghiera un affronto personale, il cardinale Sch\u00f6nborn ha ribadito pi\u00f9 volte l'importanza della \"continuazione ed intensificazione del dialogo ebraico-cristiano\" e nel 2012 a riprova di ci\u00f2 ha inviato una lettera alla comunit\u00e0 ebraica austriaca nella quale esprimeva il proprio dissenso e il suo shock per la profanazione di 43 tombe nella parte ebraica di Cimitero Centrale di Vienna.\nIslam e cattolicesimo.\nSch\u00f6nborn si \u00e8 pi\u00f9 volte dichiarato disponibile ad intraprendere un dialogo religioso costruttivo tra la chiesa cattolica e l'islam. Ad ogni modo egli si \u00e8 detto contrario all'idea della \"conquista islamica dell'Europa\" tanto propinata da alcuni gruppi estremisti.\nChiesa ortodossa e cattolicesimo.\nSch\u00f6nborn ha dichiarato che le differenze teologiche tra la chiesa cattolica e le chiese orientali ortodosse possono essere risolte se le due fedi religiose fossero disposte ad un dialogo che metta da parte le divergenze teologiche emerse in passato.\nHIV/AIDS e l'uso dei preservativi.\nNel 1996, Sch\u00f6nborn rilasci\u00f2 un'intervista alla televisione austriaca nella quale dichiar\u00f2 che chi era affetto da AIDS potesse utilizzare i preservativi come \"male minore\", premunendosi di rispondere poco dopo comunque che \"nessuno pu\u00f2 affermare che l'uso del preservativo sia ideale nelle relazioni sessuali.\"\nMozart, cattolicesimo e massoneria.\nSecondo Erich Leitenberger, allora portavoce della Conferenza episcopale austriaca, la posizione del cardinale sul coinvolgimento di Wolfgang Amadeus Mozart, musicista simbolo dell'Austria e uno tra i suoi favoriti, nella massoneria, sono che per quanto il musicista fu un massone accertato, egli fu inoltre un vero cattolico.\nAspetti controversi.\nNel 2009 l'arcivescovo \u00e8 stato in visita a Me\u0111ugorje, luogo delle presunte apparizioni della Madonna, destando la preoccupazione del vescovo locale Ratko Peri\u0107, contrario al fenomeno. In una successiva dichiarazione Sch\u00f6nborn ha rivendicato il carattere privato del suo pellegrinaggio e che questo fatto non implica una presa di posizione dell'arcivescovo sulla veridicit\u00e0 delle apparizioni in corso.\nHa destato clamore nel 2013 la sua scelta di confermare la decisione presa del consiglio pastorale della parrocchia di St\u00fctzenhofen che aveva eletto a proprio capo una persona dichiaratamente omosessuale, suscitando la reazione del parroco che aveva chiesto il suo intervento. Alle successive reazioni dei gruppi tradizionalisti in merito a questa sua apertura Sch\u00f6nborn ha replicato che ha visto in quella persona \"un uomo umile e di grande fede\" e per questo ha deciso di confermare la sua elezione.Tuttavia \u00e8 importante notare che non si \u00e8 trattato di una legittimazione dell'omosessualit\u00e0, ma di un tentativo di pastorale non discriminatoria e inclusiva degli omosessuali,in linea con la posizione della Chiesa.\nCos\u00ec come hanno destato stupore, perplessit\u00e0 e polemiche le sue parole di apprezzamento nei confronti di Conchita Wurst che ha rappresentato l'Austria all'Eurovision Song Contest 2014 a Copenaghen, in Danimarca, vincendo la competizione canora, affermando che l'artista: \nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "89263", "revid": "5", "url": "https://it.wikipedia.org/wiki?curid=89263", "title": "Giovanni Battista Montini", "text": ""}
{"id": "89265", "revid": "599013", "url": "https://it.wikipedia.org/wiki?curid=89265", "title": "Dcx", "text": ""}
{"id": "89268", "revid": "2222980", "url": "https://it.wikipedia.org/wiki?curid=89268", "title": "Gaetano Previati", "text": "Biografia.\nNacque in una casa dell'odierna Via XX Settembre, sulla cui facciata nel 1952 \u00e8 stata posta una lapide in sua memoria; nei pressi di questa abitazione nascer\u00e0 nel 1881 Manfredo Manfredini, altra figura di artista.\nDopo aver studiato presso la Civica scuola d'arte di Ferrara sotto la guida di Giovanni Pagliarini, nel 1876 si trasferisce da Ferrara a Milano dove frequenta l'Accademia di belle arti di Brera, vincendo nel 1879 il concorso Canonica con il quadro \"Gli ostaggi di Crema\".\nNel 1881 si stabilisce definitivamente a Milano dove entra in contatto con gli ambienti della Scapigliatura. Partecipa alla I Triennale di Brera del 1891 con l'opera \"Maternit\u00e0\" in cui rende esplicita la sua adesione al divisionismo, di cui sar\u00e0 anche teorico, e ai temi simbolisti.\nA partire dal 1895 e fino al 1914 \u00e8 invitato alle esposizioni internazionali d'arte di Venezia, dove nel 1901 e nel 1912 \u00e8 presente con due mostre personali.\nNel 1907 partecipa all'allestimento della \"Sala del sogno\" della VII Biennale di Venezia ed espone al \"Salon des peintres divisionnistes italiens\" organizzato a Parigi dal mercante Alberto Grubicy. Questi, con il fratello Vittore, fonda nel 1911 la \"Societ\u00e0 per l'Arte di Gaetano Previati\", acquistando un nucleo consistente di suoi dipinti che verranno esposti nelle mostre organizzate a Genova (1915) e a Milano (1916 e 1919).\nFra le sue opere pi\u00f9 importanti, \"La Maternit\u00e0\", dipinta nel 1890 e presentata nella Triennale di Brera dove riscontr\u00f2 discussioni vivacissime per la tecnica esecutiva: una donna, seduta sotto un albero, si china teneramente sul bimbo a cui offre il seno mentre intorno la circondano figure evanescenti di angeli.\nColpito da dolorosi lutti familiari, muore nel 1920 all'et\u00e0 di 67 anni a Lavagna, cittadina ligure dove gi\u00e0 da tempo soleva trascorrere lunghi soggiorni.\nViene sepolto nel cimitero monumentale della Certosa di Ferrara."}
{"id": "89271", "revid": "1522738", "url": "https://it.wikipedia.org/wiki?curid=89271", "title": "Finw\u00eb", "text": "Finw\u00eb \u00e8 un personaggio di Arda, l'universo immaginario fantasy creato dallo scrittore inglese J.R.R. Tolkien. \u00c8 uno dei personaggi principali de \"Il Silmarillion\", padre di F\u00ebanor, e fu un grande amico di Elu Thingol, Re del Doriath; \u00e8 inoltre il Re Supremo di tutti i Noldor, uno dei capi degli Elfi che guidarono le loro genti dalla Terra di Mezzo fino al Reame Beato di Valinor.\nVita.\nFinw\u00eb \u00e8 il primo dei grandi re dei Noldor: uno dei tre che per primi giunsero in Aman al seguito di Orom\u00eb e che in seguito condussero tutti gli Elfi durante il Grande Viaggio.\nIn Aman ebbe due mogli: la prima, M\u00edriel, mor\u00ec poco dopo aver dato alla luce il loro primo figlio F\u00ebanor, lo spirito di fuoco, il pi\u00f9 possente di tutti i Noldor. La seconda moglie fu invece Indis dei Vanyar, dalla quale ebbe Fingolfin e Finarfin e due femmine, Findis e Irim\u00eb. A differenza di F\u00ebanor che, essendo figlio di padre e madre Noldorin, era scuro di capelli, i quattro figli di Indis e tutta la loro discendenza portarono sempre i capelli biondi, tipica caratteristica dei Vanyar. Finw\u00eb tuttavia rimase sempre pi\u00f9 legato alla prima moglie ed al primo figlio, piuttosto che agli altri.\nQuando Melkor tent\u00f2 di irretire i Noldor, Finw\u00eb cerc\u00f2 di calmare la propria gente e di ascoltare i Valar. Ma quando i Valar decretarono l'espulsione di F\u00ebanor da Tirion, Finw\u00eb decise di seguirlo ed andare a vivere al confine settentrionale della terra beata a Formenos. Dopo l'ottenebramento di Aman causato dalla distruzione dei Due Alberi, con F\u00ebanor lontano da Formenos perch\u00e9 era stato convocato dai Valar, Melkor prese d'assalto la roccaforte di F\u00ebanor ed uccise Finw\u00eb, unico rimastovi a difesa. Tra i pi\u00f9 saggi ed amati tra i Noldor, Finw\u00eb fu il primo a venire ucciso sulla terra di Aman.\nIl suo nome \u00e8 una parola Quenya (che non venne mai adattata in Sindarin poich\u00e9 non torn\u00f2 mai nel Beleriand) di non chiara derivazione: il glossario de \"Il Silmarillion\" traduce \"Fin\" con \"capelli\", mentre altre fonti inducono a pensare sia un nome composto contenente la parola \"abile\"."}
{"id": "89274", "revid": "123254189", "url": "https://it.wikipedia.org/wiki?curid=89274", "title": "Cicloesano", "text": "Il cicloesano \u00e8 un cicloalcano, ossia un idrocarburo privo di doppi e tripli legami C-C il cui scheletro di atomi di carbonio \u00e8 chiuso ad anello, per l'esattezza un anello composto da sei atomi, ciascuno dei quali lega a s\u00e9 due atomi di idrogeno.\nA temperatura ambiente \u00e8 un liquido incolore dal lieve odore tipico degli idrocarburi. \u00c8 infiammabile e nocivo per inalazione e contatto con la pelle.\nConformazione.\nBench\u00e9 per comodit\u00e0 sia rappresentata da un esagono regolare, la molecola del cicloesano non \u00e8 planare, dal momento che gli atomi di carbonio hanno ibridazione \"sp\"3, tetraedrica in cui l'angolo tra due legami \u00e8 di 109,5\u00b0. La molecola del cicloesano tende pertanto ad assumere una forma piegata detta \"a sedia\", individuata da Odd Hassel, che per questa ricerca ricevette un Premio Nobel per la chimica.\nNella conformazione \"a sedia\", la pi\u00f9 stabile, 6 dei 12 atomi di idrogeno sono in posizione \"assiale\", ovvero i loro legami C-H sono tra loro paralleli e perpendicolari al piano medio della molecola, gli altri 6 sono in posizione \"equatoriale\", ovvero si protendono verso l'esterno, inclinati alternativamente al di sopra e al di sotto del piano medio della molecola.\nA temperatura ambiente le conformazioni si interconvertono rapidamente le une nelle altre passando da una conformazione \"a sedia\" all'altra ad essa speculare attraverso le conformazioni \"twist\" e \"a barca\".\nIl passaggio da una conformazione \"a sedia\" all'altra scambia di posto gli idrogeni: quelli in posizione assiale si ritrovano in posizione equatoriale e viceversa.\nQuando al posto degli idrogeni vi sono dei gruppi sostituenti, la forma a sedia pi\u00f9 stabile \u00e8 quella che lascia i sostituenti pi\u00f9 ingombranti in posizione equatoriale; in questo modo viene minimizzato l'ingombro sterico della molecola. Un'importante eccezione consiste nell'effetto anomerico quando vi sono eteroatomi all'interno dell'anello.\nProduzione.\nIl cicloesano si ottiene per distillazione del petrolio, ma in maggiore quantit\u00e0 per reforming catalitico di idrocarburi e per idrogenazione catalitica del benzene, tipicamente con Nichel Raney.\nUtilizzi.\nTrova principalmente impiego in chimica industriale come solvente: la produzione di polietilene si basa su reazione di polimerizzazione in fase liquida che usa il cicloesano come solvente veicolante. Il cicloesano si usa anche come materia prima per la produzione del nylon 6,6, derivato dell'acido adipico con l'esametilendiammina. Proprio quest'ultima si ottiene per pirolisi ammoniacale del cicloesano. Il suo mono-metil derivato \u00e8 ampiamente usato come solvente dei cancellini liquidi per cancelleria."}
{"id": "89276", "revid": "122149599", "url": "https://it.wikipedia.org/wiki?curid=89276", "title": "F\u00fcrstenau (Svizzera)", "text": "F\u00fcrstenau (toponimo tedesco; in romancio \"Farschno\"; ) \u00e8 un comune svizzero di 345 abitanti nel Canton Grigioni, regione Viamala.\nIl villaggio \u00e8 conosciuto come la pi\u00f9 piccola citt\u00e0 del mondo, sebbene ci siano centinaia di comuni sia in Svizzera che in altri paesi con molti meno abitanti e 345 abitanti non siano quindi cos\u00ec pochi. In Francia sono presenti dei comuni con 0 abitanti e negli Stati Uniti una citt\u00e0 del Nebraska, Monowi, ne ha appena 1. In Italia il comune meno popolato \u00e8 Morterone in provincia di Lecco, con 29 abitanti.\nGeografia fisica.\nF\u00fcrstenau \u00e8 situato nella Domigliasca, alla destra del Reno Posteriore. Dista 24\u00a0km da Coira.\nMonumenti e luoghi d'interesse.\nIl castello di Schauenstein dove oggi troviamo l'Hotel Ristorante Schloss Schauenstein dello chef 3 stelle Michelin Andreas Caminada.\nInfrastrutture e trasporti.\nF\u00fcrstenau dista 3,5\u00a0km dalla stazione ferroviaria di Cazis e 1\u00a0km dall'uscita autostradale di Thusis nord, sulla A13/E43."}
{"id": "89277", "revid": "119012752", "url": "https://it.wikipedia.org/wiki?curid=89277", "title": "Shell sort", "text": "Lo Shell sort (o Shellsort) \u00e8 uno dei pi\u00f9 vecchi algoritmi di ordinamento. \u00c8 stato ideato nel 1959 da Donald L. Shell.\nL'algoritmo \u00e8 veloce, facile da comprendere e da implementare, ma \u00e8 difficile analizzarne il tempo di esecuzione.\nLo Shell sort viene a volte chiamato \"Shell-Metzner sort\" in onore di Marlene Metzner che ne scrisse una primissima implementazione in FORTRAN. Venne per la prima volta chiamato Shell-Metzner in un articolo su Creative Computing nel 1976, ma Marlene Metzner disse di non volere che l'algoritmo portasse il suo nome.\nConcetto base.\nLo Shell sort \u00e8 una estensione dell'insertion sort, tenendo presenti due osservazioni: \nLo Shell sort \u00e8 simile all'insertion sort, ma funziona spostando i valori di pi\u00f9 posizioni per volta man mano che risistema i valori, diminuendo gradualmente la dimensione del passo sino ad arrivare ad uno.\nAlla fine, lo Shell sort esegue un insertion sort, ma per allora i dati saranno gi\u00e0 piuttosto ordinati.\nConsideriamo un valore piccolo posizionato inizialmente all'estremit\u00e0 errata di un array dati di lunghezza \"n\". Usando l'insertion sort, ci vorranno circa \"n\" confronti e scambi per spostare questo valore lungo tutto l'array fino all'altra estremit\u00e0. Con lo Shell sort, si muoveranno i valori usando passi di grosse dimensioni, cosicch\u00e9 un valore piccolo andr\u00e0 velocemente nella sua posizione finale con pochi confronti e scambi.\nL'idea dietro lo Shell sort pu\u00f2 essere illustrata nel seguente modo:\nL'effetto finale \u00e8 che la sequenza dei dati viene parzialmente ordinata. La procedura viene eseguita ripetutamente, ogni volta con un array pi\u00f9 piccolo, cio\u00e8, con un numero di colonne \"h\" pi\u00f9 basso. Nell'ultima passata, l'array \u00e8 composto da una singola colonna(\"h\"=1) trasformando di fatto quest'ultimo giro in un insertion sort puro e semplice. \nAd ogni passata i dati diventano sempre pi\u00f9 ordinati, finch\u00e9, durante l'ultima lo diventano del tutto. Comunque, il numero di operazioni di ordinamento necessarie in ciascuna passata \u00e8 limitato, a causa dell'ordinamento parziale ottenuto nelle passate precedenti.\nEsempio.\nPoniamo che\nsia la sequenza da ordinare. Prima, viene organizzata in un array con 7 colonne (sinistra), poi le colonne vengono ordinate (destra):\nGli elementi 8 e 9 sono ora arrivati in fondo alla sequenza, ma l\u00ec c'\u00e8 anche un elemento piccolo (2) che non dovrebbe esserci. Nella prossima passata, la sequenza viene organizzata su tre colonne, che vengono nuovamente ordinate:\nOra la sequenza \u00e8 quasi completamente ordinata. Una volta organizzata su una sola colonna durante l'ultima passata, sono solamente un 6, un 8 ed un 9 che devono essere spostati leggermente per arrivare a destinazione.\nIn realt\u00e0, i dati non vengono inseriti in un array bidimensionale, ma vengono tenuti in un array monodimensionale indirizzato opportunamente. Per esempio, i dati alle posizioni 0, 5, 10, 15, etc. formerebbero la prima colonna di un array a cinque colonne. Le \"colonne\" ottenute con questo indirizzamento vengono ordinate tramite l'Insertion sort, dal momento che questo metodo \u00e8 piuttosto veloce con sequenze abbastanza ordinate.\nAnalisi.\nLa correttezza dell'algoritmo viene dal fatto che durante l'ultima passata (cio\u00e8 per \"h\" = 1) un normale insertion sort viene eseguito sull'intero array. \nMa, visto che i dati vengono preordinati dalle passate precedenti (\"h\" = 3, 7, 31, ...), una manciata di operazioni dell'insertion sort sono sufficienti. Il numero esatto dipende dalla sequenza dei valori \"h\" (noti come sequenze \"h\"). La sequenza \"h\" sopracitata \u00e8 solo una delle molte possibili.\n(Pratt) Con la sequenza \"h\" 1, 2, 3, 4, 6, 8, 9, 12, 16, ..., 2\"p\"3\"q\", ... Shellsort esegue O(\"n\"\u00b7log(\"n\")2) passi per ordinare una sequenza di lunghezza \"n\".\n(Hibbard) Con la sequenza \"h\" 1, 3, 7, 15, 31, 63, 127, ..., 2\"k\" - 1, ... Shellsort esegue O(\"n\"3/2) passi per ordinare una sequenza di lunghezza \"n\".\n(Knuth) Con la sequenza \"h\" 1, 4, 13, 40, 121, ..., 3\"h\"\"s\"-1 + 1 = (3\"s\" - 1)/2, ... Shellsort esegue O(\"n\"3/2) passi per ordinare una sequenza di lunghezza \"n\".\n(sequenza non definita) con la sequenza h 1, 8, 23, ..., 4i+1 + 3*2i +1, ... Shellsort esegue O (\"n\"4/3) passi per ordinare una sequenza di lunghezza n.\n(Sedgewick) Con la sequenza \"h\" 1, 5, 19, 41, 109, 209, ... (descritta qui sotto), Shellsort esegue O(\"n\"4/3) passi per ordinare una sequenza di lunghezza \"n\".\n(Insertion sort) Il caso peggiore dello Shell sort \u00e8 l'insertion sort base (usando un passo \"h\" = 1), che richiede O(\"n\"\u00b2) confronti e scambi.\nUna sequenza \"h\" facilmente computabile per lo Shell sort \u00e8 la sequenza di Fibonacci (1, 2, 3, 5, 8, 13, 21, ... ) o il suo quadrato (1, 4, 9, 25, 64, ...)."}
{"id": "89279", "revid": "104458", "url": "https://it.wikipedia.org/wiki?curid=89279", "title": "Scharans", "text": "Scharans (toponimo tedesco; in romancio \"Scharons\") \u00e8 un comune svizzero di 820 abitanti del Canton Grigioni, nella regione Viamala.\nGeografia fisica.\nScharans \u00e8 situato nella Domigliasca, alla destra del Reno Posteriore (\"Hinterrhein\") e dell'Albula; dista 28\u00a0km da Coira. Il punto pi\u00f9 elevato del comune \u00e8 la cima del Piz Danis (2 497\u00a0m s.l.m.), sul confine con Almens e Obervaz.\nStoria.\nDa Scharans, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga. \nInfrastrutture e trasporti.\nScharans dista 4,5\u00a0km dalla stazione ferroviaria di Cazis e 2\u00a0km dall'uscita autostradale di Thusis nord, sulla A13/E43."}
{"id": "89280", "revid": "33689", "url": "https://it.wikipedia.org/wiki?curid=89280", "title": "Claudio Rutilio Namaziano", "text": "Biografia.\nNato forse a Tolosa, nella provincia romana della Gallia Narbonense, fu \"praefectus Urbi\" di Roma nel 414.\nPoco dopo, forse l'anno seguente, fu costretto a lasciare Roma per far ritorno nei suoi possedimenti in Gallia devastata dall'invasione dei Vandali. Tale viaggio \u2014 condotto per mare e con numerose soste, perch\u00e9 le strade consolari erano impraticabili e insicure dopo l'invasione dei Goti \u2014 venne descritto nel \"De reditu suo\", l'unica opera certamente sua rimastaci seppur incompleta.\nNamaziano \u00e8, cronologicamente, l'ultimo autore del mondo letterario latino e pagano. Dal punto di vista ideologico, \u00e8 un aristocratico pagano che non accetta i tempi nuovi, rifiutando i culti cristiani, da lui considerati estranei alla tradizione di Roma.\nOpere.\n\"De reditu suo\".\n\u00c8 un componimento in distici elegiaci, giuntoci incompleto: si interrompe infatti al sessantottesimo verso del secondo libro con l'arrivo del protagonista a Luni. \nNel 1973 la paleografa Mirella Ferrari rinvenne un breve frammento nuovo, che descrive la continuazione del viaggio fino ad Albenga, sul litorale ligure. \nL'opera, ricca di osservazioni topografiche e citazioni di classici latini e greci, fu scoperta nel 1493 presso il monastero bobiense di San Colombano. L'editio princeps fu pubblicata da Giovan Battista Pio nel 1520. \nIl poema tratta dunque del tortuoso viaggio intrapreso dal poeta alla volta dei suoi possedimenti nella natia Gallia, razziati dagl'invasori goti, e prende inizio con la partenza di Rutilio da Roma, di cui descrive lo stato di decadenza tanto materiale quanto morale, concentrandosi sia sulla classe senatoria e benestante sia su quella subalterna.\nRaffigura da una parte un imperatore assorto nelle proprie faccende private e del tutto distaccato dalla vita pubblica, come se ignorasse la dura realt\u00e0 che Roma va fronteggiando, con i senatori che nel frattempo si dedicano ignominiosamente alla ricerca sempre pi\u00f9 sfrenata di ricchezze e piaceri, e dall'altra un popolo romano stremato e quasi soggiogato dagli influssi migratori germanici, specialmente i Goti, che dal sacco di Alarico hanno fatto sempre pi\u00f9 pressione su Roma ed i suoi territori. Come pertanto descrive Rutilio, il clima che si respira par'essere quello d'una catastrofe imminente, laddove le strade e gli edifici pubblici non sono pi\u00f9 sicuri. Alla descrizione della decadenza, si oppongono ricordi appassionati e lontani della grandezza dell'Urbe. \nIl viaggio si sposta nella periferia romana, verso la Tuscia, dove Rutilio \u00e8 costretto a partire a causa dell'inagibilit\u00e0 delle strade e dei ponti, specialmente riguardo al degrado della via Aurelia. Il viaggio dunque prosegue per mare, con approdo vicino alle coste dell'Etruria, fino in Liguria. Da l\u00ec il viaggio si conclude con l'arrivo in Gallia, superate le Alpi.\n\"Querolus sive Aulularia\".\nSi tratta di una commedia non pacificamente attribuita a Namaziano, che \u00e8 una rielaborazione dell\"Aulularia\" plautina. Un vecchio ricco e spilorcio insulta continuamente il suo servo Piagnone perch\u00e9 crede che possa rubargli la sua pentola segreta piena di monete d'oro. Anche il figlio \u00e8 osteggiato dal padre, sempre con la stessa accusa, finch\u00e9 lui e il servo, con la complicit\u00e0 di un mago, decidono veramente di compiere il furto per ricattare il vecchio."}
{"id": "89281", "revid": "8911", "url": "https://it.wikipedia.org/wiki?curid=89281", "title": "Rutilio Namaziano", "text": ""}
{"id": "89282", "revid": "8911", "url": "https://it.wikipedia.org/wiki?curid=89282", "title": "Namaziano", "text": ""}
{"id": "89283", "revid": "287204", "url": "https://it.wikipedia.org/wiki?curid=89283", "title": "McDonnell Douglas DC-X", "text": "Il McDonnell Douglas DC-X, conosciuto anche come Delta Clipper-Experimental (DCX), costruito dalla McDonnell Douglas negli stabilimenti di Huntington Beach tra il 1991 e il 1993,\ndoveva essere il modello in scala 1:3 di un razzo vettore riutilizzabile a unico stadio sviluppato dalla NASA e dal Strategic Defense Initiative Organization (SDIO).\nNell'agosto del 1993 effettua il suo primo volo e ne completa tre quando la SDIO decide di interrompere il programma.\nQuando furono trovati finanziamenti aggiuntivi effettua altri cinque voli prima di essere rispedito a Huntington Beach per essere trasformato nel DC-XA.\nLo scopo del progetto non era quello di creare un vero e proprio vettore per alte orbite e velocit\u00e0 elevate, ma quello di dimostrare la possibilit\u00e0 di effettuare atterraggi verticali morbidi con un razzo riutilizzabile. La differenza tra il DC-X e gli altri razzi, infatti stava proprio nella capacit\u00e0 di effettuare tali atterraggi.\nOra che il progetto \u00e8 terminato, gli ingegneri della NASA non escludono che alcune innovazioni del Delta Clipper possano tornare attuali grazie alla necessit\u00e0 di un razzo simile per l'esplorazione di Marte."}
{"id": "89284", "revid": "767487", "url": "https://it.wikipedia.org/wiki?curid=89284", "title": "Charlot cerca marito", "text": "Charlot cerca marito (\"A Busy Day\") \u00e8 un film del 1914 prodotto e diretto da Mack Sennett. Il cortometraggio, prodotto dalla Keystone Pictures Studio, \u00e8 il primo in cui Charlie Chaplin interpreta una donna. Fu girato a Wilmington l'11 aprile 1914, durante una cerimonia per l'ampliamento del porto di Los Angeles, completato il 18 aprile e distribuito negli Stati Uniti dalla Mutual Film il 7 maggio, abbinato al film didattico \"The Morning Papers\". In italiano \u00e8 stato trasmesso in TV anche col titolo Una giornata indaffarata, mentre in inglese \u00e8 noto anche come \"Busy as Can Be\", \"Lady Charlie\" e \"Militant Suffragette\".\nTrama.\nUna donna assiste col marito a una parata militare, ma si innervosisce quando s'avvede che il compagno riserva le sue attenzioni a una giovane e bella spettatrice che lo affianca. Prima di raggiungere la coppia, la donna disturba le riprese di un cinegiornale, prendendo a schiaffi e calci un regista e un agente di polizia. Infine, il marito spinge la moglie gi\u00f9 da un molo facendola cadere in mare.\nDistribuzione.\nData di uscita.\nLe date di uscita internazionali sono state:"}
{"id": "89285", "revid": "110157", "url": "https://it.wikipedia.org/wiki?curid=89285", "title": "Obervaz", "text": "Obervaz (ufficialmente Vaz/Obervaz, in cui \"Vaz\" \u00e8 la denominazione in romancio e \"Obervaz\" quella in tedesco; ) \u00e8 un comune svizzero di 2\u00a0780 abitanti del Canton Grigioni, nella regione Albula.\nGeografia fisica.\nObervaz \u00e8 situato nella valle dell'Albula, sulla sponda destra. La frazione Lenzerheide, centro principale del comune, dista 18\u00a0km da Coira, 44\u00a0km da Davos e 59\u00a0km da Sankt Moritz. Il punto pi\u00f9 elevato del comune \u00e8 la cima del Parpaner Rothorn (2\u00a0861\u00a0m\u00a0s.l.m.), sul confine con Lantsch e Arosa.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nCirca il 10% dei residenti parla romancio (dati del 2000; nel 1920 era il 73%), il resto parla tedesco.\nGeografia antropica.\nFrazioni.\nLe frazioni di Obervaz sono:\nInfrastrutture e trasporti.\nLa localit\u00e0 \u00e8 servita dalla stazione di Solis sulla ferrovia dell'Albula. L'uscita autostradale di Thusis, sulla A13/E43, dista 21\u00a0km."}
{"id": "89286", "revid": "339392", "url": "https://it.wikipedia.org/wiki?curid=89286", "title": "Una giornata indaffarata", "text": ""}
{"id": "89287", "revid": "767487", "url": "https://it.wikipedia.org/wiki?curid=89287", "title": "Mabel si marita", "text": "Mabel si marita (\"Mabel's Married Life\") \u00e8 un film del 1914 prodotto e diretto da Mack Sennett. Prodotto dalla Keystone Pictures Studio, il cortometraggio fu completato il 6 giugno 1914 e distribuito negli Stati Uniti dalla Mutual Film il 20 giugno. In italiano \u00e8 noto anche coi titoli Charlot dilettante, Charlot geloso e Charlot e il manichino mentre in inglese \u00e8 noto anche come \"The Squarehead\" e \"When You're Married\".\nTrama.\nMabel e il marito sono seduti su una panchina del parco, ma l'uomo la lascia sola per andare al bar a bere. Mentre il marito \u00e8 assente, Mabel viene avvicinata dall'aitante Wellington (a sua volta l\u00ec con la propria moglie) che inizia a corteggiarla. Il marito di Mabel torna dal bar un po' brillo e tenta di cacciare via il rivale, ma invano. Solo la moglie di Wellington, accortasi dell'intraprendenza del marito, riesce a spegnerne l'ardore e a portarlo via con lei.\nSulla via del ritorno verso casa, Mabel vede in un negozio un manichino da pugilato, e lo acquista nella speranza che il marito lo possa usare per esercitarsi. Nel frattempo quest'ultimo, tornato al bar, ha un nuovo incontro con Wellington che si mette a importunarlo insieme ad altri clienti, ma stavolta riesce a farsi rispettare a suon di calci e schiaffi. Rientrato a casa ancor pi\u00f9 alticcio di prima, l'uomo trova il manichino vestito come Wellington e lo scambia per quest'ultimo. Inizia cos\u00ec una zuffa in cui il suo avversario si limita a restituire, rimbalzando, le percosse, finch\u00e9 Mabel non riesce finalmente a convincere il marito della natura dell'intruso.\nDistribuzione.\nData di uscita.\nLe date di uscita internazionali sono state:"}
{"id": "89289", "revid": "110157", "url": "https://it.wikipedia.org/wiki?curid=89289", "title": "Almens", "text": "Almens (toponimo tedesco; in romancio \"Almen\"; ) \u00e8 una frazione di 225 abitanti del comune svizzero di Domleschg, nella regione Viamala (Canton Grigioni).\nGeografia fisica.\nAlmens \u00e8 situato nella Domigliasca, alla destra del Reno Posteriore (\"Hinterrhein\"); dista 27\u00a0km da Coira. Il punto pi\u00f9 elevato del territorio \u00e8 la cima del Piz Raschil (2\u00a0575\u00a0m s.l.m.), sul confine con Trans e Churwalden.\nStoria.\nFino al 31 dicembre 2014 \u00e8 stato un comune autonomo che si estendeva per 8,34\u00a0km\u00b2; il 1\u00ba gennaio 2015 \u00e8 stato accorpato agli altri comuni soppressi di Paspels, Pratval, Rodels e Tomils per formare il nuovo comune di Domleschg.\nInfrastrutture e trasporti.\nDista 3,5\u00a0km dalla stazione ferroviaria di Rodels-Realta e 4\u00a0km dall'uscita autostradale di Thusis nord, sulla A13/E43."}
{"id": "89290", "revid": "3732", "url": "https://it.wikipedia.org/wiki?curid=89290", "title": "Poggio Bracciolini", "text": "\u00c8 ricordato per aver rimesso in circolazione, sottraendoli a secoli di oblio, diversi capolavori della letteratura latina, tra cui il \"De rerum natura\" di Lucrezio, l'\"Institutio oratoria\" di Quintiliano e le \"Silvae\" di Stazio.\nBiografia.\nNato da Guccio (mercante di spezie) e da Jacoba Frutti (figlia di un notaio), in giovent\u00f9 si trasfer\u00ec a Bologna per compiere gli studi giuridici ma, a causa di un rovescio finanziario del padre, Poggio dovette ritornare in Toscana e seguire gli studi da notaio a Firenze. Per mantenersi inizi\u00f2 a lavorare come copista. Svilupp\u00f2 una calligrafia molto apprezzata, tanto che il suo nome giunse a personaggi in vista, come Coluccio Salutati e Leonardo Bruni. Salutati divenne il suo mentore avviandolo agli studi di latino e greco; ebbe notevole influenza sulla sua formazione anche l'umanista Ambrogio Traversari.\nNel 1403, ventitreenne, Poggio si rec\u00f2 a Roma con una lettera di presentazione di Salutati. Fu prima \"abbreviator\", poi si fece strada nella cancelleria papale fino a raggiungere, circa nel 1410, la carica di \"secretarius domesticus\", ossia responsabile della redazione della corrispondenza riservata di Giovanni XXIII, eletto al Concilio di Pisa.\nA causa delle vicissitudini del Grande Scisma d'Occidente (1378-1417) si trov\u00f2, per la sua posizione, a viaggiare in Germania e in Francia, soprattutto per seguire i lavori del Concilio di Costanza (1414-1418). Il Concilio ebbe un esito infausto per Poggio: Giovanni XXIII fu deposto. Retrocesso di nuovo ad \"abbreviator\" e trattato con alterigia, Poggio lasci\u00f2 l'incarico. Nel 1418 si rec\u00f2 in Inghilterra al seguito del vescovo di Winchester, il cardinale Enrico Beaufort, dove rimase per quattro anni. Nel 1423 ritorn\u00f2 in Italia; durante il viaggio verso Roma sost\u00f2 a Colonia dove riscopr\u00ec una copia della \"Cena Trimalchionis\", \"excerptum\" dal \"Satyricon\". A Roma fu reintegrato nell'incarico in Curia da Papa Martino V. Fu \"secretarius domesticus\" anche dei successori Eugenio IV e Niccol\u00f2 V, fino al 1453. Attivissimo, lavorava come segretario personale del pontefice, gestiva uno scriptorium e trovava anche il tempo per effettuare traduzioni (specialmente da Senofonte e da Diodoro Siculo) e scrivere dialoghi d'argomento morale.\nNel 1427 Poggio compr\u00f2 una casa nel paese natale, la \"Valdarnina\". Da allora in poi vi torn\u00f2 almeno una volta all'anno. Nel 1436, all'et\u00e0 di cinquantasei anni, si spos\u00f2 con la diciottenne Vaggia Buondelmonti (nata Selvaggia di Ghino Buondelmonti), appartenente a una famiglia della nobilt\u00e0 feudale fiorentina. Scrisse il dialogo \"An seni sit uxor ducenda\" per spiegare le ragioni di tale scelta tardiva. Vaggia gli diede sei figli: cinque maschi (Pietro Paolo, Giovanni Battista, Jacopo, Giovanni Francesco e Filippo) e una femmina (Lucrezia). Tutti i maschi intrapresero la carriera ecclesiastica, ad eccezione di Jacopo, che, dopo esser divenuto un insigne studioso, fu impiccato a Firenze nel 1478 a seguito del suo coinvolgimento nella congiura dei Pazzi. Poggio ebbe anche molti figli con la sua amante Lucia Pannelli.\nNel 1453 si trasfer\u00ec a Firenze, presso i Medici. Qui fu \"Cancelliere\" della Repubblica fiorentina per cinque anni. Nel 1458 si ritir\u00f2 a vita privata.\nMor\u00ec il 30 ottobre del 1459, a pochi mesi di distanza dalla giovane moglie (deceduta a febbraio). Fu sepolto, come ogni concittadino illustre, nella Basilica di Santa Croce, accanto agli altri cancellieri, e suoi amici, Salutati, Bruni e Carlo Marsuppini.\nIl suo paese natale \u00e8 stato rinominato Terranuova Bracciolini in suo onore.\nCacciatore di manoscritti.\nIn conseguenza dei suoi incarichi nella Curia romana, Poggio ebbe l'opportunit\u00e0 di effettuare molte ricerche nelle biblioteche dei monasteri delle aree vicine a Costanza (San Gallo, Reichenau, Cluny), nelle quali riscopr\u00ec molte opere dell'antichit\u00e0. In Germania si sapeva che le abbazie e i conventi contenevano opere latine, ma nessuno le aveva trascritte n\u00e9 diffuse.\nPoggio effettu\u00f2 quattro visite nei monasteri dell'Europa centrale. I classici latini da lui riscoperti furono:\nA San Gallo nel 1416 Poggio Bracciolini trov\u00f2 una copia del \"De architectura\" di Vitruvio. Il trattato, che ebbe grande importanza per l'architettura, dal Rinascimento fino al XIX secolo, era gi\u00e0 conosciuto. Bracciolini contribu\u00ec ulteriormente alla sua diffusione.\nUno dei pi\u00f9 sensazionali ritrovamenti attribuiti a Poggio \u00e8 il \"De rerum natura\" di Lucrezio, avvenuto a San Gallo nel 1417 (Poggio tenne segreto il nome della localit\u00e0). La trascrizione effettuata dal copista di Bracciolini fu immediatamente ricopiata dall'umanista Niccol\u00f2 Niccoli, amico di Poggio. Questi due esemplari rimasero la fonte di tutte le edizioni di Lucrezio apparse nei secoli XV-XVI.\nTra il 1452 e il 1453 fu protagonista di un'accesa polemica con Lorenzo Valla in cui, all'interno del comune recupero dell'Antico, si contrapposero concezioni opposte della cultura umanistica: da una parte il metodo filologico e storicizzato e l'esigenza della scientificit\u00e0 e del rigore nell'uso linguistico del latino (Valla); dall'altra l'approccio di Poggio, pi\u00f9 entusiastico e incentrato sulla rivalutazione della continuit\u00e0 culturale tra cultura antica e letteratura cristiana e medievale e sul mito della retorica. Poggio Bracciolini identific\u00f2 nella figura di Cicerone il massimo esempio di buon r\u00e9tore e cerc\u00f2 di conformarsi totalmente al suo stile, convinto della trasmissibilit\u00e0 attraverso le epoche dell'insegnamento degli antichi.\nPadre della scrittura umanistica rotonda.\nPoggio fu anche copista e trascrisse di propria mano molti dei manoscritti da lui ritrovati (sono almeno sedici le copie a lui attribuite), in una grafia chiara ed elegante. Bracciolini realizz\u00f2 cos\u00ec le aspettative che Francesco Petrarca e Coluccio Salutati avevano espresso circa cento anni prima. I due letterati, infatti, avevano auspicato un ritorno alla scrittura carolina in opposizione all'allora predominante scrittura gotica, di difficile lettura. Con Poggio Bracciolini e Niccol\u00f2 Niccoli nacque attorno al 1400 a Firenze la scrittura umanistica: Poggio \u00e8 considerato il padre della scrittura umanistica minuscola rotonda (la cosiddetta \"littera antiqua\"), Niccoli della scrittura umanistica minuscola corsiva.\nGrazie alla loro riforma grafica, quando fu inventata la stampa i caratteri tipografici usati in Italia imitarono la minuscola umanistica e non quella gotica. Essi sono i prototipi degli odierni tondo e corsivo.\nOpere.\nOriginali.\nAvendo dedicato tutta la vita alla professione di segretario personale del pontefice, Poggio Bracciolini non fu scrittore a tempo pieno. Fu comunque autore di diversi dialoghi: sull'avarizia, la nobilt\u00e0, l'ipocrisia. Inoltre scrisse un'opera sulla storia di Firenze.\nNell'Urbe Poggio scrisse i seguenti dialoghi: \"De avaritia\" (1425-8, di cui informa F. Barbaro nel 1428), \"De infelicitate principum\" (1444) e \"Contra hypocritas\" (1447-9). Poi, \"An seni sit uxor ducenda\" (1436), \"Dialogus trium disputationum\" e \"De praestantia Caesaris et Scipionis\", in realt\u00e0 un'epistola-trattato diretta a Scipione Mainenti, nella quale difendeva il modello repubblicano utilizzando la figura di Publio Cornelio Scipione. La lunga permanenza a Roma gli consent\u00ec di studiare approfonditamente le vestigia del passato. I suoi studi furono raccolti nel \"De varietate fortunae\" (1431-1448). Tale opera \u00e8 considerata una delle pi\u00f9 importanti testimonianze sui monumenti romani scritta nel XV secolo. Essa si apre con una descrizione delle rovine di Roma: esse sono \"monumentum\" della fragilit\u00e0 delle cose umane (spunto avuto probabilmente dall'umanista, e collega in Curia, Biondo Flavio, che nel 1446 scrisse un \"Roma instaurata\", opera di \"restauro\" topografico di Roma antica). A Roma Bracciolini ebbe modo anche di collezionare storie aneddotiche e novelle, successivamente raccolte nel volume \"Facetiae\" (\"\"Liber facetiarum\",\"\"Facezie\" o, forse pi\u00f9 correttamente, \"Fiabe\", 1438-1452).\nPoggio Bracciolini raccolse il proprio epistolario in dieci libri, di cui si conoscono tre redazioni: la prima comprendeva solo le lettere al Niccoli (datate al 1435 circa), poi dal 1438 cominci\u00f2 la raccolta dell'epistolario completo, che port\u00f2 a termine a Firenze con le ultime lettere (scritte negli anni dal 1445 al 1459). Fu anche un fecondo autore di invettive, soprattutto quando sostenne dispute con altri umanisti.\nNel periodo in cui risiedette a Firenze, in et\u00e0 avanzata, scrisse:"}
{"id": "89291", "revid": "2812", "url": "https://it.wikipedia.org/wiki?curid=89291", "title": "Dc-x (Veicoli spaziali)", "text": ""}
{"id": "89292", "revid": "110157", "url": "https://it.wikipedia.org/wiki?curid=89292", "title": "Churwalden", "text": "Churwalden (toponimo tedesco; ) \u00e8 un comune svizzero di 2\u00a0030 abitanti del Canton Grigioni, nella regione Plessur. Il 1\u00ba gennaio 2010 ha inglobato i comuni soppressi di Malix e Parpan."}
{"id": "89298", "revid": "254059", "url": "https://it.wikipedia.org/wiki?curid=89298", "title": "Distretto di Plessur", "text": "Il distretto di Plessur \u00e8 stato un distretto del Canton Grigioni, in Svizzera, fino alla sua soppressione avvenuta il 31 dicembre 2015. Dal 1\u00ba gennaio 2016 nel cantone le funzioni dei distretti e quelle dei circoli, entrambi soppressi, sono stati assunti dalle nuove regioni; il territorio dell'ex distretto di Plessur coincide con quello della nuova regione Plessur.\nIl distretto confinava con i distretti di Landquart a nord, di Prettigovia/Davos a nord ed a est, di Albula a sud, di Hinterrhein e di Imboden a ovest. Il capoluogo era Coira. Il distretto di Plessur era l'ottavo distretto per superficie ed il primo per popolazione del Canton Grigioni.\nSuddivisione amministrativa.\nIl distretto \u00e8 diviso in 3 circoli e 5 comuni:"}
{"id": "89300", "revid": "29727", "url": "https://it.wikipedia.org/wiki?curid=89300", "title": "Procarioti", "text": ""}
{"id": "89301", "revid": "1386670", "url": "https://it.wikipedia.org/wiki?curid=89301", "title": "Indice di esplosivit\u00e0 vulcanica", "text": "L'indice di esplosivit\u00e0 vulcanica, in lingua inglese Volcanic Explosivity Index (VEI), \u00e8 un indice empirico atto a classificare le eruzioni vulcaniche in funzione dell'esplosivit\u00e0, secondo i criteri indicati da Chris Newhall e Stephen Self.\nStoria.\nNumerosi sono stati i tentativi di dividere in classi le eruzioni dei vulcani. La prima classificazione dei vari tipi di attivit\u00e0 vulcanica \u00e8 stata proposta da Giuseppe Mercalli nel 1883 che, studiando il vulcanismo italiano, fece uso dei termini \u00abstromboliano\u00bb, \u00abvulcaniano\u00bb, e \u00abpliniano\u00bb per indicare eruzioni di intensit\u00e0 crescente. Una distinzione pi\u00f9 completa venne fornita a inizio Novecento dal geologo francese Alfred Lacroix, che pose a un estremo della sua scala le eruzioni di tipo effusivo (eruzioni di tipi hawaiano) e all'altro eruzioni che causano la formazione di nubi ardenti (eruzioni di tipo peleeano), citando anche eruzioni aventi caratteristiche intermedie: la proposta di Lacroix, tuttavia, non si prestava a classificare con completezza quei vulcani che presentano tipi di attivit\u00e0 diversi, e che quindi non possono essere catalogati in base a una singola tipologia di eruzione.\nUna classificazione antesignana del VEI fu quella introdotta da George Walker nel 1973, in grado di esprimere una misura dell'esplosivit\u00e0 di un'eruzione: questa stima veniva condotta considerando la quantit\u00e0 di materiale emesso da un'eruzione, e soprattutto l'indice di dispersione (D) e di frammentazione (F) dei depositi vulcanici. Il parametro D indica \u00abl'area ricoperta dai depositi con uno spessore superiore all'1% di quello massimo\u00bb, mentre il parametro F fornisce una misura della \u00abpercentuale dei componenti con un diametro inferiore a 1 mm misurato in una posizione ben definita del deposito\u00bb. A titolo di esempio, le eruzioni hawaiane hanno un basso grado di esplosivit\u00e0, con F e D minimi, ovvero con grado di frammentazione e dispersione dei prodotti minimo; al contrario, le eruzioni pliniane mostrano un'altissima esplosivit\u00e0, con parametri F e D conseguentemente altissimi. Criticit\u00e0 della classificazione di Walker \u00e8 che, basandosi sull'analisi dei prodotti emessi durante un evento esplosivo, non \u00e8 adatta a distinguere gli eventi effusivi.\nLa classificazione reputata pi\u00f9 attendibile \u00e8 quella ideata da Chris Newhall dell'United States Geological Survey e da Stephen Self dell'universit\u00e0 delle Hawaii nel 1982, basata sull'indice di esplosivit\u00e0 vulcanica, attualmente adottata dallo Smithsonian Institution per la redazione del catalogo mondiale delle eruzioni.\nDescrizione.\nLa scala VEI cataloga le eruzioni vulcaniche con una classificazione semiquantitativa, ottenuta mediante una combinazione di dati quantitativi e di osservazioni qualitative.\nTra i parametri presi in considerazione per assegnare un livello VEI a un'eruzione riscontriamo il volume del materiale piroclastico estruso (tefra), l'altezza della colonna eruttiva, la durata dell'eruzione, la frammentazione del magma e l'areale coinvolto dalla caduta di scorie vulcaniche.\nIn questo modo si ottiene una scala suddivisa in valori che vanno da 0 a 8, in base alla quale le eruzioni vengono descritte qualitativamente come hawaiana, stromboliana, stromboliana/vulcaniana, vulcaniana, sub-pliniana, pliniana, krakatoana e ultrapliniana. Relativamente alla quantit\u00e0 di materiale emesso e a partire da un VEI pari a 2 si pu\u00f2 considerare una scala logaritmica, dove tra un grado e il successivo vi \u00e8 un incremento di tefra emessi di un fattore 10: a titolo di esempio, un'eruzione VEI 7 emette una quantit\u00e0 di tefra 10 volte maggiore di una VEI 6.\nAnalisi critica.\nPeriodicit\u00e0.\nSimilmente ad altri fenomeni naturali (quali i terremoti), le eruzioni di piccola intensit\u00e0 sono molto comuni (si pensi alle eruzioni hawaiane, aventi periodicit\u00e0 \u00abcontinua\u00bb) e, al contrario, si registrano pochissime grandi eruzioni ogni anno: per esempio, nell'arco di un millennio si sono verificate in tutto il pianeta solo alcune eruzioni VEI 7.\nIl grafico seguente rappresenta la frequenza con cui si presentano eruzioni con un determinato indice di esplosivit\u00e0 vulcanica, presentando sull'asse orizzontale i valori di VEI, e sull'asse verticale le eruzioni abbinate a quel VEI che si sono verificate tra circa 10.000 anni fa e il 1994. Si nota come il numero di eventi eruttivi decresca logaritmicamente con l'aumentare del VEI, e che a fronte di sole quattro eruzioni VEI 7 documentate, si riscontrano pi\u00f9 di tremila eruzioni VEI 2:\nQuantit\u00e0 di materiale emesso.\nCome gi\u00e0 accennato, uno dei parametri maggiormente considerati ai fini del calcolo del VEI \u00e8 il volume totale dei prodotti emessi. Nel caso di eruzioni di tipo esplosivo, il materiale piroclastico estruso ricade pi\u00f9 o meno lontano in base alla forza dell'esplosione e all'intensit\u00e0 del vento: generalmente, i depositi piroclastici risultano pi\u00f9 spessi nell'area eruttiva, assottigliandosi con l'aumentare della distanza rispetto al punto di emissione. \u00c8 proprio grazie all'analisi dello spessore dei depositi che \u00e8 possibile stimare con una certa approssimazione il volume totale di materiale espulso.\nDetta analisi, tuttavia, risulta essere pi\u00f9 problematica se l'eruzione \u00e8 avvenuta in un'area remota e difficilmente accessibile, quale - ad esempio - un'isola assai distante dalle grandi masse terrestri; in tal caso, si procede integrando le indicazioni provenienti da pi\u00f9 parametri, quali lo spessore dei depositi, la dimensione della nube eruttiva e la durata dell'eruzione. Analoghe difficolt\u00e0 si presentano nello stimare il volume dei materiali estrusi di antiche eruzioni, dove i tefra vengono sottoposti negli anni all'azione erosiva degli agenti esogeni: in queste situazioni \u00e8 difficile assegnare con certezza un preciso valore di VEI. Non a caso, l'eruzione del Vesuvio del 79 \u00e8 stata classificata dal Vulcanism Global Project come \"VEI 5?\", con un punto interrogativo posposto alla cifra che sta proprio a indicare l'insufficienza di dati disponibili per un corretto calcolo del VEI.\nLimiti della scala.\nPotrebbe darsi che in realt\u00e0 esistano, sepolte nelle annotazioni geologiche storiche, evidenze di eruzioni aventi VEI 9. Tali eventi, altamente distruttivi su scala regionale, costituirebbero una severa minaccia per la vita sulla Terra.\nCriticit\u00e0.\nUna limitazione della scala VEI \u00e8 che non tiene conto della densit\u00e0 dei materiali eruttati: ceneri vulcaniche, bombe vulcaniche e ignimbriti vengono considerate in egual modo. Inoltre, come gi\u00e0 accennato, il VEI si basa prevalentemente sull'analisi della quantit\u00e0 di materiale estruso, il che rende il suo calcolo alquanto complesso nei casi gi\u00e0 menzionati di eruzioni preistoriche o inosservate.\nInoltre, sebbene il VEI sia idoneo nella classificazione del potere eruttivo di un'eruzione, risulta ancora inadatto per quantificare le emissioni di anidride solforosa (SO2) e il loro impatto atmosferico e climatico, cos\u00ec come segnalato nel 2004 da Georgina Miles, Roy Grainger ed Eleanor Highwood."}
{"id": "89306", "revid": "110157", "url": "https://it.wikipedia.org/wiki?curid=89306", "title": "Paspels", "text": "Paspels (toponimo tedesco; in romancio \"Pasqual\"; ) \u00e8 una frazione di 498 abitanti del comune svizzero di Domleschg, nella regione Viamala (Canton Grigioni).\nGeografia fisica.\nPaspels \u00e8 situato nella Domigliasca, alla destra del Reno Posteriore (\"Hinterrhein\"); dista 20\u00a0km da Coira.\nStoria.\nFino al 31 dicembre 2014 \u00e8 stato un comune autonomo che si estendeva per 4,59\u00a0km\u00b2; il 1\u00ba gennaio 2015 \u00e8 stato accorpato agli altri comuni soppressi di Almens, Pratval, Rodels e Tomils per formare il nuovo comune di Domleschg.\nInfrastrutture e trasporti.\nDista 3\u00a0km dalla stazione ferroviaria di Rodels-Realta e 3\u00a0km dall'uscita autostradale di Thusis nord, sulla A13/E43."}
{"id": "89308", "revid": "110157", "url": "https://it.wikipedia.org/wiki?curid=89308", "title": "Pratval", "text": "Pratval \u00e8 una frazione di 241 abitanti del comune svizzero di Domleschg, nella regione Viamala (Canton Grigioni).\nGeografia fisica.\nAlmens \u00e8 situato nella Domigliasca, alla destra del Reno Posteriore (\"Hinterrhein\"); dista 26\u00a0km da Coira.\nStoria.\nFino al 31 dicembre 2014 \u00e8 stato un comune autonomo che si estendeva per 0,77\u00a0km\u00b2; il 1\u00ba gennaio 2015 \u00e8 stato accorpato agli altri comuni soppressi di Almens, Paspels, Rodels e Tomils per formare il nuovo comune di Domleschg.\nInfrastrutture e trasporti.\nDista 1,7\u00a0km dalla stazione ferroviaria di Rodels-Realta e 2,5\u00a0km dall'uscita autostradale di Thusis nord, sulla A13/E43."}
{"id": "89309", "revid": "104265", "url": "https://it.wikipedia.org/wiki?curid=89309", "title": "Capitolare", "text": "Il capitolare \u00e8 una legge o un'ordinanza emanata dai re o dagli imperatori franchi e i loro successori. Il termine deriva dal latino \"capitulare\" (diviso in capitoli o paragrafi). I capitolari erano il principale strumento di governo utilizzato dai re carolingi e regolavano moltissime questioni, dalla vita pubblica, sia laica che ecclesiastica, all'agricoltura, politica all'economia.\nI capitolari carolingi.\nNei primi anni del dominio carolingio in Italia si registra una situazione di sostanziale continuit\u00e0 nella produzione degli atti giuridici; i capitolari nascono come promemoria per i conti e i vescovi che partecipano all'assemblea dei Grandi, durante la quale le decisioni prese dal re e dal consiglio dei suoi fedeli sono pubblicate verbalmente. Il primo capitolare viene emanato da Carlo Magno nel 779 ed anche in seguito la maggior parte di questi atti prodotti dalla sua corte viene destinata a monasteri e chiese episcopali a conferma del possesso di beni ed immunit\u00e0 (esenzioni fiscali e dalla giurisdizione pubblica ordinaria); sono ancora rari i casi in cui essi sono rivolti verso singole persone o verso comunit\u00e0 cittadine.\nBench\u00e9 meno sistematici, di taglio occasionale e pi\u00f9 tecnici e ripetitivi rispetto ai diplomi longobardi, \u00e8 comunque interessante notare come i capitolari carolingi recepiscano ed intervengano sulle inadempienze ed oppressioni perpetrate dai ceti superiori sugli uomini liberi di condizione inferiore, che denunciano cos\u00ec gli abusi di vescovi, abati, conti e funzionari di vario titolo; si trovano per\u00f2 anche le proteste dei vescovi verso conti e marchesi, accusati di simon\u00eca\nIl documento pi\u00f9 famoso resta comunque il capitolare di Quierzy, emanato da Carlo il Calvo relativamente al passaggio ereditario delle cariche feudali maggiori.\nLe diverse categorie.\nNel periodo carolingio soprattutto a partire dalla morte di Carlo Magno si vengono a identificare quattro tipi di capitolari diversi:\nLa diplomatica regia italiana nella seconda met\u00e0 del IX secolo.\nLa produzione di capitolari in Italia continuer\u00e0 anche nel periodo in cui l'impero carolingio andr\u00e0 lentamente dissolvendosi e fino al regno di Carlo il Grosso, l'attivit\u00e0 legislativa pu\u00f2 dirsi corrente; la produzione \u00e8 ancora destinata in larga misura a chiese episcopali e monasteri, ma anche a canoniche cittadine ed in qualche caso prevede la concessione di privilegi a singole persone.\nNon esiste ancora una vera forma di alienazione del potere e delle prerogative regie perch\u00e9 di fatto le famiglie della nascente nobilt\u00e0 feudale hanno ancora un radicamento debole sul territorio, ma inizia gi\u00e0 a manifestarsi la tendenza all'aumento delle intercessioni, cio\u00e8 dell'intervento dei maggiorenti del regno per sollecitare la concessione di beni ed immunit\u00e0 ai loro protetti.\nIn seguito alla morte di Carlo il Grosso, avvenuta nell'887, infatti, la situazione politica italiana si fa pi\u00f9 incerta e complessa; il titolo di re passa prima dalle mani dei Conti Guidi di Spoleto (889-899), a quelle di Ludovico il Cieco (900-905) ed infine a quelle del marchese del Friuli Berengario (a fasi alterne dall'888 al 924), per cui l'attivit\u00e0 legislativa diviene discontinua ed episodica.\nProprio da questo momento aumenta il numero dei capitolari che contengono concessioni a destinatari individuali che prevedono ormai il pieno trasferimento dei poteri pubblici, non pi\u00f9 limitato ai semplici pedaggi di antica consuetudine; il primo esempio in questo senso \u00e8 il documento con cui nell'891 Guido II di Spoleto concede al vescovo di Modena Liudwin una serie di privilegi che prevedono la totale alienazione dei diritti regi. Durante il regno di Berengario questo andamento si consolida, con un progressivo aumento delle intercessioni da parte di vescovi, conti e marchesi e con l'ulteriore novit\u00e0 della concessione di licenze per la costruzione di fortificazioni locali a citt\u00e0 e castelli.\nLa diplomatica regia italiana nella prima met\u00e0 del X secolo.\nDalla fine del IX secolo si assiste al cosiddetto fenomeno dell'incastellamento, ossia l'erezione di fortificazioni permanenti autonome; Berengario \u00e8 il primo sovrano a concedere le licenze d'incastellamento, ma bisogna notare che il numero delle autorizzazioni rilasciate \u00e8 indubbiamente inferiore a quelle poi effettivamente realizzate.\nQuesto fenomeno ha un'importanza fondamentale perch\u00e9 comporta sia la modifica degli insediamenti abitativi nelle campagne che l'affermazione di dinastie familiari durature organizzate intorno ad uno o due castelli e sebbene con possedimenti circoscritti, in grado di aggregare i poteri fiscali, giuridici e militari.\nLa produzione legislativa in questa fase non subisce sostanziali cambiamenti e si presenta con la stessa linea di tendenza, sia durante il regno di Rodolfo II di Borgogna (924-26), il regno di Ugo di Provenza (926-46), il regno di Lotario (946-50) e di Berengario II (951-61).\nIl regno degli Ottoni.\nLa dinastia degli Ottoni tenta di dare un nuovo indirizzo alla politica italiana provando innanzitutto a frenare il decentramento giuridico e militare verificatosi nel secolo precedente; nonostante la diminuzione delle licenze per l'incastellamento, la riduzione delle concessioni delle prerogative regie a singoli personaggi e la limitazione dell'influenza degli intermediari, i signori insediati nei loro possedimenti accrescono maggiormente il loro potere.\n\u00c8 in questa fase che molti studiosi rintracciano la nascita della nobilt\u00e0 feudale e sono questi eventi a determinare sicuramente la comparsa della signoria territoriale."}
{"id": "89310", "revid": "1226", "url": "https://it.wikipedia.org/wiki?curid=89310", "title": "Tramontana scura", "text": ""}
{"id": "89311", "revid": "23", "url": "https://it.wikipedia.org/wiki?curid=89311", "title": "Capitolare di Kierzy", "text": ""}
{"id": "89312", "revid": "1529788", "url": "https://it.wikipedia.org/wiki?curid=89312", "title": "Conversione della Maddalena", "text": "La conversione della Maddalena \u00e8 un dipinto a olio su tela (146,5x108 cm) realizzato tra il 1615 e il 1616 dalla pittrice italiana Artemisia Gentileschi. \u00c8 conservato nella Galleria Palatina di Palazzo Pitti, a Firenze.\nL'opera.\nLa rappresentazione pittorica della Maddalena penitente e quella della conversione della Maddalena coprono uno spettro iconografico molto vasto, potendo l'artista cercare in molti modi diversi il necessario equilibrio tra la sensualit\u00e0 della peccatrice e la sua ascesi spirituale nel pentimento. \nTiziano, nella famosa tela conservata anch'essa a Palazzo Pitti, aveva dipinto una Maddalena decisamente sensuale, con un procace seno scoperto, solo in piccola parte celato dai lunghissimi capelli biondi, che reclamava la verit\u00e0 del suo pentimento con gli occhi pieni di lacrime rivolti al cielo.\nIn questa Maddalena di Artemisia Gentileschi, il contrasto tra sensualit\u00e0 e fede \u00e8 risolto in modo assai meno provocatorio. Vero \u00e8 che la santa ha l'aspetto di una donna avvenente, elegante come poteva essere una dama di alto rango, con un sontuoso abito di seta gialla (opera inconfondibile di quello che Roberto Longhi chiamava il \"guardaroba dei Gentileschi\"!); un abito dagli amplissimi panneggi, con una generosa scollatura che, con noncuranza, mostra appena la nudit\u00e0 di una spalla e la piega del seno. Non c'\u00e8 nulla di specialmente provocatorio, tanto pi\u00f9 che dalla veste lussuosa spunta un piede nudo, simbolo di un proposito di rinuncia; proposito che viene confermato dalla postura delle mani, l'una sul petto, come in atto di riconoscere i suoi peccati, e l'altra protesa a schivare qualcosa che a mala pena si intravede nell'ombra. Si tratta di uno specchio, simbolo per antonomasia della \"vanitas\". Sulla sua cornice si leggono le parole del Vangelo secondo Luca \"OPTIMAM PARTEM ELEGIT\", ha scelto la parte migliore, quella della ricerca del Signore.\nIl viso, incorniciato dai boccoli un po' disordinati dei capelli, appare pi\u00f9 mesto che affranto, e lo sguardo sembra ancora esitare prima di rivolgersi verso l'alto. La impaginazione del quadro, con la figura che esce dal buio dello sfondo di una stanza, \u00e8 decisamente caravaggesca. Ma se Caravaggio, con la sua Maddalena conservata nella Galleria Doria Pamphilj, aveva messo in scena una prostituta, col viso abbassato, le mani in grembo, assisa su una sedia modesta ed i gioielli abbandonati sul nudo pavimento, il verismo di Artemisia non arriva qui a tanto. A conferire un'aria aristocratica alla figura contribuisce anche la poltrona finemente lavorata sulla quale la santa sta assisa. \nProprio su un lato dello schienale la pittrice ha posto la sua firma, \"ARTIMISIA LOMI\".\nLa tela appartiene \u2013 secondo l'opinione pressoch\u00e9 concorde dei critici \u2013 al periodo fiorentino ed \u00e8 verosimile che l'aspetto elegante ed aristocratico della santa risenta dei gusti artistici di una Firenze che, in quegli anni, apprezzava particolarmente i modi pittorici di Cristofano Allori."}
{"id": "89313", "revid": "110157", "url": "https://it.wikipedia.org/wiki?curid=89313", "title": "Rodels", "text": "Rodels (toponimo tedesco; in romancio \"Roten\") \u00e8 una frazione di 269 abitanti del comune svizzero di Domleschg, nella regione Viamala (Canton Grigioni).\nGeografia fisica.\nAlmens \u00e8 situato nella Domigliasca, alla destra del Reno Posteriore (\"Hinterrhein\"); dista 26\u00a0km da Coira.\nStoria.\nFino al 31 dicembre 2014 \u00e8 stato un comune autonomo che si estendeva per 1,68\u00a0km\u00b2; il 1\u00ba gennaio 2015 \u00e8 stato accorpato agli altri comuni soppressi di Almens, Paspels, Pratval e Tomils per formare il nuovo comune di Domleschg.\nInfrastrutture e trasporti.\nDista 1,3\u00a0km dalla stazione ferroviaria di Rodels-Realta e 3\u00a0km dall'uscita autostradale di Thusis nord, sulla A13/E43."}
{"id": "89315", "revid": "1226", "url": "https://it.wikipedia.org/wiki?curid=89315", "title": "Cronologia dei Sistemi Operativi", "text": ""}
{"id": "89317", "revid": "78273", "url": "https://it.wikipedia.org/wiki?curid=89317", "title": "La Conversione della Maddalena (Artemisia Gentileschi)", "text": ""}
{"id": "89318", "revid": "2912", "url": "https://it.wikipedia.org/wiki?curid=89318", "title": "Giovanni Francesco Poggio Bracciolini", "text": ""}
{"id": "89319", "revid": "1429175", "url": "https://it.wikipedia.org/wiki?curid=89319", "title": "Convezione", "text": "In fisica la convezione \u00e8 un tipo di trasporto (di materia ed energia), assente nei solidi e trascurabile per i fluidi molto viscosi, causato da un gradiente di pressione e dalla forza di gravit\u00e0 e caratterizzato da moti di circolazione interni al fluido. Il \"moto convettivo\" risultante \u00e8 uno stato di moto caratterizzato da un alto grado di miscelazione, che dipende dal regime idrodinamico: in particolare, in regime laminare il grado di miscelazione \u00e8 pi\u00f9 basso, mentre in regime turbolento il grado di miscelazione \u00e8 maggiore, e di conseguenza i coefficienti di scambio sono pi\u00f9 elevati.\nDescrizione.\nConvezione termica.\nNel caso in cui il moto convettivo sia associato ad uno scambio termico, si parla di convezione termica. La convezione termica \u00e8 uno dei tre modi di trasmissione del calore (convezione, conduzione e irraggiamento).\nDalla legge di conservazione dell'energia discende che il calore che un sistema cede (ad altri sistemi, al suo interno o all'ambiente circostante) \u00e8 uguale a quello che l'altro riceve, e per il secondo principio della termodinamica spontaneamente il calore viene ceduto dal sistema a maggior temperatura verso quello a minore temperatura.\nIl fenomeno della convezione termica si ottiene quando un fluido (come l'acqua o l'aria) entra in contatto con un corpo la cui temperatura \u00e8 maggiore di quella del fluido stesso. Aumentando di temperatura per conduzione, il fluido a contatto con l'oggetto si espande e diminuisce di densit\u00e0, e a causa della spinta di Archimede sale essendo meno denso del fluido che lo circonda che \u00e8 pi\u00f9 freddo, generando cos\u00ec moti convettivi, in cui il fluido caldo sale verso l'alto e quello freddo scende verso il basso (convezione naturale).\nTrattazione del fenomeno fisico.\nConsideriamo un sistema A in equilibrio termodinamico almeno locale. In A, allora, sar\u00e0 definita la distribuzione di temperatura T(x,y,z,t), che supporremo differenziabile. Nell'intorno di ciascun punto di A sono definiti T e formula_1. Sia S una superficie generica situata entro il nostro sistema A. Se la temperatura in A non \u00e8 uniforme, la superficie S sar\u00e0 attraversata da una potenza termica dovuta al gradiente di temperatura. Il fenomeno si chiama trasmissione del calore.\nSuddividiamo il sistema A in sottosistemi infinitesimi. Se tali sottosistemi sono in moto relativo la trasmissione del calore \u00e8 detta convezione.\nPotenza termica scambiata fra una parete solida di confine e il fluido.\nLa potenza termica scambiata fra una parete solida di confine e il fluido pu\u00f2 essere calcolata attraverso la legge di Fourier applicata alla parete:\ndove formula_3 \u00e8 il versore normale all'areola infinitesima ds e formula_4 \u00e8 il coefficiente di conduzione della parete (omogenea, o si tratterebbe di un tensore).\nPer calcolare la potenza termica scambiata Q, \u00e8 necessario conoscere la distribuzione di temperatura nel fluido e per determinare quest'ultima \u00e8 necessario risolvere il seguente sistema di equazioni differenziali:\ndove formula_8 \u00e8 la densit\u00e0 del fluido, formula_9 \u00e8 il vettore velocit\u00e0 del fluido, g \u00e8 l'accelerazione di gravit\u00e0 e formula_10 \u00e8 la diffusivit\u00e0 termica del fluido in questione.\nLa prima \u00e8 l'equazione di continuit\u00e0 e costituisce un bilancio locale di massa, la seconda \u00e8 l'equazione di Navier-Stokes e costituisce un bilancio locale della quantit\u00e0 di moto (si noti che con la scrittura formula_11 si suole indicare la derivata materiale del vettore u), la terza \u00e8 l'equazione di Fourier estesa alla convezione.\nQualora le differenze di densit\u00e0 dovute a differenze di temperatura nel fluido abbiano un effetto trascurabile sul moto si parla di convezione forzata. In questo caso il moto \u00e8 dovuto a cause esterne quali ventilatori, pompe o in generale differenze di pressione generate fuori dal dominio di studio. In questo caso \u00e8 possibile porre la densit\u00e0 del fluido costante e risolvere cos\u00ec le prime due equazioni del sistema succitato e poi la terza.\nSe, al contrario, il moto \u00e8 causato solo da differenze di densit\u00e0 dovute a differenze di temperatura, si parla di convezione naturale.\nUn terzo caso \u00e8 quello di convezione mista che, come il nome suggerisce, il moto \u00e8 dovuto sia a differenze di densit\u00e0 dovute a differenze di temperatura che a cause esterne.\nNei casi di convezione naturale o mista non \u00e8 possibile porre la densit\u00e0 formula_8 del fluido costante ed \u00e8 necessario risolvere simultaneamente le tre equazioni differenziali scritte.\nEsempi.\nCome esempio si pu\u00f2 immaginare un sistema isolato dall'esterno, con due corpi a diverse temperature, quello pi\u00f9 freddo in alto e quello pi\u00f9 caldo in basso, separati da acqua: siccome l'acqua calda tende a salire e quella fredda a scendere (per la diversa densit\u00e0), si avr\u00e0 un moto convettivo per cui nella zona centrale l'acqua essendosi riscaldata a contatto col corpo caldo, sale verso il corpo freddo; invece nelle zone esterne si ha un movimento verso il basso, perch\u00e9 l'acqua raffreddandosi a contatto col corpo freddo si dirige verso il basso. Se si dovessero invertire i corpi, quello caldo in alto e quello freddo in basso non si avrebbe nessun moto convettivo, l'acqua rimarrebbe ferma ed il corpo caldo cederebbe calore al pi\u00f9 freddo solo per conduzione.\nIn generale la convezione \u00e8 qualsiasi flusso che:\nIl suolo della Terra viene riscaldato dai raggi del Sole per irraggiamento, il calore fa espandere l'aria che diventa meno densa e galleggia come una bolla verso l'alto, arrivando negli strati alti dell'atmosfera cede il suo calore ad altre masse d'aria, ovvero lo spazio esterno, si raffredda ed altre bolle che provengono dal basso la spingono di lato e comincia a scendere, questo movimento \u00e8 un altro esempio di moto convettivo.\nSole.\nIl Sole \u00e8 una massa di gas autogravitante, in equilibrio idrostatico, cio\u00e8 in equilibrio tra la forza di gravit\u00e0 e la pressione. Nel suo interno l'energia sviluppata (calore) si propaga per convezione e anche per irraggiamento.\nNelle regioni del Sole dove la temperatura \u00e8 molto elevata la materia si riscalda notevolmente, quando la differenza di temperatura aumenta di valore succede la stessa cosa che avviene in una pentola colma d'acqua quando viene esposta al fuoco.\nGli elementi fluidi si riscaldano e si dilatano, diventano pi\u00f9 leggeri e salgono in superficie dove cominciano a raffreddarsi. Dopodich\u00e9 ridiscendono verso il basso, e si hanno cos\u00ec i \"cicli convettivi\", tramite i quali il calore viene trasportato dalle zone pi\u00f9 calde a quelle pi\u00f9 fredde ridistribuendo la temperatura, ed in questo modo avviene il meccanismo di trasporto del calore tipico dei mezzi fluidi.\nNelle stelle pi\u00f9 grandi la temperatura al centro \u00e8 pi\u00f9 elevata e l'energia \u00e8 prodotta tramite il ciclo CNO, pi\u00f9 energetica; questo porta a sviluppare un nucleo totalmente convettivo, dove gli stessi cicli miscelano gli elementi prodotti dalla reazione con quelli pi\u00f9 esterni.\nNel Sole appena attorno al nucleo, dove avvengono le reazioni di fusione, c'\u00e8 uno strato di gas detto \"radiativo\" a sua volta circondato da uno strato chiamato \"zona convettiva\" di uno spessore di 150.000 km. Dalla zona radiativa l'energia viene trasportata attraverso i fotoni, che vengono trasferiti da uno ione ad un altro in un processo molto lento, di qualche milione di anni, e si muove verso l'esterno dove la temperatura del gas diminuisce; gli elettroni si ricombinano e possono cos\u00ec riassorbire un fotone e possono essere strappati di nuovo all'atomo: tutto ci\u00f2 provoca un rallentamento della radiazione. Cos\u00ec si sviluppano moti convettivi nel gas, cio\u00e8 bolle che si innalzano verso la superficie dove si raffreddano, provocando il trasferimento dell'energia che altrimenti resterebbe all'interno.\nAtmosfera terrestre.\nIn meteorologia e fisica dell'atmosfera esistono due tipi di convezione: la \"convezione naturale o libera\" che si instaura per differenze di temperatura tra le masse d'aria e l'aria circostante e la \"convezione forzata\" che si instaura su una massa d'aria per effetto ad esempio di un sollevamento orografico (stau) di una catena montuosa.\nIn un temporale l'aria calda ed umida sale in un moto convettivo, quando arriva in una zona di pressione inferiore si raffredda e si espande; l'aria fredda non pu\u00f2 trattenere tutta l'umidit\u00e0 dell'aria calda per cui l'acqua in pi\u00f9 viene espulsa. Questa, a causa di un moto convettivo moderato forma le nuvole, ma quando l'acqua \u00e8 in quantit\u00e0 eccessiva si ottiene la pioggia.\nPassando allo stato liquido, l'acqua si raffredda cedendo il calore fornitole in precedenza dal Sole per farne evaporare la massa e restituendo in questo modo energia all'aria. Come risultato l'aria che sale sar\u00e0 pi\u00f9 calda degli strati circostanti, per cui violentemente continuer\u00e0 a salire."}
{"id": "89320", "revid": "799504", "url": "https://it.wikipedia.org/wiki?curid=89320", "title": "Bernardino Castelli (scultore)", "text": "Vita.\nBernardino Castelli nacque a Velate (localit\u00e0 oggi facente parte del comune di Varese) nel 1646 e fu battezzato con il nome del padre il 30 marzo, morto poco prima della sua nascita. Della sua vita giovanile non si hanno notizie; Bernardino Castelli ebbe probabilmente la sua crescita artistica nell'ambito della costruzione del Sacro Monte di Varese, grazie alla protezione dello zio, don Andrea Castelli, allora parroco di Santa Maria del Monte. Durante questo periodo pot\u00e9 conoscere Antonio Pino da Bellagio, che influenz\u00f2 la sua tecnica e il suo stile. Collabor\u00f2 inoltre con il doratore Paolo Glusiano di Angera.\nOpere.\nLe sue opere, tutte di carattere religioso e di stile barocco, si trovano principalmente nel varesotto. Tra di esse si possono ricordare i pulpiti, casse d'organo e la cantoria della basilica di San Vittore a Varese, realizzati fra il 1675 e 1690; l'altare ligneo realizzato per la stessa basilica, ora situato nella chiesa di San Giorgio a Biumo Superiore. Opera sua sono gli altari lignei di Caronno Varesino (1684), di Daverio (1687) e di Vergiate (1691), il crocifisso sull'architrave del presbiterio della chiesa di S. Stefano a Mezzana (1693) e il pulpito della chiesa di San Giulio a Cittiglio (1702). Sempre per la basilica di San Vittore a Varese realizz\u00f2 il grande crocifisso, sostenuto da angeli (1712)."}
{"id": "89323", "revid": "1718925", "url": "https://it.wikipedia.org/wiki?curid=89323", "title": "Leggi di Kirchhoff", "text": "Le leggi di Kirchhoff sono due relazioni connesse con la conservazione della carica e dell'energia nei circuiti elettrici a parametri concentrati. Furono formulate da Gustav Robert Kirchhoff nel 1845 a seguito di esperimenti empirici e precedono storicamente le ben pi\u00f9 complesse e generali equazioni di Maxwell.\nLegge di Kirchhoff delle correnti.\nLa legge di Kirchhoff delle correnti (LKC o LKI o KCL) afferma che, definita una superficie chiusa che contenga un circuito elettrico in regime stazionario, la somma algebrica delle correnti che attraversano la superficie (con segno diverso se entranti o uscenti) \u00e8 nulla. In ogni istante di tempo si ha quindi:\ndove \u03c3 \u00e8 la superficie che racchiude parte del circuito e formula_2 il valore della formula_3esima corrente (che attraversa \u03c3) all'istante formula_4.\nIn una formulazione semplificata, e definendo una superficie che racchiuda un singolo nodo del circuito, si pu\u00f2 dire che in esso la somma delle correnti entranti \u00e8 uguale alla somma delle correnti uscenti (per la definizione di nodo vedi la figura pi\u00f9 sotto).\nIndicando con formula_5 le correnti entranti e con formula_6 le correnti uscenti, in formula si scrive:\nAd esempio, per dimostrare, prendiamo un nodo a cui giungono quattro rami del circuito e chiamiamo le correnti formula_8, formula_9, formula_10 ed formula_11. Decido che dai rami 3 e 4 uscir\u00e0 corrente, quindi la formula sar\u00e0:\nche trasformata nella forma canonica\nLa somma algebrica totale sar\u00e0 quindi nulla.\nSe risolvendo il circuito otteniamo un valore negativo di corrente questo significa che il verso effettivo con cui la carica percorre il ramo \u00e8 l'opposto di quello ipotizzato all'inizio.\nSe il circuito \u00e8 in corrente continua la somma va intesa come somma algebrica.\nSe il circuito \u00e8 in regime sinusoidale (vedi anche corrente alternata) la somma pu\u00f2 essere fatta anche sui fasori corrispondenti alle correnti (quindi come somma vettoriale).\nLa prima legge semplicemente riflette il fatto che la carica non pu\u00f2 essere dispersa. Se vengono indicati tutti i possibili tragitti lungo i quali il trasferimento della carica \u00e8 possibile, e se si \u00e8 certi che un'emissione effettiva di elettroni o effetti collaterali non esistono, allora la carica netta spostata verso un nodo deve uguagliare quella che vi si allontana. Conseguentemente, la velocit\u00e0 totale con cui la carica entra in un nodo, ovvero la corrente in entrata, deve uguagliare la velocit\u00e0 totale della carica che lo lascia, ovvero la corrente in uscita.\nLegge di Kirchhoff delle tensioni.\nIn generale la legge di Kirchhoff delle tensioni (LKT o LKV o KVL) afferma che la somma algebrica delle tensioni agenti tra le coppie di punti nello spazio che formano una qualsiasi sequenza chiusa (orientata) \u00e8 uguale a zero.\nNella formulazione pi\u00f9 semplice la legge dice che la somma algebrica delle tensioni lungo una linea chiusa (con il segno appropriato in funzione del verso di percorrenza della maglia stessa) \u00e8 pari a zero.\nSe le grandezze elettriche del circuito sono rappresentate nel dominio del tempo (per esempio se \u00e8 in corrente continua) la somma va intesa come somma algebrica.\nSe il circuito \u00e8 in corrente alternata e le grandezze elettriche sono rappresentate da fasori la somma pu\u00f2 essere fatta anche sui fasori corrispondenti alle tensioni (quindi come somma vettoriale).\nIndicando con formula_14 le tensioni, in formula si pu\u00f2 scrivere: \nUna maglia (vedi figura) \u00e8 un percorso chiuso di una rete elettrica che partendo da un nodo torna allo stesso senza attraversare uno stesso ramo due volte, non \u00e8 necessario che tra due nodi successivi di una maglia ci sia un componente \"effettivo\" (anche perch\u00e9 si pu\u00f2 sempre immaginare la presenza di un componente corto circuito o circuito aperto).\nAd esempio, applichiamo la legge alla maglia formula_16, formula_17, formula_18, formula_19, formula_16 del circuito in figura.\nPartiamo dal nodo formula_16 percorrendo la maglia in senso orario e ipotizziamo che i potenziali elettrici dei nodi da formula_16 a formula_19 siano via via decrescenti.\nSi ha:\nformula_24\nQuesta legge corrisponde alla legge di conservazione dell'energia per un campo conservativo, in quanto afferma che il lavoro compiuto per far compiere ad una carica un percorso chiuso deve essere uguale a zero.\nApplicazione delle leggi di Kirchhoff nello studio dei circuiti.\nNel caso pi\u00f9 semplice, studiare un circuito significa trovare le correnti in tutti i rami dello stesso a partire dalla conoscenza delle f.e.m. dei generatori di tensione e delle resistenze o impedenze. Dato un generico circuito con \"R\" rami ed \"N\" nodi, serve quindi scrivere un sistema di \"R\" equazioni linearmente indipendenti. Tale sistema di equazioni pu\u00f2 essere scritto sfruttando entrambe le due leggi di Kirchhoff. In particolare, \"N-1\" equazioni possono essere scritte applicando la legge di Kirchhoff delle correnti, mentre per le rimanenti \"R-(N-1)\" equazioni \u00e8 possibile ricorrere alla legge di Kirchhoff per le tensioni. \nServe tuttavia prestare attenzione al modo in cui scegliere le maglie alle quali applicare la legge di Kirchhoff per le tensioni. Le \"R-(N-1)\" maglie devono essere infatti indipendenti. La scelta delle maglie indipendenti pu\u00f2 essere fatta applicando la cosiddetta regola del taglio. \nElettronica.\nLe leggi di Kirchhoff delle correnti e delle differenze di potenziale si applicano ai circuiti elettronici a parametri concentrati, cio\u00e8 circuiti che non irradiano, dove l'energia si pu\u00f2 considerare concentrata nei componenti del circuito. Sotto queste ipotesi le leggi di Kirchhoff sono un'approssimazione delle leggi dell'elettromagnetismo di Maxwell, che non implicano nessuna ipotesi sulla natura dei componenti del circuito.\nLe due leggi di Kirchhoff contengono un bilancio di correnti o differenze di potenziali (e quindi di energia) sul circuito elettrico; tale bilancio risulta particolarmente importante nell'analisi dei circuiti elettrici come strumento base, permettendo di scrivere relazioni (equazioni) delle maglie e dei nodi. Inoltre, nell'analisi dei transitori elettrici (ossia delle condizioni non stazionarie del circuito), la violazione delle equazioni di Kirchhoff indica la presenza di fenomeni impulsivi (utilizzare, in tal caso, gli operazionali (Laplace) e le leggi di Kirchhoff risulteranno ancora valide)."}
{"id": "89326", "revid": "33689", "url": "https://it.wikipedia.org/wiki?curid=89326", "title": "Commodore 128", "text": "Il Commodore 128 (noto anche come C128, CBM128 o C= 128) \u00e8 un modello di home computer a 8 bit prodotto dalla Commodore Business Machines tra il 1985 e il 1989.\nImmesso sul mercato 3 anni dopo il Commodore 64, il computer venne progettato per rimediare al fallimento della serie Commodore 264. Fu l'ultima macchina a 8 bit prodotta dalla Commodore e venne presto abbandonato a causa dell'imminente successo delle macchine a 16 bit e soprattutto della nuova piattaforma Amiga acquistata da Commodore nello stesso 1985. Nonostante avesse totalizzato un discreto numero di vendite, ed essere stato prodotto sia nel classico modello con tastiera americana sia in versioni nazionalizzate, non riusc\u00ec a raggiungere gli stessi risultati del Commodore 64.\nStoria.\nProgettazione.\nDopo che Jack Tramiel lasci\u00f2 la Commodore agli inizi del 1984, il nuovo gruppo dirigenziale cercava un nuovo prodotto per rimediare al fallimento della serie Commodore 264 e produrre un computer che potesse rimpiazzare il C64. Durante l'estate del 1984 il progetto fu avviato e la direzione venne affidata a Bil Herd, che aveva guidato proprio lo sviluppo delle macchine della serie TED. Furono per\u00f2 posti dei vincoli: il computer avrebbe dovuto essere a 8 bit e avrebbe dovuto essere pronto in 5 mesi poich\u00e9 doveva essere presentato al successivo CES di Las Vegas che si sarebbe tenuto nel gennaio del 1985, e avrebbe dovuto competere anche nel mercato semi-professionale come macchina per piccoli uffici.\nPrimi prototipi e sviluppo hardware.\nHerd inizi\u00f2 a lavorare a un nuovo home computer partendo da un prototipo gi\u00e0 in fase di sviluppo denominato \"D128\", basato sul MOS 6509 e su un nuovo chip video monocromatico denominato MOS 8563, ma successivamente rivoluzion\u00f2 quasi completamente il progetto ripartendo da uno schema hardware pi\u00f9 simile a quello del Commodore 64. Durante questa revisione gli ingegneri che avevano sviluppato l'8563 offrirono a Herd un modello revisionato con l'aggiunta del supporto al colore: questa versione fu scelta come chip grafico della nuova macchina. Un paio di settimane dopo l'inizio dello sviluppo la dirigenza Commodore decise che il nuovo computer avrebbe dovuto essere compatibile anche con il C64: Herd fu costretto, perci\u00f2, a rivedere in corso d'opera il progetto della macchina. La CPU non destava preoccupazioni: scelse il nuovo MOS 8502, una versione migliorata del 6510 perci\u00f2 capace di eseguire tutto il codice di quest'ultimo. Poich\u00e9 il chip grafico era stato pensato per un computer che potesse essere usato anche in un ufficio, per ottenere la grafica multicolore, il supporto agli sprite e l'audio avanzato del SID fu deciso di integrare tutti i coprocessori del Commodore 64 in modo che il nuovo computer fosse in grado di eseguire tutti i giochi e i programmi scritti per tale home computer. Il VIC-II non prese comunque il posto del MOS 8563 ma lo affianc\u00f2 perch\u00e9 solo questo era capace di offrire le 80 colonne richieste in ambito professionale.\nLo sviluppo dell'hardware si rivel\u00f2 comunque problematico: l'8563 manifest\u00f2 diversi problemi, a cominciare dal surriscaldamento anomalo a cui andavano incontro i primi prototipi, che costringevano gli sviluppatori a raffreddarlo con metodi artigianali, per arrivare ai problemi di sincronizzazione sull'accesso alla memoria tra l'8563 e il VIC-II che generavano artefatti grafici con parti di testo che scomparivano dallo schermo. Una volta risolti questi problemi il computer, grazie ai 2 chip grafici, riusc\u00ec a offrire diverse modalit\u00e0 video: l'8563 generava un'immagine a 640x200 pixel con 80 colonne di testo e un'uscita video RGBI compatibile con i segnali CGA dei PC IBM mentre il VIC-II offriva uno schermo a 40 colonne su un'uscita TV. In questo modo era possibile pilotare 2 schermi contemporaneamente, ognuno con un'immagine diversa. Essendo pensato anche per un uso professionale, fu deciso di integrare anche la CPU Zilog Z80 cos\u00ec da poter usare sul computer tutto il vasto parco software scritto per il CP/M che nel periodo era uno dei pi\u00f9 diffusi sistemi operativi.\nPresentazione al pubblico.\nLo sviluppo fu terminato pochi giorni prima dell'inizio del Consumer Electronics Show, mentre gli ultimi \"bug\" software furono risolti poche ore prima dell'inizio della stessa manifestazione. Il computer fu presentato al CES del 5 gennaio 1985 con il nome di \"Commodore 128\", a indicare il quantitativo di RAM installata.\nFu presentato anche come modello da ufficio in concorrenza col Macintosh 128K e i PC IBM grazie alla presenza dello Zilog Z80 come seconda CPU con cui poteva eseguire il CP/M e tutti i programmi professionali disponibili per questo sistema operativo.\nInsuccesso e dismissione.\nNonostante la pubblicit\u00e0 lo rappresentasse come il terrore degli IBM compatibili o un \"Macintosh killer\", il C128 non ebbe una grande fortuna, n\u00e9 come home computer n\u00e9 come macchina professionale. Possedeva caratteristiche comuni a home computer e personal computer con i limiti del primo tipo, ma nell'utilizzo come PC non fu in grado di reggere la concorrenza; la scarsa penetrazione nel mercato fu in parte anche dovuta al fatto che, al momento del lancio, lo standard CP/M cominciava a essere abbandonato commercialmente, in favore dell'MS-DOS.\nDopo il successo del Macintosh, Apple lanci\u00f2 nuovi modelli, tra i quali il Macintosh Plus, dotato della nuova interfaccia SCSI che permetteva l'aggiunta di disco rigido e di altre periferiche, risultando superiore alle macchine della Commodore. Complice infine la scarsit\u00e0 del software appositamente sviluppato, l'interesse verso il Commodore 128 diminu\u00ec gi\u00e0 dopo qualche anno dal lancio, infine la produzione cess\u00f2 nel tardo 1989.\nCaratteristiche.\nPossedeva di base la stessa quantit\u00e0 di memoria del Macintosh 128K e capacit\u00e0 grafiche e sonore maggiori rispetto a un IBM compatibile dell'epoca, poteva contare sulla vastissima quantit\u00e0 di software gi\u00e0 scritto per il C64 e sul sistema Operativo CP/M, precedente l'MS-DOS e ispiratore di quest'ultimo. Aveva inoltre una tastiera completa da 95 tasti integrata nel corpo macchina e di una linea pi\u00f9 filante e bassa rispetto a quella dei modelli precedenti. Il Commodore 128 presentava 2 CPU: il MOS 8502, derivato dal MOS 6510 montato sul C64, e lo Zilog Z80. Operava a 2 MHz e l'utente aveva accesso ai 128 kB di RAM, sia in con uno schermo a 80 colonne e con un BASIC con nuovi comandi, sia emulando il C64, offrendo una compatibilit\u00e0 quasi totale con questa macchina, sia in modalit\u00e0 CP/M, permettendo di eseguire i programmi scritti per questo sistema operativo.\nLe nuove caratteristiche hardware promettevano inoltre una pi\u00f9 vasta gamma di utilizzi professionali e ludici: la grafica offriva una modalit\u00e0 a 640x200, grazie al nuovo chip MOS VDC e il suono era a 3 canali, offerto dal MOS SID. Tuttavia, il chip grafico era anche il maggior punto debole del C128: nonostante fosse ufficialmente messo in commercio come processore per modalit\u00e0 \"solo testo\", dalle schede tecniche si evinceva che esso poteva operare anche in modalit\u00e0 grafica (senza supporto per gli sprite) ma vista la complessit\u00e0 del metodo adottato per l'accesso ai suoi registri gli sviluppatori avevano optato per non supportare questa modalit\u00e0 con il BASIC 7.0, rendendo la modalit\u00e0 testuale a 80 colonne l'unica effettivamente utilizzabile inizialmente sul C128. Affiancato al VDC era stato integrato nella piastra madre anche il MOS VIC-II, che per\u00f2 non era in grado di operare al clock di 2\u00a0MHz dell'8502: perci\u00f2 l'unica maniera per avere la modalit\u00e0 a 40 colonne (320x200) era quella di operare a velocit\u00e0 dimezzata. Per rimediare a questo limite fu studiato un metodo per usare (almeno parzialmente) il clock a 2\u00a0MHz anche in modalit\u00e0 a 40 colonne che sfruttava l'interrupt agganciato al pennello elettronico che disegnava l'immagine sul quadro video. Il pennello video lanciava un interrupt nel momento in cui arrivava a disegnare la prima riga vuota sotto all'immagine centrale: in quel momento il computer veniva impostato a 2\u00a0MHz e a tale velocit\u00e0 restava mentre il pennello disegnava le parti vuote sopra e sotto l'immagine centrale, venendo poi reimpostato a 1\u00a0MHz quando iniziava nuovamente a disegnare l'area principale.\nSeguendo la documentazione rilasciata in seguito dalla stessa Commodore, fu pubblicato in un libro un metodo che consentiva di sfruttare la modalit\u00e0 grafica del VDC che consisteva nell'accedere alla memoria video indirizzando singolarmente ogni locazione, attraverso un macchinoso sistema a due registri che rendeva le operazioni grafiche molto lente. Il VDC, infatti, non aveva n\u00e9 la memoria video n\u00e9 i suoi registri mappati nella RAM principale del computer, a parte 2 locazioni usate per passare i dati da e per il chip grafico denominate \"Address Register\" e \"Data Register\". Per programmare il chip si dovevano passare i dati esclusivamente attraverso questi due registri: per esempio, per scrivere un valore in un registro interno del chip si doveva inserire il valore nella cella dei dati e il numero del registro nella cella degli indirizzi; per accendere un pixel si doveva usare lo stesso sistema, passando al chip i dati indicanti l'indirizzo della cella nei registri appropriati e il dato da inserire. Lo sviluppo di giochi con grafica in modalit\u00e0 640x200 era di fatto improponibile e la gestione del chip non supportata dal BASIC nativo convinse gli autori del libro, tramite la loro software house \"Walrusoft\", a creare il BASIC 8.0, una estensione al linguaggio integrato nel computer che consentiva una gestione pi\u00f9 semplice del VDC e alcune modalit\u00e0 grafiche aggiuntive.\nIl Commodore 128 poteva contare anche su un processore Z80 di ZiLOG che consentiva l'utilizzo del sistema operativo CP/M e permetteva di accedere al vasto parco programmi scritti per questo sistema operativo. Ma il lavoro dello Z80 non si limitava a questo: era questa CPU, infatti, che veniva \"risvegliata\" per prima all'avvio della macchina e controllava se non fossero inserite delle cartucce C64/C128 nell'apposita porta, che in caso di unit\u00e0 a dischi non ci fosse un floppy avviabile oppure che l'utente non stesse premendo il tasto codice_1 (Commodore) per richiedere l'avvio della modalit\u00e0 C64. Per permettere al CP/M di funzionare con prestazioni degne, il Commodore 128 supportava nativamente una modalit\u00e0 di trasferimento accelerata dei dati sul bus seriale dei dischi (burst mode).\nLe modalit\u00e0.\nGrazie a queste caratteristiche la Commodore lo presentava come \"tre computer in uno\" per via delle sue diverse modalit\u00e0 operative:\nIl sistema operativo.\nIl BASIC residente del C128, denominato BASIC 7.0 integrava funzioni grafiche avanzate e la possibilit\u00e0 di controllare la parte audio. La schermata di avvio mostra chiaramente il copyright di Microsoft per il linguaggio BASIC.\nL'accensione del sistema avvia anche la ricerca di software autoavviante dalla prima unit\u00e0 a dischi. Questa caratteristica, anch'essa una novit\u00e0 per i computer Commodore, \u00e8 tipica del sistema CP/M ma fu successivamente utilizzata anche in altri software per il C128, tra i quali una creazione italiana che riusciva a forzare il caricamento di programmi per Commodore 64 e l'attivazione della relativa modalit\u00e0 di funzionamento. La partenza avveniva, oltre che per accensione, alla pressione del tasto di reset e con il comando basic codice_2.\nIl BASIC 7.0 contiene anche dei comandi non implementati: digitando codice_3 oppure codice_4 si ottiene l'errore codice_5. Questi comandi sono rimasugli del BASIC sviluppato per il mai uscito Commodore LCD, un computer portatile con schermo integrato di tipo LCD, e servivano, rispettivamente, per uscire dall'ambiente BASIC e per ignorare l'input da tastiera durante sessioni di elaborazione particolarmente gravose.\nPer il C128 venne creata una particolare versione del Sistema Operativo a icone GEOS, che gi\u00e0 aveva avuto fortuna col C64, e che venne denominato sulla nuova macchina GEOS 128. Questa versione specifica permetteva l'uso della grafica 640x200 tramite il secondo chip video VDR e il bank switching necessario a sfruttare le espansioni di memoria da 128 kB e 512 kB ufficiali Commodore (mod. 1700 e 1750). Da notare il fatto che, dal 2004, le versioni GEOS per Commodore sono state rese freeware, quindi liberamente scaricabili dalla societ\u00e0 che ne detiene i diritti.\nUn discorso a parte merita il CP/M. Questo era all'epoca un sistema operativo molto noto e assai apprezzato (un vero \"industry standard\"): dal CP/M trasse infatti ispirazione il QDOS, da cui derivarono i sistemi operativi per PC IBM (il PC-DOS di IBM e l'MS-DOS di Microsoft).\nLa Commodore dot\u00f2 il C128 della pi\u00f9 moderna implementazione per Z80, il CP/M 3.0 (alias CP/M Plus - retrocompatible con il pi\u00f9 diffuso CP/M 2.2) e dell'emulazione di terminale ADM31/3A.\nIl parco software per uso professionale era molto ampio e largamente compatibile, pur pensato per hardware differente. Vi erano implementazioni di WordStar, dello spreadsheet Multiplan, del dBase II della Asthon Tate, del Turbo Pascal della Borland, e di altri.\nSfortunatamente alcune scelte implementative e il tipico target utente del C128, uniti al disinteresse di Commodore e al crescente mercato MS-DOS, non permisero al C128 di diffondersi come \"macchina CP/M\", se non per usi saltuari. N\u00e9 venne sfruttata particolarmente la possibilit\u00e0 di comunicare (a basso livello) con l'altra CPU (l'8502).\nDa un lato la scelta di dotarlo del CP/M 3.0 (pi\u00f9 lento del 2.2), unita al fatto che lo Z80 funzionava a 2\u00a0MHz, invece dei pi\u00f9 canonici 4/6\u00a0MHz presenti in hardware concorrenti, ne faceva una delle implementazioni pi\u00f9 lente. Era pianificato che operasse a 4\u00a0MHz a 80 colonne, ma questo non avvenne. Andava altres\u00ec tenuto conto che il CP/M era principalmente un DOS, cio\u00e8 un sistema operativo basato su dischi, e non poteva funzionare in loro assenza, il cui costo, per l'utente medio, era importante. Inoltre buona parte degli acquirenti del C128 compr\u00f2 questo computer semplicemente come un C64 \"con una marcia in pi\u00f9\", e soprattutto per poter giocare con le migliaia di giochi disponibili per C64, nell'attesa di veder uscire una nuova generazione di giochi per C128, che, viste le limitazioni della grafica, non vi fu. Inoltre la compatibilit\u00e0 tra i vari hardware ove girava CP/M non era assoluta, a causa di una babele mai totalmente sbrogliata di formati tra i dischi di diversi produttori. Il drive a doppia faccia 1571, espressamente concepito per il Commodore 128, consentiva la lettura di una parte dei dischi di tali sistemi, oltre a supportare naturalmente un proprio formato specifico.\nLa compatibilit\u00e0 col Commodore 64.\nL'alta compatibilit\u00e0 con il Commodore 64 \u00e8 dovuta al fatto che i pi\u00f9 importanti componenti del C64, come il VIC, il SID e le ROM del Commodore BASIC 2.0 e del KERNAL del 64 sono presenti anche nel C128 e grazie al fatto che la CPU MOS 8502 \u00e8 completamente retrocompatibile con il MOS 6510. In modalit\u00e0 C64 il funzionamento della CPU a 2\u00a0MHz (per via dell'oscuramento e del fatto che nel 6510 questa possibilit\u00e0 non esisteva), non sarebbe impiegabile. In realt\u00e0 esisterebbe un modo, e si pu\u00f2 mantenere l'uso del video, alternando la frequenza di clock tra 1 e 2\u00a0MHz a ogni segnale di \"vertical blank\" tramite una routine guidata dall'interrupt del raster video.\nDal punto di vista hardware, si possono collegare al C128 tutte le periferiche del C64, incluse le cartucce, che fanno partire automaticamente il C128 in modalit\u00e0 64. Ciascuna delle due CPU pu\u00f2 indirizzare al massimo 64 kilobyte, quindi i 128 kB di RAM possono essere visti solo dopo essere stati suddivisi in due banchi e commutando fra essi.\nA volte per\u00f2 in modalit\u00e0 C64 era possibile riscontrare differenze rispetto a un vero Commodore 64 e questo talvolta generava blocchi, dovuti soprattutto all'utilizzo da parte del software degli indirizzi di memoria del chip MMU, visibile al software anche in modalit\u00e0 C64.\nPeriferiche.\nFurono realizzate per questo computer due nuove unit\u00e0 a disco, il Commodore 1570 a faccia singola e il Commodore 1571 a doppia faccia, in grado di supportare la scrittura in formato MFM, usato sia dal CP/M, oltre che nel GCR. Erano disponibili anche delle espansioni di memoria, le Commodore REU.\nModelli e prototipi.\nDurante la seconda met\u00e0 del 1985 fu presentato anche il \"Commodore 128D\" (o \"C128D\"). Il C128D era sostanzialmente identico al C128 dal punto di vista hardware/software, ma era dotato di un corpo macchina centrale con l'unit\u00e0 floppy Commodore 1571 incorporata e di una tastiera separata, come i PC IBM e il primo Amiga 1000. Concepito come computer trasportabile, con un elegante cabinet in plastica al di sotto del quale si poteva agganciare la tastiera e con una maniglia a scomparsa su un lato, ma non fu venduto negli USA poich\u00e9 il suo contenitore plastico non schermava dalle interferenze elettromagnetiche generate durante il suo uso per cui l'Federal Communications Commission non ne autorizz\u00f2 la vendita sul suolo statunitense.\nA fine 1986 il C128D fu ripresentato con un nuovo contenitore metallico per ridurre le emissioni elettromagnetiche e una nuova tastiera pi\u00f9 economica: questo modello fu noto come \"C128D-CR\" o \"C128DCR\", dove \"CR\" stava per \"Cost Reduced\". Rispetto al C128D non aveva pi\u00f9 la maniglia per il trasporto e la ventola di raffreddamento era stata rimossa (anche se conservava il suo alloggiamento); la scheda madre era differente, integrando anche l'elettronica per la gestione dell'unit\u00e0 a dischi, compreso il MOS 6502, per cui adesso il computer presentava 3 CPU. Il VDC era stato sostituito con la sua evoluzione denominata MOS DVDC e la RAM video dedicata era stata portata da 16 kB a ben 64 kB, permettendo nuove modalit\u00e0 grafiche con maggiori colori. Il costo era per\u00f2 molto pi\u00f9 elevato rispetto al C128 standard (circa 500 dollari, al momento del lancio), ed ebbe perci\u00f2 un successo commerciale limitato poich\u00e9 il prezzo lo metteva in concorrenza diretta con i compatibili IBM di fascia bassa.\nVennero prodotti anche ulteriori prototipi derivanti dal C128:\n\u00c8 assai probabile che non siano mai stati trasformati in materiale funzionante a causa della perdita di interesse per i sistemi a 8 bit dato che la Commodore International, dopo la presentazione dell'Amiga, concentr\u00f2 tutte le sue risorse su questa piattaforma.\nEaster egg.\nUna curiosit\u00e0 del C128 \u00e8 ritrovabile in un \"easter egg\", un messaggio nascosto nel sistema richiamabile con l'istruzione codice_6 e che mostra i nomi dei progettisti hardware e software del computer. Il gruppo hardware era composto da Bil Herd, Dave Haynie e Frank Palaia mentre quello software da Fred Bowen, Terry Ryan e Von Ertwine. Da notare il gioco di parole di \"herdware team\" al posto di \"hardware team\" dal cognome di Bil Herd, e il curioso appello contro la guerra, \u00abLink arms, don't make them\u00bb, che chiude l'elenco."}
{"id": "89330", "revid": "92723", "url": "https://it.wikipedia.org/wiki?curid=89330", "title": "Arcivescovo", "text": "Arcivescovo (, composto da \"arch\u00e9\", primo, ed \"ep\u00edskopos\", supervisore) \u00e8 il nome che nella Chiesa cattolica, nelle Chiese ortodosse e nell'anglicanesimo si d\u00e0 al vescovo che presiede un'arcidiocesi. Essere arcivescovo invece che vescovo non comporta un'ulteriore ordinazione: \u00e8 lo stesso grado del sacramento dell'ordine; la distinzione non \u00e8 di carattere sacramentale, ma di funzione nella chiesa.\nCaratteristiche.\nPer indicare che l'arcivescovo \u00e8 a capo di una arcidiocesi metropolitana si usa l'espressione \"metropolita\", sottolineando cos\u00ec il fatto che l'arcivescovo presiede la diocesi \"metropolitana\", cio\u00e8 quella che corrisponde normalmente alla citt\u00e0 pi\u00f9 grande o pi\u00f9 importante della provincia ecclesiastica, che a sua volta, da sola o con altre, forma una regione ecclesiastica. In questo caso gli arcivescovi sono insigniti del pallio e il loro stemma porter\u00e0 tale simbolo. \nTalvolta sono straordinariamente ammessi all'uso del pallio anche arcivescovi non metropoliti.\nTipologia.\nNel rito latino esistono arcivescovi non metropoliti, nei tre casi seguenti:\nIn tutti questi tre casi, e comunque ogni volta che un arcivescovo non \u00e8 vescovo metropolita, egli di regola non indossa il pallio, che \u00e8 un segno liturgico connesso alla potest\u00e0 di supervisione nell'ambito della provincia ecclesiastica. Lo stemma dell'arcivescovo, perci\u00f2, non recher\u00e0 tale simbolo.\nIn passato esistevano gli arcivescovi elettori: tale qualifica era riconosciuta ai pastori delle arcidiocesi di Treviri, Colonia e Magonza , principi elettori del Sacro Romano Impero. Anche qualora non fossero cardinali, era loro riconosciuto il trattamento di eminenza.\nAbbigliamento.\nIn alcuni casi l'uso del pallio \u00e8 concesso dal pontefice ad alcuni arcivescovi per motivi particolari. Ad esempio nel 2008 l'uso del pallio \u00e8 stato concesso da papa Benedetto XVI all'arcivescovo di Trnava J\u00e1n Sokol, dopo che l'arcidiocesi di Trnava aveva perso il rango di sede metropolitana. \nAraldica.\nNella Chiesa cattolica tutti gli arcivescovi, metropoliti e non, hanno un segno distintivo nella propria araldica: i cordoni che scendono dal galero verde sui due lati dello stemma hanno quattro file di fiocchi (i semplici vescovi ne hanno soltanto tre; i cardinali cinque) e la croce \u00e8 doppia."}
{"id": "89331", "revid": "228587", "url": "https://it.wikipedia.org/wiki?curid=89331", "title": "Tracy Chevalier", "text": "Biografia.\nTracy Chevalier nasce il 19 ottobre 1962 a Washington da Douglas Chevalier (fotografo che ha lavorato al \"The Washington Post\" per oltre 30 anni) ed Helen Werner. Helen muore nel 1970, quando la figlia ha otto anni. Tracy ha una sorella maggiore, Kim, e un fratello, Michael.\nNel 1980 si diploma alla Bethesda-Chevy Chase High School di Bethesda, nel Maryland. Dopo aver conseguito il baccalaureato in Inglese all'Oberlin College nel 1984, Tracy si trasferisce in Inghilterra, dove si avvicina al mondo dell'editoria: Lavora prima come assistente editoriale del Dictionary of Art di Macmillan, poi come editor alla St. James Press. Nel 1993 inizia a studiare scrittura creativa, conseguendo un master presso l'Universit\u00e0 dell'Anglia Orientale; tra suoi insegnanti figurano i romanzieri Malcolm Bradbury e Rose Tremain. Nel 2013 riceve il dottorato onorario in Belle Arti dall'Oberlin College.\nTracy Chevalier \u00e8 sposata con il giornalista scientifico Jonathan Drori, col quale ha avuto il figlio Jacob.\nCarriera.\nIl suo primo romanzo, \"La vergine azzurra\", \u00e8 stato pubblicato nel Regno Unito nel 1997, ed \u00e8 stato scelto dalla catena di negozi \"WHSmith\" per la loro vetrina di nuovi autori.\nIl suo secondo romanzo, \"La ragazza con l'orecchino di perla\", \u00e8 stato pubblicato nel 1999. L'opera, liberamente basata sul dipinto \"La ragazza col turbante\" di Jan Vermeer, \u00e8 stata tradotta in 38 lingue e ha venduto oltre cinque milioni di copie in tutto il mondo. Nel 2003 \u00e8 uscito il film \"La ragazza con l'orecchino di perla\", diretto da Peter Webber. L'anno seguente il film ha ricevuto tre candidature ai Premi Oscar, dieci candidature ai BAFTA e due candidature ai Golden Globe.\nNel 2011, Tracy Chevalier ha curato e contribuito a \"Why Willows Weep\", una raccolta di racconti di diciannove autori, la cui vendita ha raccolto fondi per il Woodland Trust, il pi\u00f9 grande ente di beneficenza per la conservazione dei boschi del Regno Unito che si occupa della creazione, protezione e restauro del patrimonio boschivo del luogo, per il quale suo marito \u00e8 stato amministratore."}
{"id": "89335", "revid": "92723", "url": "https://it.wikipedia.org/wiki?curid=89335", "title": "Nomenclatura trinomiale", "text": "La nomenclatura trinomiale \u00e8 un sistema tassonomico utilizzato in biologia per la classificazione scientifica delle forme di vita. Viene applicato quando una specie risulta suddivisa in pi\u00f9 sottogruppi, i quali, quindi, necessitano di essere distinti ed identificati mediante un'estensione del sistema di nomenclatura binomiale, consistente nell'aggiunta di un terzo epiteto.\nLa gerarchia dei taxa inferiori al livello specifico \u00e8 la seguente:\nNon necessariamente tutte le categorie sopra elencate devono essere applicate ad una particolare specie.\nIn molti casi, i raggruppamenti sottospecifici rispecchiano la regionalit\u00e0 di una popolazione la quale, con l'isolamento geografico (e quindi riproduttivo), spinta da diverse pressioni ecologiche, tende ad evolvere degli adattamenti comportamentali e morfologici propri, andando cos\u00ec incontro ad un processo di speciazione.\nRegole per una corretta nomenclatura.\nAnimali.\nLa pi\u00f9 semplice forma di nomenclatura trinomiale si ha in zoologia, dove vengono elencate solo le sottospecie. In questo caso, si aggiunge il nome sottospecifico a quello della specie, usando i caratteri in corsivo.\nSe il nome del genere e della specie sono stati precedentemente menzionati, questi si possono spesso abbreviare con le lettere iniziali. Ad esempio si pu\u00f2 scrivere:\n\" Il \"Phalacrocorax carbo\" (cormorano comune) ha una distinta sottospecie in Australasia, il \"P. c. novaehollandiae\"\". \nPiante.\nSe vengono usati dei taxa inferiori al livello di sottospecie, come spesso accade per le piante, deve essere aggiunta un'abbreviazione di identificazione. Ci\u00f2 viene anche consigliato per indicare una sottospecie in quei gruppi dove \u00e8 comune la presenza di simili livelli di suddivisione inferiore.\nLe piante coltivate possono essere suddivise ulteriormente in gruppi o serie.\nQuando vengono trattati dei generi dove vi \u00e8 un gran numero di cultivar, o dove una meglio conosciuta cultivar acquista variabilit\u00e0 attraverso un processo selettivo o ne d\u00e0 luogo ad una nuova mediante coltivazione, per identificarle viene utilizzato un nome che indichi il gruppo di cultivar. Tale nome include sempre la parola \"Gruppo\" e, quando viene usato in congiunzione con il nome del cultivar, viene racchiuso da parentesi tonde. Il nome del gruppo \u00e8 scritto in maiuscolo, ma non in corsivo, o posto tra singole virgolette. \nLe Serie si riferiscono a selezioni di un numero di cultivar simili, differenti generalmente per il colore. Con le coltivazioni, in particolare dei fiori di ibridazione F1 (\"F1 hybrid\"), le serie hanno acquisito un'incredibile popolarit\u00e0. Le Serie sono simili ai Gruppi poich\u00e9 contengono un numero di cultivar simili, ma differiscono per il fatto che queste vengono create specificatamente per usi commerciali, aggiungendo cultivar per creare delle ricercate variazioni di colori. L'identificazione delle singole cultivar spesso non vengono rivelate, e le singole variet\u00e0 di colore possono essere rimpiazzate ogni anno da cultivar leggermente differenti. Il nome della Serie deve essere scritto in maiuscolo, ma non in corsivo, o posto tra singole virgolette, includendo la parola \"Serie\". Se usato in congiunzione con il nome di una cultivar, il nome della Serie viene racchiuso tra parentesi tonde.\nAutore e pubblicazione.\nDa un punto di vista scientifico, un nome risulta incompleto quando \u00e8 privo del nome dell'autore che lo ha coniato e dei dettagli sulla sua pubblicazione.\nBisogna quindi specificare chi ha pubblicato il nome, in quale pubblicazione e quando \u00e8 stato pubblicato.\nEsempi.\nPer gli animali non viene inclusa alcun'abbreviazione, \"novaehollandiae\" viene considerata una sottospecie descritta da Stephens nel 1826.\nPer le piante \u00e8 importante specificare che \"salzmannii\" \u00e8 una sottospecie, chiarendo inoltre che J. F. Arnold \u00e8 stato il primo autore a descrivere la specie \"Pinus nigra\", Dunal l'autore che descrisse la specie \"Pinus salzmanii\" e Franco l'autore che concluse che il \"Pinus salzmanii\" si trattava essere non una specie distinta ma una sottospecie di \"Pinus nigra\".\nSe non viene indicato il nome della sottospecie, si pu\u00f2 assumere che si tratti della sottospecie tipica, in questo caso \"Pinus nigra\" subsp. \"nigra\"; \"pallasiana\" \u00e8 una variet\u00e0 inizialmente descritta da Lambert come specie (\"Pinus pallasiana\") e successivamente ridotta a variet\u00e0 di \"Pinus nigra\" subsp. \"nigra\" dagli ultimi autori elencati.\nIl pino corso, una variet\u00e0 del pino nero.\nViene specificato che \"inermis\" \u00e8 una sottospecie identificata da de Wilde il quale \u00e8 anche l'autore del nome della specie.\nNon \u00e8 richiesto nessun nome per la sottospecie; \"macranthum\" \u00e8 una variet\u00e0 inizialmente descritta da Rausch come una \"Lobivia\" e successivamente inserita nel genere \"Acanthocalycium\" da J.G. Lambert.\n\"glabrum\" \u00e8 il nome della sottovariet\u00e0 identificata da Backeb.\n\"klimpelianum\" \u00e8 il nome della forma.\nIl nome della serie tra parentesi; il nome della cultivar tra singole virgolette.\nIl nome della serie senza parentesi per mancanza del nome della cultivar."}
{"id": "89338", "revid": "1529788", "url": "https://it.wikipedia.org/wiki?curid=89338", "title": "Fortuna vitrea est; tum cum splendit, frangitur", "text": "Fortuna vitrea est; tum cum splendet, frangitur che tradotta risulta essere: \"La fortuna \u00e8 come il vetro, cos\u00ec come pu\u00f2 splendere, cos\u00ec pu\u00f2 frangersi.\"\nTrattasi di una locuzione latina, lasciataci da uno dei pi\u00f9 famosi autori di mimo, Publilio Siro, I secolo a.C., nelle sue \"Sententiae\", (raccolta di circa 700 massime e sentenze morali), tratte dai suoi mimi."}
{"id": "89339", "revid": "108010662", "url": "https://it.wikipedia.org/wiki?curid=89339", "title": "Etiam capillus unus habet umbram suam", "text": "Etiam capillus unus habet umbram suam \u00e8 una locuzione latina che si pu\u00f2 tradurre in italiano \"Anche un solo capello ha la propria ombra\", con il significato che anche le cose che a prima vista possono sembrare insignificanti in realt\u00e0 hanno la loro importanza.\nQuesta frase ci \u00e8 stata lasciata da uno dei pi\u00f9 famosi autori di mimi, Publilio Siro (I secolo a.C.), nelle sue \"Sententiae\"."}
{"id": "89340", "revid": "6923", "url": "https://it.wikipedia.org/wiki?curid=89340", "title": "Hominem experiri multa paupertas iubet", "text": "Il senso della frase latina Hominem experiri multa paupertas iubet \u00e8 \"La povert\u00e0 spinge l'uomo a tentare molte cose\", parallelo, in qualche modo, al classico proverbio italiano \"La necessit\u00e0 aguzza l'ingegno\" e alla pregevole frase consegnataci da Primo Levi nel suo \"La chiave a stella\" \"Quando c'\u00e8 la fame uno si fa furbo\".\nLa locuzione latina ci \u00e8 stata lasciata da uno dei pi\u00f9 famosi autori di mimo, Publilio Siro, I secolo a.C., nelle sue \"Sententiae\" (raccolta di circa 700 massime e sentenze morali), tratte appunto dai suoi mimi."}
{"id": "89347", "revid": "125937361", "url": "https://it.wikipedia.org/wiki?curid=89347", "title": "Busillis", "text": "Busillis \u00e8 un termine che ha assunto il significato di \"problema spinoso e di difficile soluzione\", \"punto dolente della questione\". Deriva da un'errata sillabazione della frase latina \"in diebus illis\" (\"in quei giorni\" o \"a quel tempo\"). Da qui le espressioni \"non venire a capo del busillis\" o \"qui sta il busillis\".\nIl termine.\nLa storia dell'origine del termine \"busillis\" viene raccontata da Giraldus Cambrensis:\nL'errore dell'amanuense diventa comprensibile se si considera che l'uso di lasciare uno spazio tra le parole \u00e8 un'acquisizione recente. Non tutte le lingue lo fanno: il cinese e il giapponese moderni ad esempio scrivono i loro testi senza nessuna interruzione.\nGli spazi non vennero usati in latino fino al 600 d.C. \u2013 800 d.C. circa. Al loro posto si usava il punto mediano.\nOggi il termine \u00e8 utilizzato nel linguaggio aulico per indicare un gran pasticcio o una situazione di confusione. Con questo significato \u00e8 stato utilizzato per esempio da Alessandro Manzoni nel tredicesimo capitolo dei \"Promessi Sposi\", e ha ispirato il personaggio Disney Cavillo Busillis. Nel capitolo ottavo de \"I Fratelli Karamazov\", il padre F\u00ebdor Pavlovi\u010d Karamazov esclama \"...ecco dove sta il busillis!\". Nella traduzione di Amleto di Shakespeare, Eugenio Montale utilizza \"Questo \u00e8 il busillis\" per tradurre l'affermazione del Becchino \"For here lies the point\" (\"Amleto\", V.I.). Altri esempi vengono da Andrea Camilleri che nei romanzi del commissario Montalbano utilizza \"busillisi\", conformando il termine alle sonorit\u00e0 del dialetto siciliano.\nNel significato di difficolt\u00e0, questione spinosa, \u00e8 utilizzato da Francesco Perri in \"Emigranti\", dove si legge, al capitolo II, \"L\u00ec stava il busillis\"."}
{"id": "89349", "revid": "638792", "url": "https://it.wikipedia.org/wiki?curid=89349", "title": "Ave atque vale", "text": "Ave atque vale (\"Salute e addio\") \u00e8 una frase di Catullo contenuta nel \"Carmen CI\" che egli scrive in memoria del fratello morto, in seguito alla visita alla sua tomba nella Troade durante il viaggio in Bitinia al seguito di Gaio Memmio.\nQuesto detto \u00e8 anche il titolo di una poesia di Algernon Swinburne, scritta in memoria di Charles Baudelaire.\nAnche la scrittrice Rosamund Watson scrisse una poesia dal titolo di \"Ave Atque Vale\", ma in memoria di un amante.\nHa invece il titolo di \"Frater ave atque vale\", sempre tratto da Catullo, un breve componimento scritto da Alfred Tennyson nel 1883 presente nella raccolta \"Tyresias, and other poems\" del 1885. Il brano parla dei luoghi in cui visse il poeta latino."}
{"id": "89352", "revid": "1272592", "url": "https://it.wikipedia.org/wiki?curid=89352", "title": "Sententiae", "text": "Le Sententiae (in italiano tradotto anche come \"Le sentenze\") consistono in una raccolta di frasi di Publilio Siro (I secolo a.C.), circa 700 massime e sentenze morali che lo stesso autore trasse dai suoi lavori.\nContenuto.\nIn un periodo di crisi, segnato dalle guerre intestine e dai complotti, questo autore si rivolse sia alla plebe sia alla colta aristocrazia, estraendo dalle proprie opere una serie di aforismi, che compongono il motivo stesso della sua memoria, le \"Sententiae\". Circa 700 massime di non pi\u00f9 di una riga di lunghezza dovevano essere motivo di riflessione sul proprio comportamento e sul proprio ruolo nella \"societas\" per il lettore. Molte di esse sono divenute quasi dei proverbi nelle diverse culture nate da quella latina, ad esempio: \"Chiunque pu\u00f2 tenere il timone, se il mare \u00e8 calmo\" o \"Brevis ipsa vita est, sed malis fit longior\" (\"La vita in s\u00e9 \u00e8 breve, ma i mali la fanno allungare\")."}
{"id": "89358", "revid": "121756004", "url": "https://it.wikipedia.org/wiki?curid=89358", "title": "Pescia (disambigua)", "text": ""}
{"id": "89362", "revid": "6923", "url": "https://it.wikipedia.org/wiki?curid=89362", "title": "Rok Petrovi\u010d", "text": "In seguito alla dissoluzione della Jugoslavia, nel 1991 aveva assunto la nazionalit\u00e0 slovena.\nBiografia.\nCarriera sciistica.\nStagioni 1977-1986.\nPetrovi\u010d nella competizioni giovanili raccolse molte affermazioni, come le cinque vittorie nel Trofeo Topolino tra il 1977 e il 1980. Ai Mondiali juniores di Auron 1982 fu 4\u00ba nello slalom gigante e l'anno dopo, nella rassegna iridata giovanile di Sestriere, vinse la medaglia d'oro nello slalom speciale e quella di bronzo nello slalom gigante.\nNella stagione 1984-1985 colse il primo piazzamento (11\u00ba nello slalom speciale di Sestriere del 10 dicembre) e il primo podio (2\u00ba nello slalom speciale di Park City del 20 marzo) in Coppa del Mondo; partecip\u00f2 inoltre ai Mondiali di Bormio, classificandosi 7\u00ba nello slalom speciale. Nella stagione 1985-1986 raggiunse l'apice della sua carriera: ottenne tutte le sue cinque vittorie in Coppa del Mondo (la prima il 1\u00ba dicembre a Sestriere, l'ultima l'11 marzo a Heavenly Valley) e a fine stagione divenne il primo sciatore jugoslavo a vincere una coppa di cristallo di specialit\u00e0, la Coppa del Mondo di slalom speciale. Si piazz\u00f2 anche al 7\u00ba posto nella classifica generale.\nStagioni 1987-1989.\nDopo queste affermazioni non riusc\u00ec a ripetersi negli anni successivi, ; nella stagione 1986-1987 conquist\u00f2 il suo ultimo podio in Coppa del Mondo, il 20 dicembre a Kranjska Gora in slalom speciale (2\u00ba), e prese parte ai Mondiali di Crans-Montana, classificandosi 12\u00ba nello slalom gigante e 15\u00ba nello slalom speciale.\nAi XV Giochi olimpici invernali di , sua unica presenza olimpica, fu 9\u00ba nello slalom gigante e 11\u00ba nello slalom speciale. Si ritir\u00f2 al termine della stagione 1988-1989; il suo ultimo piazzamento in Coppa del Mondo fu il 15\u00ba posto nello slalom speciale di Shigak\u014dgen del 10 marzo.\nAltre attivit\u00e0.\nNel 1989 aveva deciso di porre termine alla carriera agonistica per dedicarsi agli studi, . Non riusc\u00ec tuttavia a portarli a termine perch\u00e9 un incidente pose fine alla sua vita, il 16 settembre 1993, quando all'et\u00e0 di 27 anni anneg\u00f2 durante un'immersione nel mare antistante l'isola croata di Curzola.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "89363", "revid": "1262220", "url": "https://it.wikipedia.org/wiki?curid=89363", "title": "Osiride", "text": "Osiride (anche Usiride, Osiris o Osiri, in greco \u1f4c\u03c3\u03b9\u03c1\u03b9\u03c2, ellenizzazione dell'originale egizio Asar o Asir) \u00e8 una divinit\u00e0 egizia appartenente alla religione dell'antico Egitto, membro dell'Enneade e re mitico dell'antico Egitto. Inventore dell'agricoltura e della religione, si riteneva che avesse regnato come civilizzatore e benefattore dell'umanit\u00e0. In una delle numerose versioni del suo mito, Osiride sarebbe morto annegato nel Nilo, assassinato nel corso di un complotto organizzato dal fratello minore Seth. Malgrado lo smembramento del corpo, sarebbe tornato in vita grazie alle pratiche magiche delle sorelle Iside e Nefti. Il martirio di Osiride gli avrebbe guadagnato la signoria sul mondo dei morti, di cui sarebbe divenuto sovrano e giudice supremo, garante delle leggi di Maat - era perci\u00f2 venerato come dio della morte e dell'oltretomba.\nNel corso del Medio Regno (2050 - 1650 a.C.) Abido divenne la citt\u00e0 di Osiride, capitale del suo culto. La fama di questa citt\u00e0 risiedeva nelle festivit\u00e0 connesse all'anno nuovo e sulla reliquia della testa del dio. Durante il I millennio a.C. Osiride conserv\u00f2 il suo ruolo di dio funerario e giudice dei morti. Ci\u00f2 nonostante, il suo aspetto di divinit\u00e0 delle benefiche inondazioni del Nilo e, di conseguenza, di dio della fertilit\u00e0 sembr\u00f2 acquisire la preminenza, aumentando esponenzialmente la sua popolarit\u00e0 presso la popolazione della valle del Nilo. Alcuni coloni greci installati a Menfi adottarono il suo culto nella forma locale di Osiride-Api, il sacro toro morto e mummificato. I faraoni tolemaici (IV - I secolo a.C.) importarono il suo culto ad Alessandria nella forma di Serapide, dio sincretico greco-egizio. Dopo la conquista romana dell'Egitto, Osiride e Iside godettero, a Roma e nel resto dell'impero, di una venerazione che si mantenne fra alti e bassi fino al IV secolo d.C. (bando del paganesimo nel 392 da parte dell'imperatore Teodosio I), fino a quando non cess\u00f2 con l'ascesa del Cristianesimo. Nato intorno al XXIV secolo a.C., il culto osiriaco si mantenne fino al VI secolo d.C. nel Tempio dell'Isola di File, l'ultimo dell'Egitto, quando l'imperatore Giustiniano I ne ordin\u00f2 la chiusura nell'anno 530.\nPresentazione.\nEtimologia.\nIl teonimo \"Osiris\" \u00e8 la traslitterazione della parola greca \u1f4c\u03c3\u03b9\u03c1\u03b9\u03c2, la quale a sua volta deriva dal termine egizio \"Wsjr\" (variamente traslitterata dagli autori anche come \"Asar\", \"Asari\", \"Aser\", \"Ausir\", \"Wesir\", \"Usir\", \"Usire\" o \"Asare\"): la pronuncia originale egizia \u00e8 sconosciuta, in quanto la scrittura geroglifica non si serviva delle vocali. Molti egittologi hanno cercato di spiegare il significato del nome di Osiride. Nel 1980, John Gwyn Griffith ha ipotizzato che \"Wsjr\" derivasse dal termine \"Wser\", che significa \"il Potente\". Da allora, una delle pi\u00f9 antiche attestazioni del nome di Osiride \u00e8 stata individuata nella mastaba di un defunto chiamato \"Netjer-User\", cio\u00e8 \"Dio potente\". Nel 1987, Wolfhart Westendorf ha proposto l'etimologia \"Uaset-jret\", \"Colui che porta l'occhio\". Gi\u00e0 nel 1985 David Lorton aveva ipotizzato che \"Wsjr\" fosse una fusione dei termini \"set\" e \"jret.\" \"Set-jret\" significherebbe \"attivit\u00e0 rituale\": Osiride sarebbe \"Colui che benefica dell'attivit\u00e0 rituale\".\nIconografia.\nIl dio Osiride era strettamente legato alla monarchia egizia: era infatti visto come un faraone - re dell'Alto e Basso Egitto - defunto e divinizzato. I suoi attributi erano quindi quelli dei faraoni. Comunque, nella maggioranza delle rappresentazioni, Osiride compare con la corona bianca (\"hedjet\") dell'Alto Egitto; questa corona \u00e8 nella forma di un rigido cappuccio che si rastrema verso l'alto e termina con un rigonfiamento. Tuttavia, a questo copricapo tipico dei faraoni si aggiungevano due alte piume laterali, probabilmente di struzzo: in questo caso, la corona \u00e8 definita \"atef\". Altri suoi attributi erano lo scettro \"heqa\" e il flagello \"nekhekh\", che impugna tenendo le braccia incrociate sul petto. Osiride era un dio defunto, motivo per cui l'iconografia lo mostra sempre come un corpo mummificato in differenti posture: coricato sul letto funebre, assiso sul suo trono di re dei morti o in piedi dopo aver vinto la morte. \nEpiteti.\nOsiride era un dio complesso e la sua presenza \u00e8 attestata in tutto il territorio egiziano. Raccoglieva in s\u00e9 molteplici aspetti (come pure, ad esempio, Horus). Il suo ruolo di divinit\u00e0 funeraria \u00e8 ben noto, ma era anche adorato come custode dei meccanismi che regolano l'universo: esercitava la sua azione benefica, per esempio, sul corso degli astri o sul ciclo stagionale della vegetazione. Di conseguenza, il dio compare nelle fonti con un ampio corredo di nomi. Esistevano litanie dedicate a \"Osiride in tutti i suoi nomi\". Fra tutti, era dotato dell'epiteto di \"Colui che ha molti nomi\" (\"ash renu\"). Questa lunga serie di epiteti e di teonimi compare nel 142\u00ba capitolo del \"Libro dei morti\". Questo testo avrebbe permesso al defunto di accedere alla vita eterna come Osiride; a tal fine, il defunto enumera 115 epiteti apposti al nome di Osiride: pi\u00f9 nomi il fedele avrebbe enumerato, pi\u00f9 avrebbe dimostrato di riconoscere e accettare la potenza della divinit\u00e0 invocata. Le diverse funzioni del dio e le molte localit\u00e0 dove il suo culto era particolarmente sentito si susseguono senza un preciso ordine logico:\nNascita e famiglia.\nMito della nascita di Osiride.\nIl tardo scrittore greco Plutarco, autore di molti trattati concernenti la morale, la filosofia e la teologia, nella sua opera \"Su Iside e Osiride\" si rapport\u00f2 alla religione egizia; fu il primo a riassumere ed esporre il Mito di Osiride. L'esposizione si apre con la mitica istituzione del calendario solare di 365 giorni. Nut, la dea del cielo, avrebbe avuto una relazione clandestina con suo fratello Geb, la terra. Il dio-sole Ra, venuto a conoscenza del segreto, si sarebbe infuriato e avrebbe proibito a Nut di partorire durante uno qualsiasi dei giorni dell'anno. Thot, altro fratello di Nut, \nNel primo di questi cinque giorni (detti \"epagomeni\") nacque Osiride,\nHorus il Vecchio nacque nel secondo giorno, Seth nel terzo, in modo cruento (\"con un colpo squarci\u00f2 il fianco materno e balz\u00f2 fuori\"), Iside nel quarto, fra le paludi del Delta (\"nelle regioni che sono sempre umide\"), e Nefti nel quinto e ultimo. Plutarco insinua che il vero padre di Osiride e Horus il Vecchio sarebbe stato Ra, Thot il padre di Iside e i soli Seth e Nefti figli di Geb. Menziona per\u00f2 una seconda versione della paternit\u00e0 di Horus il Vecchio: all'interno del ventre materno, prima di venire alla luce, Iside e Osiride avrebbero concepito Horus il Vecchio.\nLa formula n\u00b0217 dei \"Testi delle piramidi\" assimila magicamente il faraone defunto a Osiride, il dio risorto dalla morte. Tutti gli dei della famiglia di Osiride sono supplicati di ridare la vita al faraone come fecero con Osiride. La formula, poi, chiama Osiride figlio di Atum, di Shu, di Tefnut, di Geb e di Nut. Altri testi permettono di capire che Atum avrebbero creato Shu e Tefnut, a loro volta genitori di Nut e Geb.\nLe sorelle di Osiride.\nIside.\nOltre che sorella di Osiride, Iside ne era considerata la moglie: godette perci\u00f2 di vasta popolarit\u00e0, soprattutto nel Periodo tardo (VII - IV secolo a.C.). Quando il culto degli dei egizi cominci\u00f2 a uscire dai confini dell'Egitto, la venerazione per Iside, la vedova afflitta che salva il proprio sposo dalla morte, si diffuse in Grecia (Atene, Delfi, Corinto), Italia (Roma, Pompei) e Germania (Magonza). Osiride (o la sua forma greco-romana, Serapide) godettero perci\u00f2 di una venerazione comune, anche se Iside spesso prevalse sul marito.\nLa Stele funeraria di Amenmose (XVIII dinastia), conservata al Museo del Louvre, \u00e8 probabilmente il documento archeologico egizio pi\u00f9 esaustivo a proposito del Mito di Osiride. Contiene il \"Grande Inno a Osiride\", del quale vari passaggi sono dedicati alla sorella-sposa Iside: Seth assassina Osiride e ne fa sparire il corpo ma Iside, con la potenza dei suoi incantesimi, lo fa risorgere dalla morte per il tempo necessario a unirsi a lui e concepire Horus, erede del padre. La parte finale dell'Inno elogia il potere di Horus sulla terra; dal momento che, secondo la concezione egizia, ogni faraone in vita incarnava Horus, la lode era rivolta al faraone in carica.\nNefti.\nNel suo trattato, Plutarco scrive inoltre che una volta Osiride si confuse, o fu tratto in inganno, e consum\u00f2 un rapporto sessuale con Nefti, sorella gemella di Iside e sposa di Seth. Da questa relazione adulterina sarebbe nato Anubi, il dio dalla testa di sciacallo:George Hart ha interpretato questa narrazione come il tentativo di incorporare un dio indipendente, qual era Anubi, nel pantheon che gravitava intorno al mito di Osiride. Un papiro risalente al periodo romano (30 a.C. - 380 d.C.) d\u00e0 ad Anubi l'appellativo di \"figlio di Iside\". Non mancarono versioni che lo designavano figlio di Nefti e di suo marito Seth, bench\u00e9 fosse comunemente ritenuto sterile (in relazione al suo essere dio del deserto e antagonista di Osiride, a sua volta dio della vegetazione). Un paragrafo del \"Papiro Brooklyn\" (XXVI dinastia) ricorda che a Esna, la greca Letopoli, si trovava una statua raffigurante Nefti nelle sembianze della dea-leonessa Sekhmet nell'atto di abbracciare la mummia di Osiride - pi\u00f9 l'atteggiamento di una sposa ufficiale che di una amante: il che sembrerebbe confermato da due scene presenti del Tempio di Edfu, dove Nefti compare con il nome (o epiteto) di \"Onnophret\", forma femminile dell'epiteto di Osiride \"Unennefer\", che significa \"Essere perfetto\" o \"Esistenza perfetta\". In una scena, Nefti protegge la mummia di Osiride dopo avergli riattaccato la testa e infuso la vita. Inoltre, il nome della dea compare inscritto all'interno di un cartiglio, secondo una procedura normale per le mogli ufficiali. Alcuni ritengono che si possa considerare Iside come la sposa terrestre di Osiride e Nefti come la sposa eterna, colei che lo affiancherebbe nell'aldil\u00e0. Nefti era infatti una divinit\u00e0 dagli aspetti esplicitamente funerari, dea dell'oltretomba e della morte in generale, oltrech\u00e9 dei lamenti funebri, delle prefiche e delle ore notturne. Plutarco scrisse a proposito delle due sorelle di Osiride:\nNefti fu anche la nutrice del piccolo Horus, e lo protesse dal furore di Seth nascondendolo nelle paludi di Khemmis. Come ricompensa per questa protezione e per sfuggire alla vendetta di suo marito Seth, Nefti ottenne di poter far parte della corte di Osiride nell'oltretomba.\nDescrizione.\nOsiride era il dio egizio degli inferi, oltre che della fertilit\u00e0.\nCome dio dell'agricoltura, veniva festeggiato nel mese di \"khoiak\", quando si effettuava la raccolta del grano, i cui germogli simboleggiando la sua resurrezione e che venivano anche usati in ambito funerario nella statuetta detta \"Osiride vegetante\".\nFu proprio lui, assieme a Iside, a civilizzare l'umanit\u00e0 insegnandole l'agricoltura.\nIl suo culto della fertilit\u00e0, inizialmente diffuso nel delta, in seguito si espanse in tutto il resto del paese.\nNel Duat, l'oltretomba, Osiride pesava i cuori dei morti su un piatto della bilancia, mentre sull'altro vi era una piuma. Le anime che pesavano di pi\u00f9 a causa dei peccati venivano date in pasto ad Ammit, mentre quelle che erano abbastanza leggere venivano mandate da Aaru. Questa cerimonia era detta psicostasia.\nFiglio di Nut e Geb, ebbe da sua sorella Iside il figlio Horo. Pi\u00f9 tardi, Osiride fu messo in relazione con Sokar e Ptah portando alla forma sincretistica di Ptah-Seker-Osiride; venne anche identificato con Heryshaf.\nI miti.\nIl mito della morte di Osiride.\nOsiride port\u00f2 la civilt\u00e0 agli uomini, insegn\u00f2 loro come coltivare la terra e produrre il vino e fu molto amato dal popolo. Seth, invidioso del fratello, cospir\u00f2 per ucciderlo. Egli costru\u00ec in segreto una bara preziosa fatta appositamente per il fratello e poi tenne un banchetto, nel quale annunci\u00f2 che ne avrebbe fatto dono a colui al quale si fosse adattata. Dopo che alcuni ebbero provato senza successo, Seth incoraggi\u00f2 il fratello a provarla. Appena Osiride si adagi\u00f2 dentro il coperchio venne chiuso e sigillato. Seth e i suoi amici gettarono la bara nella Bocca Tanitica, facendo annegare Osiride. Questo atto simboleggerebbe l'annuale inondazione del Nilo.\nSubito dopo la morte del fratello, Seth lo tagli\u00f2 in pezzi diversi che sparpagli\u00f2 in giro. Iside, la moglie del dio, vag\u00f2 in lungo e in largo alla ricerca dell'amato fin quando non ritrov\u00f2 tutti i pezzi (con l'eccezione del fallo, mangiato da un pesce gatto) e lo ricompose.\nIside con l'aiuto della sorella Nefti riport\u00f2 in vita Osiride usando i suoi poteri magici. Anche se nuovamente in vita, Osiride non poteva vivere sulla terra e divent\u00f2 il re dei morti. Il figlio che Osiride ebbe da Iside, Horo, quando fu abbastanza grande affront\u00f2 Seth in battaglia, per vendicare la morte del padre. Il combattimento fu lungo e cruento: nella battaglia, Horo perse un occhio e Seth un testicolo.\nIl conflitto fu interrotto dagli altri dei, che decisero in favore di Horo e dettero a lui la sovranit\u00e0 del paese. Seth fu condannato e bandito dalla regione. In altre versioni le due divinit\u00e0 si riconciliarono, rappresentando l'unione dell'Alto e Basso Egitto.\nPer finire, si parla di una lotta che non \u00e8 ancora finita e quando Horo vincer\u00e0 Seth, Osiride torner\u00e0 alla terra dei vivi e governer\u00e0.\nL'invenzione della vela.\nUn mito narra che Osiride stava facendo un giro in barca insieme a Iside e ad alcuni suoi cari amici. Accidentalmente Osiride si bagn\u00f2 la veste che indossava, allora la appese all'albero maestro della barca e la barca subito segu\u00ec la corrente dei venti."}
{"id": "89364", "revid": "287204", "url": "https://it.wikipedia.org/wiki?curid=89364", "title": "Rok Petrovic", "text": ""}
{"id": "89368", "revid": "682087", "url": "https://it.wikipedia.org/wiki?curid=89368", "title": "Respirazione cranio-sacrale", "text": ""}
{"id": "89370", "revid": "5", "url": "https://it.wikipedia.org/wiki?curid=89370", "title": "Resezione gastrica", "text": ""}
{"id": "89371", "revid": "6923", "url": "https://it.wikipedia.org/wiki?curid=89371", "title": "Margaritas ante porcos", "text": "La locuzione latina margaritas ante porcos (lett. \"perle ai porci\") \u00e8 tratta dal Vangelo secondo Matteo (7, 6).\nLa frase s'inserisce in un lungo elenco di raccomandazioni ed esortazioni che Cristo fa ai suoi discepoli dopo il celebre discorso della montagna. A loro dice: \"Nolite dare sanctum canibus, neque mittatis margaritas vestras ante porcos, ne forte conculcent eas pedibus suis, et conversi dirumpant vos\", ossia: \"Non date ci\u00f2 che \u00e8 santo ai cani e non gettate le vostre perle ai porci, perch\u00e9 non le calpestino e, rivoltandosi, vi sbranino\".\nL'invito \u00e8 quello di non sprecare le cose di valore, materiali o no, dandole a chi non \u00e8 in grado di apprezzarle.\nQuesto \"loghion\" apparteneva in origine a quella fazione giudaizzante (evolutasi negli ebioniti) che nella proto-comunit\u00e0 cristiana considerava il messaggio evangelico come riservato ai soli ebrei, di nascita o per conversione. \nNel linguaggio politico del I secolo, infatti, \"cani\" e \"porci\" sono i pagani, entrambi gli animali essendo considerati come particolarmente impuri dalla tradizione giudaica.\nOvviamente, l'invito a non dare ci\u00f2 che \u00e8 sacro (le perle della Torah) ai pagani impuri, che non saprebbero cosa farne e si limiterebbero a insudiciarlo, ha una forte valenza polemica, ed \u00e8 palesemente in netto contrasto con le tesi della fazione \"paolina\", cio\u00e8 quella che avrebbe rapidamente prevalso dopo la distruzione del Tempio (70 d.C.)."}
{"id": "89373", "revid": "228587", "url": "https://it.wikipedia.org/wiki?curid=89373", "title": "Repubblica Napoletana", "text": ""}
{"id": "89378", "revid": "729019", "url": "https://it.wikipedia.org/wiki?curid=89378", "title": "Gotta", "text": "La gotta \u00e8 una malattia del metabolismo caratterizzata da attacchi ricorrenti di artrite infiammatoria acuta con dolore, arrossamento e gonfiore delle articolazioni, causati dal deposito di cristalli di acido urico in presenza di iperuricemia. L'articolazione pi\u00f9 frequentemente colpita \u00e8, in circa il 50% dei casi, la metatarso-falangea dell'alluce, da cui il nome di podagra. L'acido urico pu\u00f2 inoltre depositarsi nei tendini e nei tessuti circostanti, generando i cosiddetti tofi, anche a livello renale, inducendo la comparsa di nefropatia gottosa.\nLa diagnosi pu\u00f2 essere confermata dalla rilevazione di caratteristici cristalli aghiformi nel liquido sinoviale. Il trattamento con farmaci antinfiammatori non steroidei (FANS), colchicina o steroidi, \u00e8 in grado di migliorare i sintomi. Una volta che l'attacco acuto \u00e8 risolto, i livelli di acido urico vengono generalmente tenuti bassi adottando delle modifiche dello stile di vita e nei pazienti che accusano attacchi frequenti, con l'assunzione di allopurinolo o probenecid, in grado di fornire una profilassi a lungo termine.\nL'incidenza della gotta \u00e8 aumentata in frequenza negli ultimi decenni, colpendo circa l'1-2% della popolazione occidentale. Si ritiene che l'aumento sia dovuto a fattori di rischio crescenti nella popolazione, come la sindrome metabolica, l'aspettativa di vita pi\u00f9 lunga e cambiamenti nella dieta. La gotta era storicamente conosciuta come \"la malattia dei re\" o la \"malattia dei ricchi\".\nStoria.\nIl nome deriva dal latino \"gutta\", che significa \"goccia\" (di liquido). Secondo l\"'Oxford English Dictionary\" deriva dalla teoria umorale e dall'idea che sia la \u00ab [...] caduta di un materiale morboso dal sangue dentro e intorno alle articolazioni\u00bb. Il primo a utilizzare la parola \"gutta\" fu il frate domenicano Randolphus di Bocking, intorno al 1200.\nLa gotta, tuttavia, \u00e8 una condizione conosciuta fin dall'antichit\u00e0. Storicamente, era denominata \u00abil re delle malattie e la malattia dei re\u00bb o \"malattia dei ricchi\". Questo perch\u00e9 era associata a un'alimentazione ricca e al forte consumo di bevande alcoliche, condizioni che solitamente si potevano riscontrare soltanto negli individui pi\u00f9 ricchi.\nLa prima documentazione della malattia risale all'antico Egitto, in una descrizione del 2600 a.C. di un'artrite dell'alluce. Il medico greco Ippocrate di Coo la descrisse, intorno al 400 a.C., nei suoi \"Aforismi\" cogliendone la sua assenza negli eunuchi e nelle donne in pre-menopausa. Aulo Cornelio Celso (30 d.C.) evidenzi\u00f2, nel suo \"De Medicina\", la correlazione con le caratteristiche dell'urina, il legame con l'alcol, la minore insorgenza nelle donne e l'associazione con problemi renali:\nGi\u00e0 nel 1679 lo scienziato olandese Antoni van Leeuwenhoek cominci\u00f2 a osservare al microscopio la presenza dei cristalli di acido urico, mentre qualche anno dopo, nel 1683, Thomas Sydenham, un medico inglese, ne constat\u00f2 la comparsa nelle prime ore del mattino e la maggior prevalenza tra i maschi pi\u00f9 anziani, ma solo nel 1848 un altro medico inglese, Alfred Baring Garrod, intu\u00ec che l'eccesso di acido urico nel sangue sarebbe potuto essere la causa della gotta.\nPoich\u00e9 in passato la gotta era una condizione associata alle classi pi\u00f9 abbienti, si conoscono molti personaggi storici che ne hanno sofferto. Tra questi: Carlo Magno con tutta la dinastia dei Carolingi, Caterina d'Aragona, Enrico VIII d'Inghilterra, Piero di Cosimo de' Medici, che fu soprannominato \"il gottoso\", Thomas Jefferson, Isaac Newton, Charles Darwin, Leonardo da Vinci, Benjamin Franklin, Theodore Roosevelt.\nSi sospetta che il politico statunitense John Hancock (1737-1793) utilizzasse la gotta come frequente scusa per sottrarsi a difficili situazioni. Si sa anche di molti papi affetti da questa condizione, tra i quali Giulio II, Clemente VIII, Innocenzo XI. Secondo la storiografia ufficiale anche Papa Bonifacio VI \u00e8 morto, dopo soli quindici giorni di pontificato, a causa della gotta (\"de podagrico morbo correptus\").\nIl poeta e drammaturgo William Shakespeare, solito a descrivere abilmente le condizioni mentali e fisiche dei propri personaggi, fa riferimento alla gotta in molti dei suoi lavori, quali \"Come vi piace\", \"Cimbelino\", \"Enrico IV, parte II\", \"Misura per misura\", \"I due nobili congiunti\", nonch\u00e9 ne \"Lo stupro di Lucrezia\" in cui usa queste parole: \nEpidemiologia.\nLa gotta colpisce circa l'1-2% della popolazione occidentale, in un certo momento nella loro vita e sta diventando sempre pi\u00f9 frequente. I tassi d'incidenza della malattia sono quasi raddoppiati tra il 1990 e il 2010. Si ritiene che ci\u00f2 sia dovuto alla crescente durata media della vita, ai cambiamenti nella dieta e all'aumento delle malattie correlabili alla gotta, come la sindrome metabolica e l'ipertensione. Sono stati determinati una serie di fattori che influenzano i tassi di gotta, tra cui l'et\u00e0, l'etnia e il periodo dell'anno. Negli uomini di et\u00e0 superiore ai 30 e nelle donne sopra i 50 anni di et\u00e0, la prevalenza \u00e8 del 2%.\nNegli Stati Uniti la gotta si verifica con probabilit\u00e0 doppia negli afroamericani maschi rispetto agli americani di origine europea. Il numero dei casi \u00e8 pi\u00f9 alto tra i popoli delle isole del Pacifico e tra i M\u0101ori della Nuova Zelanda, ma risultano rari negli aborigeni australiani, nonostante una concentrazione media pi\u00f9 alta di acido urico in questi ultimi. La gotta \u00e8 diventata una condizione comune in Cina, in Polinesia e nelle citt\u00e0 dell'Africa sub-sahariana. Alcuni studi hanno dimostrato che gli attacchi di gotta si verificano pi\u00f9 frequentemente in primavera. Ci\u00f2 \u00e8 stato attribuito ai cambiamenti stagionali nella dieta, al consumo di bevande alcoliche, all'attivit\u00e0 fisica e alla temperatura.\nEziologia.\nL'iperuricemia \u00e8 la causa della gotta. La condizione pu\u00f2 verificarsi per una serie di motivi, tra cui dieta, predisposizione genetica o la ipoescrezione renale di urato, il sale dell'acido urico. L'ipoescrezione \u00e8 la causa primaria di iperuricemia, verificandosi in circa il 90% dei casi, mentre la sovrapproduzione \u00e8 causa nel restante 10%. Circa il 10% delle persone con iperuricemia sviluppano, a un certo punto della vita, la gotta. Il rischio, tuttavia, varia a seconda del grado di iperuricemia. Quando i livelli sono compresi tra 415 e 530 micromol/l (7 e 8,9\u00a0mg/dL), il rischio \u00e8 dello 0,5% all'anno, mentre in quelli con un livello superiore a 535\u00a0mmol/l (9\u00a0mg/dL), il rischio \u00e8 di 4,5% all'anno.\nLo screzio metabolico trae origine da un eccessivo catabolismo degli acidi nucleici, che si traduce essenzialmente nel rilascio massivo di basi puriniche nel torrente circolatorio. La concomitante ipercolesterolemia determina, anche nell'ambito delle capsule articolari, alterazioni del microcircolo, che ostacolano il deflusso del liquido sinoviale. Cos\u00ec la concentrazione di tali basi azotate aumenta fino a realizzare le condizioni di una soluzione sovrassatura e, proprio in quelle zone dove vi \u00e8 maggior ristagno, si formano cristalli aghiformi di urato monosodico, che tendono a precipitare e ad accrescersi. Talvolta questi, come dimostrato da Daniel McCarty e Joseph Hollander, innescano una reazione infiammatoria con la formazione di un granuloma da corpo estraneo.\nNei casi pi\u00f9 lievi, il processo infiammatorio guarisce spontaneamente, fino al completo riassorbimento della matrice amorfa centrale (cellule necrotiche, detriti cellulari, etc.) e dei cristalli di urato monosodico, rimanendo misconosciuta. Altre volte, la matrice si accumula, dando luogo a una formazione nodulare cistica, detta tofo.\nStile di vita e dieta.\nLa dieta \u00e8 ritenuta la causa della gotta nel 12% dei casi, con una forte responsabilit\u00e0 dovuta al consumo di alcool, di bevande zuccherate, di carne e di frutti di mare. Altri fattori scatenanti includono traumi fisici e la chirurgia. Studi recenti hanno individuato un nesso causale con alcuni fattori dietetici, compresa l'assunzione di vegetali ricchi di purine (per esempio, fagioli, piselli, lenticchie e spinaci) e di proteine totali. Il consumo di caff\u00e8, vitamina C e prodotti caseari, cos\u00ec come il mantenimento della forma fisica, sembra diminuisca il rischio. Si ritiene che ci\u00f2 sia dovuto in parte alla loro capacit\u00e0 di ridurre la resistenza all'insulina.\nGenetica.\nLa gotta riconosce una parziale componente genetica, che contribuisce a circa il 60% della variabilit\u00e0 del livello di acido urico. Due geni, chiamati SLC2A9 e ABCG2, sono stati identificati come correlati alla gotta e le loro variazioni possono portare a un raddoppio del rischio. Alcune malattie genetiche rare, tra cui la nefropatia iperuricemica giovanile familiare, la malattia cistica della midollare renale, l'iperattivit\u00e0 della fosforibosilpirofosfato sintetasi e il deficit di ipoxantina-guanina fosforibosiltransferasi comune nella sindrome di Lesch-Nyhan, sono condizioni complicanti la gotta.\nCondizioni mediche.\nSpesso, la gotta si manifesta in combinazione con altri problemi medici. La sindrome metabolica, l'obesit\u00e0, l'ipertensione, l'insulino resistenza ed elevati livelli di lipidi, sono condizioni predisponenti che si riscontrano in circa il 75% dei casi di gotta. Altre condizioni mediche rappresentano complicanze della gotta, quali: policitemia, avvelenamento da piombo, insufficienza renale cronica, anemia emolitica, psoriasi, nonch\u00e9 il trapianto d'organo. Un indice di massa corporea maggiore o uguale a 35 aumenta il rischio di gotta di circa tre volte nel paziente maschio. L'esposizione cronica al piombo \u00e8 un noto fattore di rischio a causa del suo effetto dannoso sulla funzionalit\u00e0 renale. La sindrome di Lesch-Nyhan \u00e8 spesso associata all'artrite gottosa.\nAssunzione di farmaci.\nI farmaci diuretici sono stati associati a casi di gotta. Tuttavia, una bassa dose di idroclorotiazide non sembra aumentare il rischio. Altri farmaci ritenuti in qualche modo responsabili della manifestazione della condizione sono la niacina e l'aspirina (acido acetilsalicilico). Anche i farmaci immunosoppressori come la ciclosporina e il tacrolimus sono associati alla gotta, in particolare il primo quando usato in combinazione con l'idroclorotiazide.\nFisiopatologia.\nLa gotta \u00e8 una malattia del metabolismo delle purine. Il suo contrassegno bioumorale \u00e8 l'aumento dell'acido urico, metabolita finale delle purine, nel siero sanguigno (iperuricemia). Il siero risulta saturo quando la concentrazione di acido urico raggiunge i 7 mg per decilitro. Valori pi\u00f9 elevati espongono al rischio della sua cristallizzazione in forma di urato monosodico, che precipita nelle articolazioni, nei tendini e nei tessuti circostanti. Questi cristalli innescano successivamente una reazione infiammatoria locale immuno-mediata. Si ritiene che una delle proteine chiave della risposta infiammatoria sia l'interleuchina 1\u03b2. La carenza di uricasi, in grado di scomporre l'acido urico, durante l'evoluzione negli esseri umani e nei primati superiori ha fatto s\u00ec che questa condizione sia frequente.\nI meccanismi che portano a questa precipitazione di acido urico non sono ancora ben compresi. La cristallizzazione \u00e8 probabilmente dovuta alla maggior concentrazione della sostanza. Altri fattori ritenuti importanti nello scatenare l'episodio acuto di artrite sono le temperature fresche, i rapidi cambiamenti dei livelli di acido urico, l'acidosi, dell'idratazione articolare e delle proteine della matrice extracellulare, quali collagene e proteoglicani. L'aumento delle manifestazioni con le basse temperature spiegano in parte perch\u00e9 le articolazioni dei piedi sono le pi\u00f9 comunemente colpite. Rapidi cambiamenti di acido urico possono verificarsi a causa di una serie di fattori, tra cui traumi importanti, interventi chirurgici, chemioterapia, assunzione di diuretici e con l'inizio o la sospensione di una terapia con allopurinolo. Trattamenti con calcio-antagonisti e losartan sono correlati con un minor rischio di sviluppare la gotta rispetto ad altri farmaci usati per il trattamento dell'ipertensione.\nL'iperuricemia, invece, non \u00e8 causata da un unico difetto genetico o da un solo fattore dietetico, ma da un insieme di disturbi diversi che possono contribuire in misura variabile alle manifestazioni cliniche. L'aumentato assorbimento di acido urico (ossia l'eccessivo apporto alimentare di purine) \u00e8 importante ma non essenziale nello sviluppo della gotta. \u00c8 evidente come un regime alimentare iperproteico, cio\u00e8 ricco di basi puriniche, possa elevare il tasso ematico di acido urico, mentre la concomitante assunzione di grassi, attraverso le alterazioni del microcircolo, ne favorisca il ristagno in corrispondenza delle articolazioni. Una serie di studi ha per\u00f2 dimostrato che sottoponendo i pazienti gottosi a una dieta priva di purine, si aveva una diminuzione dell'uricemia solo di 1\u00a0mg/dl.\nVi sono, inoltre, alcuni difetti enzimatici che comportano l'iperuricemia, tra questi: il deficit di ipoxantina-guanina fosforibosiltransferasi, propria della sindrome di Lesch-Nyhan, l'iperattivit\u00e0 della fosforibosilpirofosfato sintetasi e il deficit di glucosio-6-fosfatasi. Queste alterazioni genetiche sono rare ma vanno ricercate nei pazienti che presentano gotta prima dei 30 anni di et\u00e0; l'iperuricemia nei giovani \u00e8 spesso un \"marker\" della sindrome metabolica.\nClinica.\nLa gotta si pu\u00f2 presentare in vari modi, anche se il pi\u00f9 frequente \u00e8 l'attacco ricorrente di artrite infiammatoria acuta (con gonfiore, arrossamento e irritazione all'articolare). Pi\u00f9 spesso viene colpita la base dell'alluce, rappresentando questa la met\u00e0 dei casi, altre articolazioni, come il tallone, il ginocchio, il polso e le dita, possono essere colpite.\nIl dolore articolare inizia solitamente durante la notte e dura da 2 a 4 ore.\nLa spiegazione dell'insorgenza notturna \u00e8 data dal fatto che la temperatura corporea \u00e8 pi\u00f9 bassa. I primi segni in genere si manifestano in individui maschi fra i 30 e i 60 anni. Nelle donne questa affezione compare di solito pi\u00f9 tardi, dopo la menopausa. La comparsa di un accesso di gotta in un paziente pi\u00f9 giovane impone la ricerca di un difetto enzimatico. Altri sintomi possono verificarsi raramente insieme con il dolore articolare, tra questi la stanchezza e la febbre elevata.\nTofi.\nLivelli elevati per lungo tempo di acido urico (iperuricemia) possono provocare altre condizioni, compresi i tofi: depositi duri e dolorosi di cristalli di acido urico. Ampi tofi possono portare ad artrite cronica dovuta a erosione ossea. L'entit\u00e0 della formazione dei tofi dipende dalla durata e dal grado dell'iperuricemia, che \u00e8 a sua volta effetto della gravit\u00e0 dell'interessamento renale. I tofi possono essere morbidi o duri, solidi o fluttuanti, lisci o ruvidi e in genere si localizzano nelle parti cartilaginee delle articolazioni colpite dalla gotta, o anche in corrispondenza dell'elice del padiglione auricolare. Se i tofi sono superficiali, tendono ad aprirsi liberando un liquido lattiginoso nel quale con l'esame microscopico si possono rilevare i cristalli di urato. Talvolta la perforazione della pelle porta a un'infezione secondaria, che richiede cure attente in quanto i tofi guariscono lentamente. Prima dell'introduzione di trattamenti farmacologici efficaci, i tofi si presentavano nel 60% dei pazienti, percentuale ora ridotta a meno del 25%.\nCrisi acuta.\nL'esordio \u00e8 drammatico, con dolori lancinanti, solitamente nelle primissime ore del mattino, cio\u00e8 quando \u00e8 maggiore la stasi ematica, e il paziente spesso riferisce che il semplice peso delle coperte sull'alluce gli risulta insopportabile. Si ha iperemia, tumefazione e aumento locale della temperatura.\nLa crisi \u00e8 preceduta da iperuricemia, nonch\u00e9 da segni generali come febbre, leucocitosi e aumento della VES. Al termine della crisi fa seguito una fase asintomatica (gotta interaccessuale o intervallare), che precede la fase cronica. La durata di questa fase \u00e8 variabile: alcuni pazienti non presentano un secondo accesso gottoso, ma nella maggioranza dei casi i sintomi ricompaiono dopo alcune settimane, per poi divenire sempre pi\u00f9 ricorrenti.\nGotta cronica.\nDopo un periodo di latenza, oltre alle inevitabili mutilazioni articolari, alla radiografia sono visibili erosioni ossee \"ad alabarda\", oppure rotondeggianti, dette geodi. Durante questa fase della malattia i pazienti accusano soprattutto una dolorabilit\u00e0 sorda e profonda delle articolazioni interessate, nelle quali la rigidit\u00e0 pu\u00f2 rappresentare una componente essenziale.\nNefropatia gottosa.\nLa formazione di tofi nella midollare del rene, esercitando compressione sui dotti collettori, \u00e8 in grado di condurre a necrosi dei nefroni tributari, tuttavia la compromissione renale, soventemente accompagnata da litiasi uratica, decorre lentamente con una prognosi relativamente benigna.\nDiagnosi.\nLa gotta pu\u00f2 essere diagnosticata e trattata, senza ulteriori indagini, in chiunque presenti iperuricemia e i classici sintomi della patologia. Tuttavia, se la diagnosi \u00e8 dubbia, si pu\u00f2 procedere nell'analisi del liquido sinoviale. I raggi X, utili per identificare la gotta cronica, hanno scarsa utilit\u00e0 nella diagnosi durante gli episodi acuti. Diversi studi hanno messo in luce l'utilit\u00e0 dell'ecografia per la diagnosi e la valutazione del decorso della malattia cronica.\nAnalisi del liquido sinoviale.\nUna diagnosi definitiva di gotta si basa sulla individuazione di cristalli di urato monosodico nel liquido sinoviale o nei tofi. Tutti i campioni di liquido sinoviale ottenuti da articolazioni infiammate devono essere esaminati per la ricerca di questi cristalli. L'analisi dei cristalli richiede un microscopio ottico a luce polarizzata che permetta di identificare i cristalli grazie alla loro birifrangenza. Questo test \u00e8 di difficile esecuzione e richiede un operatore qualificato. I campioni devono anche essere esaminati in tempi relativamente brevi dopo l'aspirazione, infatti la temperatura e il pH possono influenzare la solubilit\u00e0.\n\"Imaging\" biomedico.\nA partire dal primo decennio del 2000, grazie ai forti progressi tecnologici nelle tecniche di \"imaging\" biomedico, si sono sviluppate nuove metodologie diagnostiche, infatti, se la radiografia tradizionale tende a non avere una potenzialit\u00e0 diagnostica nei casi di gotta acuta ma solo nella gotta cronica (in genere dopo 7-10 anni), tecniche pi\u00f9 avanzate sono in grado di analizzare la condizione con maggior precisione e tempestivit\u00e0.\nStudi recenti stanno dimostrando la capacit\u00e0 della tomografia computerizzata (TC) ad alta risoluzione di indagare il rapporto tra erosioni ossee e tofi. La risonanza magnetica e l'ecografia possono, invece, fornire immagini che dimostrano la natura infiammatoria tipica della artropatia gottosa, rivelando informazioni sulla composizione e la vascolarizzazione dei tofi.\nEsami del sangue.\nL'iperuricemia \u00e8 una condizione classica e presente nei casi di gotta, ma la malattia si ha per quasi la met\u00e0 del tempo senza che questa sia presente. Inoltre, la maggior parte delle persone con un aumento dei livelli di acido urico non ha la gotta. Perci\u00f2 l'utilit\u00e0 diagnostica della misura del livello di acido urico nel sangue \u00e8 limitata. L'iperuricemia \u00e8 definita come un livello di acido urico plasmatico superiore ai 420 micromol/l (7,0\u00a0mg/dl) negli uomini e 360 micromol/l (6,0\u00a0mg/dl) nelle donne. Altri test comunemente eseguiti sono la conta dei globuli bianchi, i valori degli elettroliti, i test di funzionalit\u00e0 renale e la velocit\u00e0 di eritrosedimentazione (VES). Tuttavia, sia la conta dei globuli bianchi sia la VES possono essere elevati a causa della gotta anche in assenza di infezione.\nDiagnosi differenziale.\nLa diagnosi differenziale da fare pi\u00f9 importante per la gotta \u00e8 quella con l'artrite settica. Questa dovrebbe essere considerata nei pazienti con segni di infezione o in coloro che non migliorano con il trattamento. Per facilitare la diagnosi, una coltura con colorazione di Gram pu\u00f2 essere eseguita sul liquido sinoviale. Altre condizioni che si presentano in modo simile sono: l'artrite reumatoide e la pseudogotta. I tofi della gotta, possono essere confusi con il carcinoma basocellulare o con altre neoplasie.\nPrevenzione.\nSia le modifiche allo stile di vita che l'assunzione di farmaci possono diminuire i livelli di acido urico. Tra le scelte alimentari pi\u00f9 efficaci per perseguire questo scopo si comprendono la riduzione dell'assunzione di carne e pesce, il consumo di adeguate quantit\u00e0 di vitamina C, limitazioni nel consumo di alcool e di fruttosio ed evitare di incorrere nell'obesit\u00e0. Una dieta a basso contenuto calorico negli uomini obesi comporta una riduzione dei livelli di acido urico di 100\u00a0mmol/l (1,7\u00a0mg/dl).\nL'assunzione di vitamina C con 1.500\u00a0mg al giorno diminuisce il rischio di gotta del 45%. Il consumo di caff\u00e8 sembra essere associato a un minor rischio di contrarre la patologia. La gotta pu\u00f2 anche essere correlata alla sindrome delle apnee nel sonno per via del rilascio di purine dalle cellule in debito di ossigeno; il trattamento di tali apnee pu\u00f2 ridurre l'insorgenza di attacchi di gotta.\nTrattamento.\nL'obiettivo iniziale del trattamento per la gotta \u00e8 quello di risolvere i sintomi dell'attacco acuto. Il ripetersi di tali attacchi pu\u00f2 essere prevenuto con l'utilizzo di farmaci che riducono i livelli sierici di acido urico. L'applicazione di ghiaccio, per la durata di 20-30 minuti pi\u00f9 volte al giorno, pu\u00f2 far diminuire il dolore. Le opzioni per il trattamento acuto comprendono la somministrazione di farmaci antinfiammatori non steroidei (FANS), la colchicina e gli steroidi, mentre i farmaci utilizzati a scopo preventivo sono l'allopurinolo, il febuxostat, il lesinurad e il probenecid. Il solo abbassamento dei livelli di acido urico \u00e8 sufficiente a curare la malattia. mentre il trattamento delle comorbilit\u00e0 risulta altrettanto importante.\nFANS.\nI FANS sono solitamente utilizzati per il trattamento di prima linea per la gotta, senza distinzione di efficacia tra di essi. Il miglioramento pu\u00f2 essere osservato entro quattro ore, le linee guida suggeriscono una durata del trattamento di una o due settimane. Questa categoria di farmaci, non \u00e8 per\u00f2 consigliabile nei pazienti che presentano altre condizioni mediche, come: emorragia gastrointestinale, insufficienza renale cronica o insufficienza cardiaca. Se l'indometacina \u00e8 stato storicamente il FANS pi\u00f9 frequentemente usato, un'alternativa come l'ibuprofene pu\u00f2 essere preferita grazie al suo miglior profilo di tollerabilit\u00e0 a parit\u00e0 di efficacia. Per i soggetti a rischio di effetti collaterali alla mucosa gastrica, possono essere co-somministrati gli inibitore della pompa protonica.\nColchicina e indometacina.\nL'utilizzo della colchicina \u00e8 una valida alternativa per coloro che non tollerano i FANS. I suoi effetti collaterali (principalmente disturbi gastrointestinali) per\u00f2 ne limitano l'utilizzo. Tuttavia, questi disturbi dipendono dalla dose somministrata e il rischio pu\u00f2 essere ragionevolmente ridotto utilizzando dosi ridotte ma ancora efficaci. La colchicina pu\u00f2 interagire con altri farmaci comunemente prescritti, quali, per esempio, l'atorvastatina e l'eritromicina. Recentemente viene proposto l'impiego dell'indometacina in alternativa alla colchicina, per via dei suoi minori effetti collaterali.\nSteroidi.\nI glucocorticoidi sono stati identificati efficaci come i FANS per la gotta e possono essere utilizzati quando vi sono controindicazioni per questi ultimi. Prima di essere prescritti, \u00e8 per\u00f2 necessario escludere la presenza di un'infezione anche banale, che potrebbe peggiorare con l'utilizzo degli steroidi per via sistemica.\nPegloticase.\nIl Pegloticase \u00e8 un farmaco approvato, nel 2010, negli Stati Uniti d'America per il trattamento della gotta. Questo farmaco rappresenta un'opzione per circa il 3% delle persone che sono intolleranti agli altri farmaci. Pegloticase viene somministrato mediante infusione endovenosa ogni due settimane, ed \u00e8 in grado di ridurre i livelli di acido urico.\nProfilassi.\nUn certo numero di farmaci sono utili per prevenire ulteriori episodi di gotta, tra di essi gli inibitori della xantina ossidasi (allopurinolo e febuxostat) e gli uricosurici (probenecid e sulfinpirazone). La terapia con essi, generalmente, non inizia prima di una o due settimane dalla risoluzione di un attacco acuto, per via di alcuni timori teorici sul peggioramento dell'attacco. Vengono, inoltre, spesso usati in combinazione con un FANS o con la colchicina, almeno per i primi tre o sei mesi.\nLa profilassi non \u00e8 raccomandata fino a quando una persona non ha sofferto di almeno due attacchi di gotta a meno che non si siano verificate alterazioni distruttive alle articolazioni, tofi o nefropatie da urati.\nLe misure profilattiche devono essere calibrate al fine di arrivare a livelli sierici di acido urico al di sotto 300-360\u00a0mmol/l (5,0-6,0\u00a0mg/dl) e devono poi essere continuate a tempo indeterminato. Se questi farmaci vengono utilizzati cronicamente, al momento di verificarsi di un eventuale attacco, essi devono essere momentaneamente sospesi. Se non si riesce a portare i livelli di acido urico al di sotto 6,0\u00a0mg/dl e vi sono attacchi ricorrenti, si deve considerare un fallimento del trattamento o la presenza di un caso di gotta refrattaria.\nI farmaci uricosurici vengono generalmente preferiti se vi \u00e8 una iposecrezione di acido urico, come rilevabile da una raccolta di urina di 24 ore in cui risulta una quantit\u00e0 di acido urico inferiore a 800\u00a0mg. Tuttavia non sono raccomandati se una persona ha una storia di calcoli renali. Se in 24 ore l'escrezione nelle urine \u00e8 di oltre 800\u00a0mg, c'\u00e8 un'indicazione di sovrapproduzione e si preferisce un inibitore della xantina ossidasi, come l'allopurinolo e il febuxostat. Essi sono ben tollerati nei pazienti con insufficienza renale o calcoli di urato, anche se l'allopurinolo ha causato ipersensibilit\u00e0 in un piccolo numero di individui. In tali casi, il febuxostat, pu\u00f2 essere preferito.\nPrognosi.\nSenza trattamento, un attacco acuto di gotta solitamente si risolve in un periodo che va dai cinque ai sette giorni. Tuttavia, il 60% delle persone sperimenter\u00e0 un secondo attacco entro un anno. Gli individui affetti da gotta vedono aumentato il loro rischio di sviluppare ipertensione, diabete mellito, sindrome metabolica, malattie renali e cardiovascolari, quindi hanno un maggior rischio di morte. Ci\u00f2 pu\u00f2 essere dovuto in parte alla sua associazione con l'insulino-resistenza e con l'obesit\u00e0, ma una parte del rischio sembra essere comunque indipendente.\nSenza trattamento, gli episodi di gotta acuta possono trasformarsi in gotta cronica con distruzione delle superfici articolari, deformit\u00e0 articolare, tofi e dolore. Questi tofi si manifestano nel 30% dei pazienti con gotta e possono essere eliminati con un trattamento aggressivo. I calcoli renali spesso possono complicare la gotta, manifestandosi nel 10 e il 40% delle persone gottose. I calcoli si verificano a causa del basso pH delle urine che favorisce la precipitazione dell'acido urico. Possono verificarsi anche altre forme di insufficienza renale cronica.\nNegli altri animali.\nLa gotta \u00e8 una condizione rara nella maggior parte degli altri animali. Questo per via della capacit\u00e0 di questi di produrre l'uricasi, che \u00e8 in grado di scomporre l'acido urico. Gli esseri umani, insieme agli altri \"Hominidae\", non possiedono questa capacit\u00e0, e cos\u00ec la gotta per essi \u00e8 una patologia comune. Tuttavia, un esemplare di \"Tyrannosaurus rex\", conosciuto come \"Sue\", si ritiene abbia sofferto di gotta."}
{"id": "89379", "revid": "831825", "url": "https://it.wikipedia.org/wiki?curid=89379", "title": "Ernesto Che Guevara", "text": ""}
{"id": "89381", "revid": "39502016", "url": "https://it.wikipedia.org/wiki?curid=89381", "title": "Astrofisico", "text": ""}
{"id": "89383", "revid": "79968", "url": "https://it.wikipedia.org/wiki?curid=89383", "title": "Laura Adani", "text": "Biografia.\nQuartogenita del commerciante Alberto Adani e di Pia Capri, sin da piccola dimostr\u00f2 una certa predilezione per la recitazione. Aveva un fratello, Giorgio, nato nel 1909, e due sorelle maggiori: la prima, Lena Adani, spos\u00f2 l'attore Ernesto Sabbatini, l'altra (Efrem) spos\u00f2 un impresario teatrale. Nel 1928, appena quindicenne, venne presentata dal cognato Ernesto a Tatiana Pavlova, e nella sua Compagnia debutt\u00f2 in ruoli da generica, facendosi immediatamente apprezzare. Attrice dotata di grande temperamento, negli anni trenta divent\u00f2 fra le pi\u00f9 importanti interpreti del teatro italiano. Nella stagione 1930-1931 venne scritturata da Mario Mattoli nella sua \"Compagnia Teatrale Za-Bum\" (per la precisione la n. 9) e figur\u00f2 come unica presenza femminile nel cast del dramma bellico \"I rivali\", accanto a Vittorio De Sica.\nNella stagione 1932-1933 recit\u00f2 nella \"Compagnia degli Spettacoli Gialli\" diretta da Romano Cal\u00f2. Gi\u00e0 dalla stagione seguente (la 1934-1935) pass\u00f2 a ruoli pi\u00f9 impegnativi accanto ad attori come Luigi Cimara e Umberto Melnati, ma raggiunse il definitivo \"status\" di prima donna dal 1935-1936 con Renzo Ricci, accanto al quale affront\u00f2 i ruoli pi\u00f9 significativi della sua carriera, anche in molte tragedie shakespeariane e dannunziane, fra cui Ofelia nell\"'Amleto\", Giulietta in \"Romeo e Giulietta\", Caterina ne \"Bisbetica domata\", Margherita Gauthier e la Mila di Codra de \"La figlia di Jorio\", diretto nel 1942 da Guido Salvini, oltre ad affrontare testi di altri autori italiani quali \"Ho sognato il paradiso\", scritto da Guido Cantini e portato in scena nella stagione 1942-1943.\nNella seconda parte degli anni quaranta e per tutti gli anni cinquanta si dimostr\u00f2 attrice espressiva ed estremamente versatile, esibendosi in copioni di autori contemporanei quali Erskine Caldwell e John Kirkland (\"La via del tabacco\"), Marcel Achard (\"Adamo\") Jean Cocteau (\"La macchina da scrivere\"), Georges Salacrou, Georges Feydeau e, tra gli italiani, Luigi Pirandello (\"Ma non \u00e8 una cosa seria\", con Ernesto Calindri e Tino Carraro, del 1944) Eduardo De Filippo, Corrado Alvaro e Carlo Goldoni (\"La vedova scaltra\", del 1953) sotto la direzione di registi importanti come Luchino Visconti, Luigi Squarzina e tanti altri.\nAnche negli anni sessanta si ciment\u00f2 in testi di estrema difficolt\u00e0 come in \"Giorno d'ottobre\" di Georg Kaiser diretto da Paolo Grassi accanto a Vittorio Gassman, a \"Pick-up-girl\" di Shelley, diretta da Giorgio Strehler, arrivando a \"Oh pap\u00e0, povero pap\u00e0, la mamma ti ha appeso nell'armadio e io mi sento tanto triste\" di Arthur Kopit, diretto nel 1964 da Mario Missiroli, quindi in \"Giorni felici\" di Samuel Beckett diretto da Roger Blin nel 1965, quest'ultimo portato anche in \"tourn\u00e9e\" negli Stati Uniti d'America, culminato con il trionfo della prima messinscena diretta da Maurizio Scaparro, \"La Venexiana\", commedia di anonimo veneziano del XVI secolo, del 1966 (che vent'anni dopo, verr\u00e0 trasposta con successo sul grande schermo da Mauro Bolognini).\nNella stagione 1967-1968 recit\u00f2 insieme a Gigi Proietti, Marisa Belli e Paila Pavese nello spettacolo \"La Celestina\" di Fernando de Rojas, sotto la direzione di Antonio Calenda. La sua ultima apparizione sul palcoscenico risal\u00ec al 1981, con la commedia \"Divorziamo\" di Victorien Sardou, diretta da Lorenzo Salveti, ripresa anche dalla televisione. Attrice essenzialmente teatrale, nel cinema la sua presenza fu assai saltuaria con soltanto undici film interpretati tra il 1933 e il 1979, nonostante i suoi primi ruoli fossero stati piuttosto rilevanti. Debutt\u00f2 a 27 anni i \"Aria di paese\", accanto a un altro debuttante, il comico Erminio Macario. Nello stesso anno gir\u00f2 anche \"Il treno delle 21,15\" di Amleto Palermi, una delle prime pellicole italiane del genere \"giallo\". Tra questo film e il successivo passarono sei anni, quindi torn\u00f2 da protagonista nel musicale \"Torna caro ideal!\", diretto da Guido Brignone nel 1939.\nPartecip\u00f2 in seguito a qualche altro film di minor conto, con l'eccezione di \"Arrangiatevi\" (1959) di Mauro Bolognini, insieme con Tot\u00f2 (trasposizione cinematografica della commedia in vernacolo fiorentino \"Casa nova... vita nova\", scritta da Vinicio Gioli nel 1956), nel quale ebbe il ruolo della moglie del protagonista (Peppino De Filippo) costretta suo malgrado ad accettare, a causa della difficolt\u00e0 nel trovare alloggi, di trasferirsi in una ex casa di tolleranza diventata rispettabile subito dopo l'entrata in vigore della Legge Merlin.\nIn televisione recit\u00f2 in molte commedie adattate, fra cui \"La fine della signora Cheyney\" (1958), tratto da Lonsdale e \"La Pisana\" (1960) da Ippolito Nievo, entrambi diretti da Giacomo Vaccari. Apparve nell'originale \"Il grande statista\" (1962) diretto da Luigi Squarzina, e poi fece parte del nutrito \"cast\" dello sceneggiato \"Melissa\" (1966) da Francis Durbridge, diretto da Daniele D'Anza. Fra le sue ultime apparizioni ci sono i due episodi della serie \"Racconti italiani\" di Dino Buzzati, \"Otto donne\" diretto da Mario Ferrero e \"La giacca stregata\" diretto da Massimo Franciosa, entrambi del 1969, quindi, molto pi\u00f9 tardi, nella gi\u00e0 citata commedia \"Divorziamo\" da Victorien Sardou, ripresa direttamente sul palcoscenico.\nEntr\u00f2 nell'alta aristocrazia milanese dopo il matrimonio, avvenuto il 2 dicembre 1947, con il duca Luigi Visconti di Modrone, fratello del celebre regista Luchino e ne rimase vedova vent'anni dopo. Si rispos\u00f2 una seconda volta nel 1969 con l'ammiraglio Ernesto Balbo Bertone, conte di Sambuy, duca di Nocera. Con il secondo marito and\u00f2 a vivere in una villa ai piedi della collina di Torino, dove poi mor\u00ec. \u00c8 sepolta nel cimitero di Chieri."}
{"id": "89385", "revid": "287204", "url": "https://it.wikipedia.org/wiki?curid=89385", "title": "Elsa Albani", "text": "Biografia.\nDebutta, alla fine della guerra, al Teatro Sperimentale \"Luigi Pirandello\" di Genova. Nel 1946 sposa l'attore Ferruccio De Ceresa con il quale condivider\u00e0 anche la vita teatrale per oltre quarant'anni. Successivamente fa parte della Compagnia di Laura Solari.\nNelle stagioni 1952/53 e 1953/54 \u00e8 al Piccolo Teatro di Milano, diretta da Giorgio Strehler, da \"Elisabetta d'Inghilterra\" a \"Sei personaggi in cerca d'autore\", nella parte di Madama Pace, a \"La folle de Chaillot\".\nNel 1955 entra a far parte della Compagnia dei Giovani, formata da Anna Maria Guarnieri, Rossella Falk, Romolo Valli e Giorgio De Lullo, con cui si specializzer\u00e0 nel repertorio pirandelliano. \nNell'ottobre 1974 interrompe la tourn\u00e9e di \"Trovarsi\" a causa di un esaurimento nervoso. Riprender\u00e0 a recitare nel 1985, dopo undici anni, con \"Retr\u00f2\" di Aleksandr Galin."}
{"id": "89386", "revid": "793215", "url": "https://it.wikipedia.org/wiki?curid=89386", "title": "Abbasi", "text": "L'Abbasi \u00e8 un'antica moneta d'argento della Persia. Prende il nome dallo sci\u00e0 Abbas I di Persia (1571 - 1629), un esponente della dinastia dei Safavidi.\nLa moneta \u00e8 stata emessa per la prima volta nel 1620 con un peso di 7,70 g ed in seguito da parte dei successori di Abbas I fino alla met\u00e0 del XVIII secolo, seppur con un peso in continua diminuzione. Fu emesso dal 1762 in Azerbaigian ed in Georgia, tra il 1804 ed il 1832 a Tbilisi, in Russia ed in Afghanistan sotto i re Habibullah e Amanullah fino al 1926.\nLa moneta da un abbasi valeva in origine 4 \"shahi\"."}
{"id": "89391", "revid": "1543377", "url": "https://it.wikipedia.org/wiki?curid=89391", "title": "Stadio", "text": "Lo stadio \u00e8 una struttura architettonica, adibita allo svolgimento di attivit\u00e0 sportive e culturali (tra cui i concerti musicali).\nEtimologia.\nIl nome proviene dal greco \u00abstadion\u00bb (\u03c3\u03c4\u03ac\u03b4\u03b9\u03bf\u03bd), termine che indicava un'unit\u00e0 di misura della lunghezza pari a 177,60 m.\nCaratteristiche.\nL'impianto.\nSebbene l'aspetto interno di ciascuno stadio vari in base alla sua costruzione, delle strutture comuni a tutti gli impianti sono:\nSono inoltre - talvolta - presenti strutture aggiuntive, sia di carattere agonistico (come piste di atletica) che di altra natura (bar, ristoranti, negozi, musei, biglietterie e servizi igienici).\nPer accedere allo stadio in cui si svolge l'evento \u00e8 generalmente necessario il pagamento di un titolo, come un abbonamento o biglietto. Viene invece sanzionato l'ingresso abusivo o in mancanza dell'apposito titolo.\nSicurezza negli stadi.\nSoprattutto nel corso del diciannovesimo e ventesimo secolo, gli stadi sono spesso risultati teatro di incidenti e disordini vari. La causa \u00e8 sovente riconducibile alle frange estreme del tifo (i cosiddetti hooligans), che hanno provocato scontri (sugli spalti e nelle pertinenze degli stadi), incendi (innescati dai lanci di fumogeni o esplosivi) e altri danni.\nPer ridurre e prevenire tali fatti di violenza, le federazioni - di comune accordo con le societ\u00e0 sportive - sono ricorse a metodi quali l'intervento (e la presenza) di forze dell'ordine e l'obbligo di riconoscimento all'atto dell'ingresso."}
{"id": "89393", "revid": "2225", "url": "https://it.wikipedia.org/wiki?curid=89393", "title": "Sede vacantis", "text": ""}
{"id": "89394", "revid": "24798", "url": "https://it.wikipedia.org/wiki?curid=89394", "title": "Triregno", "text": ""}
{"id": "89395", "revid": "77358", "url": "https://it.wikipedia.org/wiki?curid=89395", "title": "Triregnum", "text": ""}
{"id": "89396", "revid": "125055755", "url": "https://it.wikipedia.org/wiki?curid=89396", "title": "Edda Albertini", "text": "Biografia.\nFrequenta l'Accademia d'arte drammatica di Roma e si diploma in recitazione nel 1945, debutta nello stesso anno come giovane attrice e nel 1948 con la regia di Renato Simoni, interpreta Giulietta, al Teatro Romano di Verona, raccogliendo un grande consenso da parte del pubblico e della critica.\nChiamata da Giorgio Strehler nel 1952 al Piccolo Teatro di Milano, si distingue in varie rappresentazioni, per passare sotto la guida di Enriquez al Teatro Nazionale di Roma.\nNel 1958 fa parte della Compagnia Albertazzi-Proclemer, in \"Requiem per una monaca\", contemporaneamente lavora alla prosa televisiva della Rai, con Mario Landi e Silverio Blasi, scarse invece le presenze nel cinema italiano dove inizia con la pellicola \"Biraghin\" di Carmine Gallone."}
{"id": "89397", "revid": "1318658", "url": "https://it.wikipedia.org/wiki?curid=89397", "title": "Interruttore", "text": "Linterruttore \u00e8 un'apparecchiatura elettrica di comando che serve a stabilire o interrompere la continuit\u00e0 elettrica e metallica in un circuito elettrico.\nQuando l'interruttore \u00e8 posizionato in modo da consentire il passaggio di corrente elettrica si definisce \"chiuso\", quando invece il passaggio di corrente \u00e8 interdetto si definisce \"aperto\" (\u00e8 l'opposto della terminologia usata in idraulica).\nDescrizione e caratteristiche.\nVi \u00e8 una grande variet\u00e0 di interruttori; nella forma pi\u00f9 elementare sono costituiti da due contatti metallici che possono essere mossi per entrare in contatto o per essere separati. Dispositivi pi\u00f9 complessi possono agire contemporaneamente su pi\u00f9 circuiti, per esempio per interrompere contemporaneamente le tre linee nel sistema trifase. Ogni contatto di un circuito separato \u00e8 chiamato polo. Alcuni interruttori hanno una configurazione complessa di contatti, in cui per esempio quando un contatto viene aperto viene chiuso in contemporanea (con la solita manovra) un altro circuito. In questo caso si ha un deviatore o un commutatore.\nIn altri modelli il ritorno alla posizione precedente dopo l'intervento dell'operatore viene effettuata da una molla comandata da un pulsante. In genere i punti di contatto sono rivestiti con metalli nobili come il platino, allo scopo di proteggerli dall'ossidazione che potrebbe dare origine a giunzioni inaffidabili e pericolosi surriscaldamenti, i contatti di elevata qualit\u00e0 sono realizzati in argento, metallo a elevatissima conducibilit\u00e0 elettrica. Il sezionatore \u00e8 un dispositivo elettrico in grado di aprire un circuito in modo certo e visibile. L'apertura del sezionatore \u00e8 possibile solo a vuoto (nessun carico collegato). Il sezionatore non \u00e8 in grado di aprire un circuito in condizioni ordinarie (sotto carico) e in condizioni di guasto (sovraccarichi o cortocircuiti).\nOgni interruttore \u00e8 caratterizzato dalle seguenti propriet\u00e0:\nDa un punto di vista costruttivo un interruttore \u00e8 estremamente diverso a seconda che debba operare a bassa, media o alta tensione, e anche in funzione della corrente nominale gestita. Si passa dai piccolissimi interruttori presenti all'interno di dispositivi elettronici, fino ai mastodontici interruttori delle stazioni elettriche di alta tensione.\nPer gli apparecchi destinati all'impiantistica domestica in bassa tensione si usa una classificazione in base alla configurazione dei contatti:\nLo spegnimento d'arco.\nAll'apertura di un contatto e fino al raggiungimento di una certa distanza tra le parti, esiste un periodo in cui il campo elettrico presente pu\u00f2 superare il valore di rigidit\u00e0 dielettrica dell'aria o comunque del mezzo in cui i contatti sono immersi. In questo momento si pu\u00f2 innescare un arco voltaico che si pu\u00f2 mantenere anche a un successivo aumento della distanza tra i contatti.\nNel momento in cui un circuito che presenta un carico induttivo viene aperto, per effetto dell'autoinduzione si genera ai capi dell'interruttore una tensione superiore a quella di esercizio (sovratensione). Per effetto dell'arco il flusso di corrente non viene interrotto, venendo a mancare lo scopo dell'interruttore, ma soprattutto la temperatura del plasma causa il danneggiamento del dispositivo. Per questo motivo \u00e8 importante provvedere a una quanto pi\u00f9 rapida possibile estinzione dell'arco.\nLe tecniche impiegate per estinguere l'arco sono principalmente le seguenti:\nEstinzione in aria.\nIn interruttori con formazione di archi modesti l'estinzione si ottiene con un rapidissimo allungamento dell'arco in normale aria atmosferica. La forma dei contatti pu\u00f2 essere configurata per sfruttare le forze elettrodinamiche prodotte dalla corrente per accelerare la separazione.\nIn alcuni modelli si impiegano delle \"camere di estinzione\" oppure baffi divergenti dai due contatti, in cui l'arco viene trasferito dopo l'innesco, spinto dal calore generato dal plasma verso le parti pi\u00f9 larghe e quindi stirato fino a esaurimento.\nSoffiatura pneumatica.\nLo spazio compreso fra i contatti viene investito da un potente getto di aria che soffia via gli ioni dell'arco. La pressione pu\u00f2 essere fornita da un pistone azionato da una molla, precaricata dal movimento della leva di chiusura dell'interruttore.\nSoffiatura magnetica.\nLa zona di contatto \u00e8 sottoposta a un forte campo magnetico che per effetto della forza di Lorentz devia gli ioni dalla loro traiettoria nell'arco. Il campo viene spesso prodotto da un solenoide che pu\u00f2 essere percorso dalla stessa corrente da interrompere.\nImmersione in fluido dielettrico.\nI contatti vengono immersi in un fluido isolante che presenta una rigidit\u00e0 dielettrica elevata, e ha l'effetto di raffreddare rapidamente il plasma per conduzione e convezione. Viene impiegato olio minerale oppure esafluoruro di zolfo (SF6).\nQuest'ultimo ha la propriet\u00e0, se scaldato ad alta temperatura, di decomporsi in zolfo e fluoro, che cattura gli elettroni dell'arco.\nInterruttori speciali.\nA rottura forzata.\nSe la chiusura di un interruttore avviene in condizione di circuito guasto (in cortocircuito) o sovraccarico, \u00e8 possibile che, a causa della intensa corrente circolante prima che il contatto sia perfettamente stabilito, le due parti si \"incollino\".\nNel momento in cui si debba aprire il circuito la saldatura rappresenta un ostacolo. A volte la normale forza di separazione dei contatti pu\u00f2 essere sufficiente a rompere la saldatura, altre volte no.\nDove l'affidabilit\u00e0 di apertura di un circuito sia di importanza inderogabile, si usano degli accorgimenti costruttivi studiati per assicurare la rottura di eventuali saldature, evidenziando nel contempo il problema. In genere si utilizza una parte mobile (bilanciere) alle cui estremit\u00e0 siano presenti due distinti contatti, verso le due estremit\u00e0 della linea. I contatti sono tenuti chiusi da una molla. Nella manovra di apertura un albero eccentrico solleva il bilanciere da un punto non centrato rispetto al bilanciere stesso, in modo che l'apertura agisca solamente sul contatto pi\u00f9 vicino. L'altro contatto opera come un semplice fulcro. Se il primo contatto \u00e8 incollato si sollever\u00e0 il secondo, facendo cardine sul primo. La torsione agisce rompendo la saldatura e ripristinando la situazione normale.\nDi sicurezza.\nGli interruttori di sicurezza sono usati per prevenire situazioni di pericolo su circuiti e macchinari. Per esempio nei vani corsa degli ascensori sono presenti interruttori di sicurezza, detti di \"fine corsa\" per bloccare il motore in caso di emergenza. Nei macchinari industriali devono essere presenti interruttori che fermino immediatamente i motori se viene aperto o smontato un elemento che possa essere causa di infortuni. \u00c8 evidente che questi dispositivi devono avere una affidabilit\u00e0 elevata e costante nel tempo.\nAutomatici.\nIn questi interruttori la manovra \u00e8 eseguita automaticamente in base al verificarsi di determinati eventi predefiniti (tipicamente condizioni di guasto nelle linee o nei carichi protetti).\nNormalmente l'intervento automatico opera in una sola direzione, per esempio l'apertura del contatto, mentre l'operazione opposta (ripristino) viene compiuta manualmente (o attraverso un sistema di attuazione elettromeccanico) da un operatore ovvero da un sistema di supervisione e controllo (es. PLC SCADA che esegue una strategia di ripristino dei carichi).\nSono esempi di questa categoria l'interruttore magnetotermico, l'interruttore con sganciatore di protezione elettronico, l'interruttore termico e l'interruttore differenziale.\nNei sezionatori automatici degli elettrodotti il ripristino viene effettuato trascorso un tempo prefissato dall'apertura."}
{"id": "89399", "revid": "106456", "url": "https://it.wikipedia.org/wiki?curid=89399", "title": "Angster", "text": "Un Angster \u00e8 una piccola moneta svizzera \"sottile\" emessa a partire dal XIV secolo a Basilea come un bratteato di forma quadrangolare. \nFu poi battuto un po' ovunque in Svizzera per lo pi\u00f9 con un valore di 1/2 Rappen.\nFu battuto nello Svitto fino al 1846 ed a Lucerna fino al 1847. \nIl valore iniziale era di due Pfennig o Heller:\n1 Angster = 2 Heller6 Angster = 1 Schilling15 Angster = 1 GroschenA Zurigo fu coniato anche il 1/2 Angster. \n\"In una convenzione del 1426 tra Sciaffusa, Zurigo e San Gallo il fiorino fu fissato al valore di 13 soldi di Angster o 26 Plapperte\" (Cahn, 1911).\nLa moneta faceva parte della convenzione monetaria del 1425 detta \"dei Sette Stati\" (Zurigo, Lucerna, Uri, Svitto, Untervaldo, Zugo e Glarona).\nL'etimo di \"Angster\" \u00e8 incerto. Le ipotesi sono:"}
{"id": "89405", "revid": "1526204", "url": "https://it.wikipedia.org/wiki?curid=89405", "title": "Pirrolisina", "text": "La pirrolisina (PYL, O) \u00e8 un amminoacido naturale, osservato per la prima volta nel 2004 in un archaebatterio, il Methanosarcina barkeri. Esso \u00e8 il 22\u00b0 amminoacido proteinogenico conosciuto, e la sua scoperta rimette in dubbio la \"marginalit\u00e0\" del 21\u00b0, la selenocisteina. La pirrolisina \u00e8 un derivato della lisina. Come la selenocisteina, \u00e8 codificato da un codone di stop, il codone UAG, che in presenza di particolari segmenti di RNA viene interpretato come elemento costitutivo.\nIncorporazione in proteine.\nLa pirrolisina \u00e8 sintetizzata \"in vivo\" tramite la condensazione di una molecola di L-lisina e una di 3-metilornitina \nL'incorporazione della pirrolisina all'interno di proteine non avviene attraverso dei meccanismi di modificazione post-traduzionale, ma tramite il classico processo di sintesi proteica. In \"Methanosarcina\" sp. il riconoscimento del codone AUG \u00e8 mediato dai geni \"pylT\" e \"pylS\" i quali codificano rispettivamente un particolare tRNA dotato dell'anticodone CUA e un amminoacil-tRNA sintetasi dedicato a caricare la pirrolisina sul corrispondente tRNA .\nLa scoperta che il sistema di incorporazione della pirrolisina non influisce sui processi metabolici endogeni di \"Escherichia coli\", in gergo pertanto definito \"ortogonale\", ha permesso il suo utilizzo per incorporare amminoacidi non canonici all'interno di proteine."}
{"id": "89406", "revid": "105594549", "url": "https://it.wikipedia.org/wiki?curid=89406", "title": "Selenocisteina", "text": "La selenocisteina (SEC) \u00e8 un amminoacido naturale, osservato per la prima volta nel 1986. \u00c8 il 21\u00b0 amminoacido conosciuto, considerato marginale fino alla scoperta di un ulteriore amminoacido, il 22\u00b0, la pirrolisina.\nNon \u00e8 un derivato della cisteina, ma deriva dalla serina. Il nome \u00e8 dovuto alla sua struttura, simile a quella della cisteina ma con un atomo di selenio al posto di quello di zolfo. \u00c8 codificato dal codone UGA, normalmente un codone di stop, che tuttavia in presenza di un particolare segmento di mRNA viene interpretato come elemento costitutivo.\nLa amminoacilazione del tRNA per la selenocisteina \u00e8 indiretta e prevede prima il caricamento di un residuo di serina sul proprio tRNA da parte della Ser-RS. Successivamente un enzima detto SelA, con cofattore PLP, catalizza la trasformazione della serina in selenocisteina. In ultimo, questo amminoacido viene portato al ribosoma da un analogo di EF-Tu detto SelB.\nLa mancanza di selenio nella dieta provoca la malattia di Keshan. Questa cardiomiopatia \u00e8 diffusa nelle regioni del mondo ove la quantit\u00e0 di selenio nel suolo, e quindi nell'alimentazione, \u00e8 bassa (regione di Keshan in Cina, Finlandia, Nuova Zelanda). In assenza di selenio gli mRNA delle selenio-proteine vanno incontro a NMD (non-sense-mediated decay)."}
{"id": "89407", "revid": "287204", "url": "https://it.wikipedia.org/wiki?curid=89407", "title": "Albero (disambigua)", "text": ""}
{"id": "89409", "revid": "287204", "url": "https://it.wikipedia.org/wiki?curid=89409", "title": "Associazione italiana donne per lo sviluppo", "text": "LAssociazione italiana donne per lo sviluppo (AIDOS) \u00e8 un'organizzazione non governativa, nata a Roma nel 1981, che si prefigge lo scopo di diffondere e promuovere i diritti umani delle donne, la loro libert\u00e0 e dignit\u00e0 nei paesi in via di sviluppo. Al fine di ottenere tale risultato, si \u00e8 adoperata per mantenere contatti continuativi con altre organizzazioni (femminili e non) ed ha costituito, nella sede di Roma, un centro di documentazione per mantenere un aggiornamento costante.\nAlla AIDOS il Ministero degli Affari Esteri italiano ha riconosciuto l'idoneit\u00e0 ad operare nei paesi in via di sviluppo ed \u00e8 anche ente consultivo per il Consiglio economico e sociale delle Nazioni Unite (Ecosoc). Con l'Organizzazione delle Nazioni Unite mantiene rapporti costanti collaborando anche a varie iniziative. L'AIDOS, inoltre, costituisce, in Italia, il centro focale dell'ISTRAW (Istituto internazionale dell'ONU per la ricerca e la formazione del progresso delle donne) e dell'UNFPA (Fondo delle Nazioni Unite per la popolazione).\nAzione.\nObiettivi.\nI punti chiave dell'operato dell'AIDOS sono:\nAzioni.\nL'AIDOS si occupa di effettuare missioni volte alle formazione ed assistenza tecnica del personale locale, sulla base di studi preventivi che abbiano identificato i bisogni primari delle donne al fine di poter attuare strategie di miglioramento della condizione femminile e, con esso, di tutta la popolazione. Questa modalit\u00e0 d'azione mira a rafforzare le capacit\u00e0 dei gruppi locali per poter favorire la sostenibilit\u00e0 dei progetti.\nL'AIDOS opera in vari paesi del mondo istituendo consultori familiari, promuovendo l'educazione e l'informazione sulla condizione femminile e sui diritti delle donne, a cominciare dai diritti umani. Conduce campagne di informazione e sensibilizzazione, nonch\u00e9 corsi di formazione sulla prevenzione delle mutilazioni genitali femminili, promuove l'empowerment economico attraverso la creazione di centri servizi per la piccola imprenditorialit\u00e0 femminile.\nAIDOS ha esportato e adattato a diversi contesti culturali il modello italiano dei consultori familiari, integrando progressivamente i servizi specificamente rivolti all'assistenza ala salute sessuale e riproduttiva, alla prevenzione della mortalit\u00e0 e morbidit\u00f2\u00e0 materne, alla pianificazione familiare e alla prevenzione di malattie a trasmissione sessuale, compreso l'HIV e AIDS, con servizi di counselling psicosociale, di assistenza legale e di prevenzione della violenza contro le donne, con particolare attenzione alla violenza domestica e familiare. Centri per la salute delle donne sul modello dei consultori sono stati aperti con il supporto di AIDOS e in collaborazione con partner locali nella Striscia di Gaza (Jabalia e Burej), in Giordania, Siria, Nepal, Venezuela, Argentina e Burkina Faso. Le attivit\u00e0 di tali centri si caratterizzano sempre per un forte coinvolgimento della comunit\u00e0 attraverso incontri di sensibilizzazione e informazione volti a favorire l'accesso al centro, nonch\u00e9 per servizi specifici rivolti agli uomini e mirati a ridurre gli stereotipi di genere che spesso impediscono alle donne di ottenere assistenza sanitaria e di esercitare il proprio diritti di scelta in materia di sessualit\u00e0 e riproduzione.\nAIDOS ha iniziato a lavorare sul tema delle mutilazioni dei genitali femminili Fgm nel 1986 in Somalia. Da allora sono stati realizzati progetti di prevenzione della pratica in collaborazione con partner locali (in particolare associazioni parte della rete africana IAC - Inter African Committee on Traditional Practices Affecting the health of Women and Chidren, e con associazioni di donne giornaliste e operatrici di media in numerosi paesi: Etiopia, Sudan, Kenya, Tanzania, Burkina Faso, Mali, Benin, Gambia, Egitto. Tra il 2002 e il 2004 AIDOS ha dato vita a una collaborazione con l'organizzazione Non c'\u00e8 pace senza giustizia di Emma Bonino per l'abbandono di questa pratica. coordina il sito e progetti per il miglioramento della copertura mediatica di tematiche relative alle mutilazioni dei genitali femminili/escissione con l'obiettivo di contribuire alla costruzione di un ambiente socio-culturale favorevole all'abbandono di questa pratica, concentrandosi in particolare sul miglioramento della produzione radiofonica attraverso l'utilizzo di audio documentari in collaborazione con l'associazione Audiodoc. Ha condotto in Italia il progetto \"Mutilazioni dei genitali femminili e diritti umani nelle comunit\u00e0 migranti (2008/2009) in collaborazione con le associazioni ADUSU - Associazione diritti umani - sviluppo umano di Padova e Culture Aperte di Trieste da cui \u00e8 scaturito il programma di formazione partecipativa \"Strada facendo. Verso l'abbandono delle mutilazioni dei genitali femminili in Italia\".\nAIDOS conduce campagne di informazione, sensibilizzazione, e advocacy politica, per la promozione di iniziative di cooperazione allo sviluppo volte a migliorare la condizione delle donne e raggiungere gli Obiettivi di sviluppo del Millennio. Con particolare riferimento a questi ultimi, AIDOS \u00e8 parte del network europeo AFGH, Action for Global Health, che mira a contribuire al raggiungimento degli Obiettivi di sviluppo del Millennio per la Salute (MDG 4, MDG 5 e MDG 6)\nAIDOS fa parte della rete europea EURONGOS, che riunisce organizzazioni non governative europee attive nel settore della salute sessuale e riproduttiva e della popolazione.\nIn Italia si sta adoperando per la diffusione delle tematiche riguardanti lo status femminile nei paesi in via di sviluppo. Si occupa, inoltre, di tradurre e diffondere l'annuale rapporto dell'UNFPA sulla popolazione mondiale."}
{"id": "89411", "revid": "1543377", "url": "https://it.wikipedia.org/wiki?curid=89411", "title": "A Night at the Opera (Queen)", "text": "A Night at the Opera \u00e8 il quarto album in studio del gruppo musicale britannico Queen, pubblicato per la prima volta in LP il 21 novembre 1975.\nL'album fu registrato in diversi studi di registrazione in un periodo di quattro mesi nel 1975. Include materiale molto complesso dal punto di vista della produzione con vasto impiego di sovraincisioni, e che abbraccia un ampio ventaglio di stili musicali, come ballate, music hall, dixieland, hard rock e rock progressivo. Oltre al loro abituale equipaggiamento, i Queen ricorsero anche a diversi strumenti quali contrabbasso, arpa, ukulele, banjo ed altro.\nAlla sua pubblicazione, l'album raggiunse la vetta della classifica britannica, e la posizione numero 4 nella \"Billboard\" 200 statunitense, diventando il primo disco di platino della band negli Stati Uniti. Le vendite mondiali complessive del disco superarono i 6 milioni di copie. L'album produsse inoltre il singolo dei Queen di maggior successo nel Regno Unito, \"Bohemian Rhapsody\", primo numero 1 in classifica per il gruppo e uno dei brani pi\u00f9 celebri e venduti nel mondo.\n\"A Night at the Opera\" ricevette recensioni contrastanti dalla stampa musicale, ma generalmente i critici lodarono le raffinate tecniche di produzione e la variet\u00e0 di stili musicali in esso contenuti, oltre a riconoscere l'importanza dell'album come l'opera che fece definitivamente diventare i Queen delle superstar. Nel 1977, il disco ricevette due nomination ai premi Grammy nelle categorie \"Best Pop Vocal Performance by a Duo, Group or Chorus\" e \"Best Vocal Arrangement for Two or More Voices\". A posteriori, l'album \u00e8 ora considerato il capolavoro dei Queen, e uno dei migliori dischi della storia del rock. Nel 2018, \u00e8 stato ammesso nella Grammy Hall of Fame.\nNel 2020 l'album \u00e8 stato inserito alla posizione numero 128 della lista dei 500 migliori album secondo \"Rolling Stone\". Il disco compare anche nel volume \"1001 Albums You Must Hear Before You Die\".\nAntefatti.\nIl precedente album dei Queen, \"Sheer Heart Attack\" (1974), era stato un successo dal punto di vista commerciale e aveva avuto il merito di far conoscere la band al grande pubblico, grazie al singolo \"Killer Queen\" arrivato in seconda posizione nella Official Singles Chart britannica, e al numero 12 negli Stati Uniti. Tuttavia, nonostante il successo riscosso, all'epoca la band era in crisi. La causa era largamente da imputarsi a un accordo da loro sottoscritto che li impegnava a incidere album per una societ\u00e0 di produzione che poi vendeva l'opera a una casa discografica. Questo significava che i Queen entrarono in possesso solo di una minima parte di quanto da loro effettivamente guadagnato con le vendite dei dischi, situazione che Brian May descrisse con queste parole: \u00abProbabilmente la peggior cosa che abbiamo mai fatto\u00bb. Le loro finanze erano in cos\u00ec cattivo stato che a Roger Taylor fu chiesto di non \"pestare\" troppo forte sulla sua batteria, per non dover ricomprare troppo spesso le bacchette. A John Deacon, che recentemente si era sposato, venne negata dal management dei Queen la richiesta di un anticipo per comprarsi una casa. Questa crescente frustrazione port\u00f2 Freddie Mercury a scrivere canzoni come \"Death on Two Legs (Dedicated to...)\", che serv\u00ec da brano d'apertura di \"A Night at the Opera\". Successivamente, la band negozi\u00f2 un nuovo accordo con la EMI-Trident e decise, con l'assistenza del loro avvocato Jim Beach, di cercarsi un nuovo manager. In un primo momento presero in considerazione l'idea di assumere Peter Grant, all'epoca manager dei Led Zeppelin. Grant credeva che la band avrebbe firmato per la Swan Song, l'etichetta degli Zeppelin, e sugger\u00ec ai Queen di andare in tour per rimpinguare le loro finanze. Tuttavia, il gruppo temeva che Grant avrebbe favorito i suoi clienti principali, i Led Zeppelin, e cos\u00ec i Queen contattarono al suo posto John Reid, il manager di Elton John. Reid accett\u00f2 la proposta, e poi disse al gruppo di \"andare in studio ed incidere il miglior album in assoluto che potessero fare\".\nNel 1990, May disse a BBC Radio 2: \u00abPer \"A Night at the Opera\" siamo tornati alla filosofia di \"Queen II\". Eravamo fiduciosi perch\u00e9 avevamo avuto un certo successo. Ma eravamo anche quasi disperati, perch\u00e9 a quel punto eravamo totalmente in bancarotta. Sapevamo di aver registrato dischi di successo, ma non avevamo mai ricevuto alcun rimborso o ricavo e se \"A Night at the Opera\" non si fosse rivelato un successo enorme, penso che saremmo semplicemente scomparsi da qualche parte in fondo all'oceano. Quindi stavamo facendo questo album sapendo che era in gioco l'esistenza stessa della band... ognuno di noi voleva singolarmente realizzare il nostro potenziale come scrittori, produttori e tutto il resto\u00bb.\nIl disco.\nL'album \u00e8 considerato da larga parte della critica e dei fan dei Queen come il lavoro pi\u00f9 rappresentativo della band inglese. Venne registrato in diversi studi: Sarm, Roundhouse, Olympic, Rockfield, Scorpio e Lansdowne Studios, nel Regno Unito. Venne pubblicato in Gran Bretagna dalla EMI e dalla Elektra Records negli Stati Uniti, per poi essere pubblicato nuovamente negli USA dalla Hollywood Records nel settembre 1991. Fu il primo disco dei Queen a cui fu assegnato un disco di platino. Raggiunse la quarta posizione nella classifica statunitense, ed \u00e8 anche stato certificato come triplo disco di platino (tre milioni di copie vendute) nel medesimo paese. Il disco ha venduto oltre 6 milioni di copie nel mondo.\nIl titolo dell'album, insieme a quello del seguente \"A Day at the Races\" (1976), \u00e8 ispirato a due omonimi celebri film dei fratelli Marx, noti in Italia con i titoli tradotti di \"Una notte all'opera\" (1935) e \"Un giorno alle corse\" (1937). I due album dovevano inizialmente essere pubblicati insieme come album doppio (progetto a cui teneva tantissimo soprattutto May); la casa discografica, tuttavia, ritenne pi\u00f9 prudente pubblicare i due lavori indipendentemente per contenere i costi, visto che l'album fu uno dei pi\u00f9 costosi a causa delle grandi sperimentazioni (vista anche l'atipicit\u00e0 dei contenuti musicali, che non davano certezze sul successo di vendite). Il gruppo gioca con l'alternanza e la fusione fra musica rock e musica classica (ne \u00e8 un esempio \"Bohemian Rhapsody\").\nRegistrazione e produzione.\nI Queen lavorarono in studio con il produttore Roy Thomas Baker e l'ingegnere del suono Mike Stone. Si tratt\u00f2 dell'ultima volta nella quale avrebbero lavorato con Baker fino a \"Jazz\" nel 1978. Gary Langan, all'epoca diciannovenne e che aveva gi\u00e0 lavorato nelle sessioni di \"Sheer Heart Attack\", venne promosso sul campo al ruolo di assistente tecnico del suono.\nL'album venne inciso in sette studi di registrazione differenti in un periodo complessivo di quattro mesi; per contrasto, \"Sheer Heart Attack\" era stato registrato in soli quattro studi diversi. Il gruppo ebbe a disposizione un periodo di tre settimane per comporre e provare i nuovi brani in una casa affittata nell'Herefordshire prima di iniziare le sessioni di registrazione vere e proprie. Dall'agosto al settembre 1975, il gruppo lavor\u00f2 presso gli studi Rockfield nel Monmouthshire. Per il resto delle sessioni di registrazione, che durarono fino a novembre, la band incise agli studi Lansdowne, Sarm Studios, Roundhouse, Scorpio Sound e Olympic Sound Studios. L'unica traccia incisa ai Trident Studios fu \"God Save the Queen\", che era stata registrata il 27 ottobre dell'anno precedente, poco tempo prima che la band partisse per lo Sheer Heart Attack Tour.\nIl gruppo decise di ricorrere alla registrazione su multitraccia per le complesse armonie vocali presenti in molti brani del disco. A differenza dei loro primi album, incisi con banchi mixer a 16 piste, \"A Night at the Opera\" fu registrato con apparecchiature a 24 piste. Le armonie vocali sono particolarmente notevoli nella traccia \"Bohemian Rhapsody\", che include un'elaborata sezione operistica non riproducibile dal vivo. In maniera simile, \"The Prophet's Song\" contiene una sezione mediana a cappella che ricorre all'effetto delay sulla voce di Mercury.\nIl gruppo impieg\u00f2 nel disco una grande variet\u00e0 di strumenti. Mercury suon\u00f2 il pianoforte a coda nella maggior parte delle tracce, mentre Taylor oltre alla batteria, i timpani e il gong in \"Bohemian Rhapsody\". Il bassista John Deacon suon\u00f2 il contrabbasso nella canzone \"'39\" e il pianoforte elettrico Wurlitzer in \"You're My Best Friend\". Nelle note dell'album, Brian May \u00e8 accreditato per i \"fondali orchestrali\" \u2014 a causa del fatto che si occup\u00f2 di suonare un notevole numero di strumenti non abituali nelle canzoni dei Queen. Per esempio suon\u00f2 la chitarra acustica in \"Love of My Life\" e \"'39\"; anche l'arpa in \"Love of My Life\", e un Koto giocattolo in \"The Prophet's Song\". Il brano \"Good Company\" include inoltre la particolare interpretazione da parte di May del sound di un'orchestra jazz Dixieland, impiegando la sua chitarra Red Special.\nCopertina.\nLa copertina dell'album venne ideata e disegnata da Freddie Mercury ispirandosi direttamente allo Stemma reale del Regno Unito, e ha al centro il logo del gruppo su sfondo bianco, composto da una lettera \"Q\" attorno alla quale ci sono due vergini (segno zodiacale di Freddie Mercury), due leoni (segno zodiacale di Roger Taylor e John Deacon), sormontata da un granchio (Brian May \u00e8 del segno del cancro). L'album seguente, \"A Day at the Races\", mostr\u00f2 una grafica simile ma questa volta su sfondo nero.\nContenuti.\nL'album \u00e8 stato accostato a generi musicali quali rock progressivo, pop, heavy metal e hard rock. Include inoltre svariate influenze stilistiche riconducibili a folk, skiffle, estetica camp e music hall, jazz e opera. Ciascun membro della band scrisse almeno una canzone: cinque furono composte da Mercury, quattro da May, mentre Taylor e Deacon contribuirono con un brano ciascuno. La traccia conclusiva \u00e8 una reinterpretazione strumentale in chiave rock di \"God Save the Queen\", l'inno nazionale britannico, per la quale Brian May \u00e8 accreditato come arrangiatore. Nei loro primi due album, la sonorit\u00e0 dei Queen si incentrava su generi contemporanei quali rock progressivo e hard rock, cosa che li fece paragonare dalla critica a un \"misto tra Led Zeppelin e Yes\". Tuttavia, a partire da \"Sheer Heart Attack\", i Queen cominciarono a trarre ispirazione dalle proprie vite di tutti i giorni, approcciandosi a generi musicali maggiormente mainstream, una tendenza proseguita con \"A Night at the Opera\".\nDescrizione dei brani.\n\"Death on Two Legs (Dedicated to...)\".\nIl brano d'apertura \"Death on Two Legs\" pu\u00f2 essere descritto come una lettera d'odio da parte di Freddie Mercury al primo manager dei Queen, Norman Sheffield, che per alcuni anni fu ritenuto colpevole di aver raggirato la band e di aver abusato del suo ruolo dal 1972 al 1975. Sheffield ha sempre negato ogni addebito nella sua autobiografia del 2013 appropriatamente intitolata \"Life on Two Legs: Set The Record Straight\", e incluse nel libro copia del contratto originale di management firmato dai Queen nel 1972 a sua discolpa. Sebbene la canzone non faccia mai riferimento diretto a lui, dopo aver ascoltato un playback del pezzo ai Trident Studios all'epoca dell'uscita dell'album, Sheffield rest\u00f2 sbalordito dalla sequela di insulti presenti nella canzone (\"succhiasangue, magnate, pidocchioso, spillasoldi, vecchio somaro, pallone gonfiato, morte su due gambe\"), e intent\u00f2 una causa legale per diffamazione alla band e alla casa discografica, che si risolse in un accordo extragiudiziale, ma conferm\u00f2 ulteriormente la sua connessione con la canzone. Durante le esecuzioni dal vivo, Mercury introduceva spesso il brano dedicandolo a \"un vero gentleman figlio di puttana che conoscevo un tempo\", sebbene questa frase fu censurata con un \"beep\" nella versione del pezzo inclusa nell'album dal vivo \"Live Killers\" del 1979.\n\"Lazing on a Sunday Afternoon\".\n\"Lazing on a Sunday Afternoon\" \u00e8 un'altra composizione di Mercury che parla di un dandy che se ne va in giro per tutto il mondo tutta la settimana e che trova sollievo dagli affanni la domenica pomeriggio, attraverso un impianto musicale molto semplice e swing. Freddie suona il piano nella traccia e canta tutte le parti vocali. La voce solista venne incisa in studio e poi filtrata affinch\u00e9 sembri uscire dal cono di un grammofono per dare alla traccia un'atmosfera vintage. Mercury parl\u00f2 confusamente della canzone nel corso di un'intervista concessa a \"Record Mirror\" nel 1976: \u00abQuesto \u00e8 il modo in cui l'umore del momento mi porta ad essere. Sai [...] questo \u00e8 solo un aspetto di me, e posso davvero cambiare. Tutto in \"Sunday Afternoon\" \u00e8 qualcosa che... sono davvero, sono davvero un po', davvero... beh, mi piace il lato vaudeville delle cose. \u00c8 una specie di test... Adoro scrivere cose del genere e sono sicuro che ne far\u00f2 altre... \u00c8 una vera sfida\u00bb. Sebbene in \"A Night at the Opera\" la traccia sia solamente un breve interludio, il pezzo indic\u00f2 la direzione dello stile pi\u00f9 istrionico e teatrale che i Queen avrebbero abbracciato nel corso degli anni settanta.\n\"I'm in Love with My Car\".\n\"I'm in Love with My Car\" \u00e8 uno dei brani pi\u00f9 famosi dei Queen tra quelli composti da Roger Taylor. Inizialmente la canzone non venne presa in considerazione seriamente da Brian May, che pensava fosse uno scherzo di Taylor, grande appassionato di automobili, quando questi gli fece ascoltare il nastro demo del pezzo. Era Taylor a suonare le chitarre nel demo originale, ma le varie parti furono in seguito ri-registrate da May sulla sua Red Special per la versione finale. La voce solista \u00e8 di Taylor, che si occupava di cantare il pezzo anche dal vivo. Il testo della canzone si ispira a uno dei roadie della band, tale Johnathan Harris, che sembrava proprio \"innamorato\" della sua Triumph TR4. Nelle note interne dell'album la canzone \u00e8 a lui dedicata con le parole: \"Dedicated to Johnathan Harris, boy racer to the end\". Quando venne il momento di scegliere il primo singolo estratto dal nuovo album, Taylor era cos\u00ec convinto della sua canzone che costrinse letteralmente gli altri membri della band a includerla come lato B di \"Bohemian Rhapsody\", contro il parere di Mercury. Questa decisione avrebbe in seguito creato alcune frizioni all'interno del gruppo, perch\u00e9 in virt\u00f9 del suo status di B-side del singolo di maggior successo della band, la canzone fece guadagnare al batterista una quota uguale in diritti d'autore a quella di Freddie, autore del lato A \"Bohemian Rhapsody\".\n\"You're My Best Friend\".\n\"You're My Best Friend\" fu il primo singolo dei Queen scritto da John Deacon. Il bassista compose il pezzo mentre stava imparando a suonare il pianoforte. Nella traccia in questione Deacon suona un piano elettrico Wurlitzer e successivamente sovraincise il basso. La canzone fu scritta per la moglie, Veronica Tetzlaff. Pubblicata come secondo singolo, fu un successo da top 10 in Gran Bretagna.\n\"39\".\n\"39\" fu il tentativo da parte di May di comporre un pezzo in stile \"sci-fi skiffle\". La canzone parla di un gruppo di esploratori spaziali che partono per un viaggio della durata di un anno. Al loro ritorno, tuttavia, si rendono conto che invece sono trascorsi un centinaio d'anni dalla loro partenza, a causa dell'effetto della dilatazione temporale ipotizzata nella teoria della relativit\u00e0 di Einstein, e tutti i loro cari sono ormai morti. May canta la canzone nell'album, con cori di sottofondo da parte di Mercury e Taylor. Durante i concerti, era invece Mercury la voce solista. Brian May chiese per scherzo a Deacon di suonare nel brano il contrabbasso ma un paio di giorni dopo egli si present\u00f2 veramente in studio con tale strumento, che nel frattempo aveva imparato a suonare. Dato che i Queen avevano intitolato gli album \"A Night at the Opera\" e \"A Day at the Races\" in riferimento e omaggio agli omonimi film dei Fratelli Marx, Groucho Marx li invit\u00f2 nella sua residenza di Los Angeles nel marzo 1977 (cinque mesi prima di morire). La band lo ringrazi\u00f2, ed esegui per lui \"'39\" a cappella.\n\"Sweet Lady\".\n\"Sweet Lady\" \u00e8 una canzone scritta da Brian May. Si tratta sostanzialmente di un pezzo rock veloce con molta distorsione composto nell'inusuale tempo in 3/4. Roger Taylor disse una volta che proprio a causa della sua metrica atipica, \"Sweet Lady\" era per lui la canzone pi\u00f9 difficile da suonare dal vivo durante i concerti.\n\"Seaside Rendezvous\".\nScritta da Freddie Mercury nella sua vena pi\u00f9 vaudeville/music hall, \"Seaside Rendezvous\" \u00e8 nota soprattutto per la sezione mediana in stile \"jazz band\" eseguita vocalmente da Mercury e Roger Taylor. Mercury imita con la voce vari strumenti a fiato in legno, incluso un clarinetto. Taylor si occupa invece principalmente di imitare gli ottoni come tuba e tromba, e persino un kazoo. Nella traccia Mercury suona sia il pianoforte a coda sia il piano honky-tonk. \u00c8 l'ideale proseguimento delle atmosfere ottocentesche londinesi di \"Lazing on a Sunday Afternoon\", questa volta trasportate nella Francia della belle-epoque. Si tratta di una delle poche canzoni dei Queen a non aver ricevuto nessun contributo da parte di Brian May.\n\"The Prophet's Song\".\n\"The Prophet's Song\" venne composta da Brian May (il titolo provvisorio del pezzo era \"People of the Earth\") come una mini-suite. Nel mezzo del brano \u00e8 presente una complessa parte vocale cantata da Freddie Mercury, in cui la sua voce viene sovraincisa quattro volte in modo non sincronico. Nel programma \"In the Studio with Redbeard\", May raccont\u00f2 che l'idea per la canzone gli era venuta da un sogno apocalittico sul diluvio universale che aveva fatto mentre era ricoverato in ospedale durante le sessioni di registrazione dell'album \"Sheer Heart Attack\", e che proprio il sogno fu la fonte di parte del testo. Il chitarrista trascorse svariati giorni in studio per mettere su nastro il pezzo, organizzandolo in maniera costruttiva. Ne risult\u00f2 una composizione pesante e cupa in stile rock progressivo. Con i suoi oltre otto minuti di durata, \u00e8 la pi\u00f9 lunga canzone in studio dei Queen (non tenendo conto della traccia strumentale \"Untitled\" presente in \"Made in Heaven\").\n\"Love of My Life\".\n\"Love of My Life\" \u00e8 una dolce ballata pianistica composta da Freddie Mercury per il suo amore di giovent\u00f9 Mary Austin. May vi suona l'arpa, una chitarra acustica Gibson Hummingbird (che aveva acquistato in Giappone) e la sua Red Special. Lo stesso chitarrista cre\u00f2 anche un arrangiamento del pezzo per chitarra acustica a 12 corde per le esecuzioni dal vivo. \"Love of My Life\" era uno dei brani talmente favoriti dal pubblico nei concerti che spesso Mercury smetteva di cantare lasciando che fossero gli spettatori a intonare la canzone. Particolarmente apprezzata in Sud America, \"Love of My Life\" fu l\u00ec pubblicata come singolo.\n\"Good Company\".\n\"Good Company\" venne composta e cantata da Brian May, che inoltre suona nella traccia un ukulele originariamente appartenuto a George Formby. L'incisione \u00e8 notevole per l'elaborata ricostruzione del suono di una orchestrina jazz in stile Dixieland, prodotta per mezzo della chitarra Red Special di May e del Deacy Amp. May compose il pezzo su un banjo ukulele, ma nella registrazione su disco suona invece un normale ukulele. Mercury non fu coinvolto in nessun aspetto della canzone, rendendola una delle poche composizioni dei Queen senza la sua partecipazione.\n\"Bohemian Rhapsody\".\n\"Bohemian Rhapsody\" \u00e8 una composizione di Freddie Mercury, con l'assolo di chitarra scritto da Brian May. Tutte le parti di piano, basso e batteria, come anche l'arrangiamento vocale, furono ideate da Mercury. Gli altri membri del gruppo registrarono le rispettive parti strumentali senza sapere come sarebbero state utilizzate nel mix finale del brano. La celebre sezione operistica inizialmente doveva essere solo un breve interludio atto a collegare la parte lenta con quella hard rock della canzone.\nNell'interludio viene nominata una variegata schiera di \"oscuri personaggi classici\": Scaramouche, una maschera della commedia dell'arte; l'astronomo Galileo Galilei; Figaro, il protagonista de \"Il barbiere di Siviglia\" e delle \"Nozze di Figaro\", Belzeb\u00f9; identificato nel Nuovo Testamento con Satana, principe dei demoni, ma nella tradizione araba anche \"Signore delle mosche\". Inoltre, in arabo la parola \"Bismillah\", citata anch'essa nella canzone, proviene da una citazione del Corano: \"\u00abBismi-llahi r-rahmani r-rahiim\u00bb\", che significa \"in nome di Dio, il pi\u00f9 gentile, il pi\u00f9 misericordioso\".\nDurante il complesso processo di registrazione, durato tre settimane, il brano veniva colloquialmente definito \"Fred's Thing\" (\"la cosa di Fred\") dai membri della band, e il titolo vero e proprio emerse solo verso la fine delle sessioni.\nNonostante fosse due volte pi\u00f9 lunga di un singolo standard dell'epoca e ricevette recensioni inizialmente contrastanti, la canzone divenne immensamente popolare, raggiungendo la vetta delle classifiche in varie nazioni (in Gran Bretagna rimase al numero 1 per nove settimane) ed \u00e8 generalmente considerata una delle pi\u00f9 significative canzoni della storia del rock.\n\"God Save the Queen\".\nNell'ottobre 1974 May incise una reinterpretazione di \"God Save the Queen\", l'inno nazionale britannico, prima dell'inizio dello Sheer Heart Attack Tour. Egli suon\u00f2 una linea guida al pianoforte che fu poi eliminata per aggiungere vari strati di chitarre. Una volta ultimata, la traccia venne suonata come finale in praticamente ogni concerto dei Queen. Quando nel 2002 esegu\u00ec la sua versione di \"God Save the Queen\" sul tetto di Buckingham Palace in occasione del Giubileo della Regina, Brian May dichiar\u00f2 di intendere l'esibizione come una sorta di omaggio alla versione di \"The Star-Spangled Banner\" suonata da Jimi Hendrix al Festival di Woodstock.\nPubblicazione.\n\"A Night at the Opera\" venne pubblicato il 21 novembre 1975 nel Regno Unito dalla EMI e il 2 dicembre dalla Elektra Records negli Stati Uniti. Il titolo dell'album \u00e8 una citazione dell'omonimo film dei Fratelli Marx, che la band aveva visto in televisione durante le sessioni. Successivamente, i membri del gruppo diventarono anche amici di Groucho Marx, tanto che Groucho invi\u00f2 loro un telegramma per congratularsi del successo riscosso dall'album \"A Day at the Races\" nel 1976, e l'anno successivo li invit\u00f2 a casa sua a Los Angeles.\nPer presentare alla stampa musicale l'uscita del disco venne indetta una conferenza stampa presso i Roundhouse Studios di Londra. Quando venne fatta ascoltare la versione dell'inno nazionale britannico posta a conclusione dell'album, Freddie Mercury volle che tutti si alzassero in piedi.\n\"Bohemian Rhapsody\" fu pubblicata come primo singolo estratto dall'album il 31 ottobre 1975, con la pi\u00f9 convenzionale \"I'm in Love with My Car\" di Roger Taylor sul lato B. Inizialmente il management si era rifiutato di pubblicare la canzone ritenuta troppo lunga e stramba; tuttavia, il disc jockey Kenny Everett lo suon\u00f2 cos\u00ec tanto nel suo programma radiofonico (14 volte in due giorni), da indurre il pubblico a richiedere il pezzo sempre pi\u00f9 insistentemente, e l'etichetta discografica fu costretta a distribuire il 45 giri. Il singolo raggiunse la vetta delle classifiche britanniche per nove settimane rivelandosi un successo clamoroso, e la posizione numero 9 negli Stati Uniti. Le recensioni della canzone da parte della critica furono molto contrastanti, per taluni era straordinaria per altri, semplicemente disgustosa. Il secondo singolo, \"You're My Best Friend\" di John Deacon, fu pubblicato il 18 maggio 1976. Raggiunse la sedicesima posizione negli USA e la settima in Gran Bretagna.\nRistampe.\nNegli Stati Uniti l'album fu ristampato dalla Hollywood Records il 3 settembre 1991 con l'aggiunta di due tracce bonus remixate, come parte della ristampa in compact disc di tutta la discografia dei Queen.\nL'album \u00e8 uno dei pochi titoli pubblicati nel raro standard DVD-Audio (2002), con tracce in formato 96\u00a0kHz/24bit che garantiscono una resa sonora di gran lunga superiore a quella di qualsiasi CD.\nIl 21 novembre 2005 dopo 30 anni dalla pubblicazione \u00e8 uscito \"30th Anniversary Collectors Edition\", una riedizione dell'album contenente, oltre al CD completamente rimasterizzato, anche un DVD con le tracce audio in formato DTS 5.1 e videoclip, spezzoni di concerti e il commento audio dei membri del gruppo.\nNel 2011 l'album \u00e8 stato rimasterizzato in digitale dalla Island/Universal ed \u00e8 stato distribuito in due formati: standard edition, contenente l'album originale; e deluxe edition 2 CD, contenente l'album originale e un EP bonus.\nAccoglienza.\n\"A Night at the Opera\" non fu recensito dalla maggior parte delle riviste musicali britanniche quando usc\u00ec la prima volta perch\u00e9 la band lavor\u00f2 all'album fino all'ultimo momento, e di conseguenza nessuna copia promozionale venne inviata per tempo alla stampa prima che il disco fosse ufficialmente pubblicato. In \"Record Mirror &amp; Disc\", Ray Fox-Cumming cerc\u00f2 di recensire l'album basandosi su un singolo ascolto in playback tenutosi alla conferenza stampa per la presentazione del disco, che egli ammise \"non era abbastanza\" per farsi una propria opinione critica. Tuttavia, egli descrisse le sue prime impressioni dell'opera indicando \"Death on Two Legs\", \"The Prophet Song\" e \"Bohemian Rhapsody\" come i vertici del disco, mentre \"Sweet Lady\" fu indicata come la traccia peggiore. Concluse scrivendo \"nel complesso, \"A Night at the Opera\" \u00e8 pi\u00f9 veloce, abbagliante e pi\u00f9 complesso rispetto a \"Sheer Heart Attack\", ma i Queen non si sono spinti troppo sopra le righe\".\nKris Nicholson di \"Rolling Stone\" scrisse: \"Anche se condividono l'inclinazione dei gruppi heavy metal a \"manipolare le dinamiche\", i Queen sono un gruppo d'\u00e9lite nel genere e si distinguono incorporando effetti improbabili: piano acustico, arpa, voce a cappella, nessun sintetizzatore. Il tutto accoppiato a buone canzoni\". Robert Christgau, scrisse sul \"Village Voice\" che \"il disco raggiunge un tono parodistico abbastanza spesso da suggerire qualcosa di pi\u00f9 di quello che si ascolta\". Il \"Winnipeg Free Press\" scrisse: \"Il potenziale del gruppo \u00e8 praticamente senza limiti, indicando che i Queen sono destinati alla fine a prendere posto tra le poche vere band rock rimaste al giorno d'oggi\".\nIn una recensione retrospettiva sul sito AllMusic, Stephen Thomas Erlewine defin\u00ec l'album \"un capolavoro hard rock ridicolmente imbarazzante e auto-indulgente\" e \"prog rock con del senso dell'umorismo\".\nIn 1992, la rivista \"Mojo\" chiam\u00f2 l'album \"una stravaganza imperiale, una cornucopia\", e defin\u00ec i Queen \"un gruppo di individui altamente competitivi riuniti insieme dall'amicizia e dal divertimento\". Nel 2004, Jason Warburg del \"Daily Vault\" descrisse \"A Night at the Opera\" come il disco che catapult\u00f2 i Queen dallo status di gruppo di successo in patria a quello di superstar a livello mondiale\".\nGiovanni Agnes sul sito internet Ondarock.it definisce \"A Night at the Opera\": \"L'esempio pi\u00f9 riuscito della vena \"pastiche\" dei Queen, che seppero coniugare in questo disco la massima creativit\u00e0 compositiva con la massima ascoltabilit\u00e0\"; aggiungendo poi: \"I Queen mescolarono alcuni fra i generi musicali pi\u00f9 \"popolari\" di ogni tempo per creare un sound inconfondibile. L'opera e l'operetta, il vaudeville, il music-hall, il musical di Broadway, l'hard-rock di Who e Led Zeppelin, la vena glam di Marc Bolan e David Bowie confluiscono in \"A Night at the Opera\" e si fondono magicamente l'uno con l'altro senza soluzione di continuit\u00e0\"."}
{"id": "89412", "revid": "36426", "url": "https://it.wikipedia.org/wiki?curid=89412", "title": "Tentacle rape", "text": "Tentacle rape (letteralmente \"stupro tentacolare\") \u00e8 un concetto, presente sia in horror hentai che in film a sfondo horror/pornografico, dove creature mostruose dotate di numerosi tentacoli abusano di giovani donne. Gran parte del genere rientra nell'ambito del BDSM ed in particolare del bondage, quando la vittima \u00e8 imprigionata dai tentacoli. Oltre alle donne, le vittime possono essere giovani uomini e in tal caso si tratta di \"tentacle-rape-yaoi\".\nStoria e descrizione.\nToshio Maeda (autore di Urotsukidoji, manga pioniere del genere) sostiene di aver utilizzato il \"tentacle rape\" per aggirare la legge giapponese sulla censura, che proibisce di mostrare gli organi sessuali nei film, ma non contempla la presenza di tentacoli o appendici simili.\nAlcuni esempi:\nTra i film ricordiamo \"La citt\u00e0 delle bestie incantatrici\" (\"The Wicked City\"), tratta dall'omonimo manga, dove possenti creature dotate di tentacoli sono apparse nell'erotismo giapponese molto prima dell'hentai; tra le prime e pi\u00f9 famose opere di questo genere spicca un dipinto intitolato \"Sogno della moglie del marinaio\", shunga di Hokusai risalente al periodo Edo."}
{"id": "89413", "revid": "436907", "url": "https://it.wikipedia.org/wiki?curid=89413", "title": "A Day at the Races", "text": "A Day at the Races \u00e8 il quinto album in studio del gruppo musicale britannico Queen, pubblicato il 18 dicembre 1976 dalla EMI.\nRegistrato presso gli studi Sarm East, The Manor e Wessex Studios in Inghilterra, l'album \u00e8 una sorta di proseguimento del precedente album \"A Night at the Opera\", con il quale condivide l'eclettismo musicale e la grafica di copertina. Inoltre fu il primo disco del gruppo senza il contributo del produttore Roy Thomas Baker: venne infatti prodotto dai membri dei Queen insieme a Mike Stone.\nL'album raggiunse la vetta della classifica nel Regno Unito, Giappone e Paesi Bassi. Negli Stati Uniti d'America arriv\u00f2 fino alla quinta posizione della Billboard 200 e divenne il quinto album dei Queen ad essere certificato disco d'oro dalla RIAA.\nDescrizione.\nVenne registrato allo studio Sarm West and Wessex, Regno Unito.\nIl titolo si rif\u00e0 a quello dell'album immediatamente precedente, \"A Night at the Opera\". Entrambi i titoli sono ispirati ai due omonimi celebri film dei fratelli Marx, noti in Italia con i titoli tradotti di \"Una notte all'opera\" (1935) e \"Un giorno alle corse\" (1937). Infatti nelle intenzioni della band, i due album dovevano inizialmente essere pubblicati insieme come album doppio (progetto a cui teneva tantissimo soprattutto May); la casa discografica, tuttavia, ritenne pi\u00f9 prudente pubblicare i due lavori indipendentemente per contenere i costi e ridurre il rischio economico vista anche l'atipicit\u00e0 dei contenuti musicali, che non davano certezze sul successo di vendite.\nL'album \u00e8 stato ripubblicato prima nel 1991 negli USA dall'Hollywood Records con l'aggiunta di due bonus track, in seguito nel 1994 dalla Parlophone (senza alcuna traccia bonus) ed infine nel 2011 rimasterizzato in formato digitale dalla Island/Universal e distribuito in edizione standard e deluxe, quest'ultima caratterizzata dalla presenza di un EP bonus.\nAccoglienza.\nL'album ebbe recensioni positive da parte della critica, con il \"Washington Post\" che descrisse \"A Day at the Races\" \u00abuna miscela giudiziosa di rock heavy metal e canzoni classicamente influenzate, quasi operistiche\u00bb. Anche la recensione dello \"Winnipeg Free Press\" fu elogiativa, scrivendo, \u00ab\"Races\" \u00e8 la riconferma della posizione dei Queen come band migliore della terza ondata di gruppi rock inglesi\u00bb. \"Circus\" assegn\u00f2 al disco un giudizio misto, scrivendo, \u00abcon \"A Day at the Races\", [i Queen] hanno abbandonato completamente l'art-rock. Ora sono sciocchi. E meravigliosamente spudorati\u00bb.\nIn una recensione retrospettiva, Stephen Thomas Erlewine del sito internet AllMusic cit\u00f2 \"Tie Your Mother Down\" e \"Somebody to Love\", insieme alla ballata \"You Take My Breath Away\", quali migliori tracce del disco, e disse come l'album segn\u00f2 l'inizio di \u00abuna nuova fase nella carriera dei Queen, dove sono titani che conquistano il mondo, invece di perdenti sul traguardo\u00bb. La rivista di settore \"Q\" scrisse che \u00abl'ampio respiro dell'ambizione dell'opera rimane sempre impressionante, cos\u00ec come brani come \"Tie Your Mother Down\" di May e le barocche \"Somebody to Love\" e \"Good Old-Fashioned Lover Boy\" di Mercury\u00bb. Ben Sisario, scrisse nella \"The Rolling Stone Album Guide\" (2004), di trovare l'album \u00abun po' troppo prevedibile\u00bb e lo defin\u00ec \u00abun sequel sbrigativo di \"A Night at the Opera\"\u00bb. In maniera simile, Aj Ramirez, scrivendo su PopMatters, descrisse l'album \u00abun paragone peggiorativo\u00bb rispetto al suo predecessore e \u00abun disco buono ma non stupendo\u00bb, pur ammettendo che la band era \u00abormai saldamente al comando della meccanica della composizione di canzoni pop\u00bb.\nNel 2006, un sondaggio nazionale della BBC vide \"A Day at the Races\" posizionarsi al 67\u00ba posto nella classifica dei migliori album di tutti i tempi. Lo stesso anno, in un sondaggio mondiale indetto dal Guinness dei primati e da \"NME\" per votare i \"Greatest 100 Albums of All Time\", \"A Day at the Races\" si classific\u00f2 alla posizione numero 87. Il disco \u00e8 inoltre incluso nelle classifiche di \"Classic Rock\" e \"Metal Hammer\" \"The 200 Greatest Albums of the 70s\", essendo indicato come uno dei migliori 20 album del 1976. Nell'edizione 1987 di \"The World Critics List\", il DJ della BBC Peter Powell indic\u00f2 \"A Day at the Races\" quale sesto miglior album discografico di sempre, e Jim DeRogatis del \"Chicago Sun-Times\" incluse il disco nella sua lista \"The Great albums\" nel 2006."}
{"id": "89417", "revid": "767487", "url": "https://it.wikipedia.org/wiki?curid=89417", "title": "Un giorno alle corse", "text": "Un giorno alle corse (\"A Day at the Races\") \u00e8 un film del 1937 diretto da Sam Wood.\n\u00c8 il secondo film interpretato dai fratelli Marx per conto della MGM. Il canovaccio risulta un po' ridotto a causa delle innumerevoli e trascinanti gag basate sull'umorismo yiddish.\nNel 2000 l'AFI lo ha inserito al cinquantanovesimo posto nella classifica delle migliori cento commedie americane di tutti i tempi.\nTrama.\nJudy si trova in difficolt\u00e0 economiche con la sua clinica, in cui lavora Tony, ma la miliardaria ipocondriaca Emily Upjohn decide di darle sostegno finanziario a patto che a dirigere la clinica venga chiamato il Dr. Hugo Z. Hackenbush, che in realt\u00e0 \u00e8 un veterinario. Malgrado i trucchi e gli espedienti che il direttore sanitario, in complicit\u00e0 con lo sceriffo, mette in atto per impadronirsi della clinica, Judy riuscir\u00e0 a non cedere, vincendo una corsa ippica col cavallo Cilindro (\"Hi hat\" in lingua originale), montato da Stuffy."}
{"id": "89418", "revid": "290948", "url": "https://it.wikipedia.org/wiki?curid=89418", "title": "Codice IP", "text": "Il codice IP (o grado di protezione IP o marcatura internazionale di protezione, in inglese \"Ingress Protection\" e abbreviato in IP, a volte interpretato impropriamente come marcatura di protezione ingresso), \u00e8 un parametro definito dallo standard internazionale IEC 60529 (pubblicato dalla Commissione elettrotecnica internazionale), che classifica e valuta il grado di protezione fornito da involucri meccanici e quadri elettrici contro l'intrusione di particelle solide (quali parti del corpo e polvere) e l'accesso di liquidi.\nLo standard punta a fornire agli utenti informazioni pi\u00f9 dettagliate rispetto ai vaghi termini utilizzati nel marketing, come ad esempio \"impermeabile\", \"resistente all'acqua\" o \"resistente alla polvere\".\nLa codifica IP.\nLa codifica, istituita dalla norma EN60529 recepita dalla norma del Comitato Elettrotecnico Italiano CEI 70-1, \u00e8 la seguente:\nIPXXab\nAl termine fisso \"IP\" seguono due cifre e due lettere opzionali.\nLe cifre (numeri caratteristici) indicano la conformit\u00e0 con le condizioni riassunte nella tabella sottostante. Quando non ci sono valori di protezione riguardanti uno dei criteri, la cifra \u00e8 sostituita dalla lettera X.\nPer esempio, una presa elettrica valutata IP22 \u00e8 protetta contro l'inserimento di dita e non verr\u00e0 danneggiata o diventer\u00e0 pericolosa durante un test specifico nella quale viene esposta verticalmente o quasi verticalmente a gocce d'acqua. Una valutazione IP58 ha caratteristiche \"antipolvere\" e pu\u00f2 essere \"immerso in 1 metro d'acqua fino a 30 minuti\". IP22 o 2X sono requisiti minimi tipici per la progettazione di accessori elettrici per uso interno.\nProtezione da particelle solide.\nLa prima cifra indica il livello di protezione che l'involucro fornisce contro l'accesso di parti pericolose (ad esempio conduttori elettrici o parti mobili) e l'ingresso di oggetti solidi estranei.\nProtezione contro l'accesso da liquidi.\nLa seconda cifra indica il livello di protezione che l'involucro fornisce contro l'accesso di liquidi.\nLettere opzionali.\nLettera opzionale aggiuntiva, protezione contro l'accesso umano.\nLettera opzionale supplementare, protezione del materiale.\nIP69K e IP69.\nLa classificazione l'IP69K, facente parte della norma internazionale ISO 20653 (che ha reso obsoleta la norma tedesca DIN 40050-9), \u00e8 stata sviluppata per i settori in cui \u00e8 necessaria la protezione supplementare contro le alte pressioni e le alte temperature. Le applicazioni tipiche che richiedono questa classificazione sono relative ai veicoli (lavaggio con idropulitrice). Nel settore industriale, il grado di protezione equivalente (IP69 senza la K) \u00e8 definito dalle norme IEC/EN 60529 a partire dalla variante A2 della norma; L'applicazione tipica \u00e8 nell'industria alimentare, in cui l'apparecchiatura viene pulita in modo intensivo con acqua ad alta pressione o con vapore.\nEquivalenza con la codifica NEMA.\nLa codifica NEMA (\"National electrical manufacturers association\") pu\u00f2 essere comparata in modo indicativo con la codifica IP, in quanto la codifica NEMA include anche altri fattori, quali la protezione alla corrosione o al ghiaccio.\nAttenzione: la seguente tabella ha valenza solo se letta da sinistra a destra, quindi non \u00e8 reversibile, ad esempio si pu\u00f2 considerare che un NEMA type 4 possa coprire indicativamente il grado IP66 ma non viceversa: "}
{"id": "89419", "revid": "838137", "url": "https://it.wikipedia.org/wiki?curid=89419", "title": "Nicol\u00e1s de Jes\u00fas L\u00f3pez Rodr\u00edguez", "text": "Biografia.\nNasce il 31 ottobre 1936 a Barranca, La Vega, nella Repubblica Dominicana, figlio di Perfecto Ram\u00f3n L\u00f3pez Salcedo e di Delia Ramona Rodr\u00edguez.\nEntra al seminario Santo Tom\u00e1s de Aquino di Santo Domingo.\n\u00c8 ordinato presbitero il 18 marzo 1961 a La Vega per l'imposizione delle mani di monsignor Francisco Panal Ram\u00edrez, O.F.M.Cap., vescovo della diocesi.\nDopo l'ordinazione continua gli studi a Roma dal 1963 al 1965. Ottiene il diploma di sociologia pastorale nel Centro internazionale per la formazione sociologica del clero (CISIC), e la licenziatura in Scienze Sociali presso la Pontificia Universit\u00e0 San Tommaso d'Aquino \"in Urbe\" (\"Angelicum\").\nVari anni dopo segue nella stessa citt\u00e0 due corsi di aggiornamento di diritto canonico presso la Pontificia Universit\u00e0 Gregoriana.\nIl 16 gennaio 1978 \u00e8 eletto vescovo della nuova diocesi di San Francisco de Macor\u00eds e consacrato il 25 febbraio dello stesso anno.\nIl 15 novembre 1981 \u00e8 promosso arcivescovo di Santo Domingo e, nel contempo, assume l'onorifico ma prestigioso titolo di primate delle Americhe in quanto l'isola di Santo Domingo \u00e8 stata la prima ad essere raggiunta dai colonizzatori del Nuovo Mondo. Il 4 aprile 1982 \u00e8 nominato anche ordinario militare per la Repubblica Dominicana.\n\u00c8 elevato a cardinale il 28 giugno 1991 da papa Giovanni Paolo II, con il titolo di cardinale presbitero di San Pio X alla Balduina.\nAl momento della sua creazione a cardinale, con i suoi 55 anni risulta, assieme al cardinale statunitense Roger Michael Mahony, il pi\u00f9 giovane prelato del Sacro Collegio, superando il cardinale colombiano Alfonso L\u00f3pez Trujillo.\nVerr\u00e0 superato il 26 novembre 1994 dal cardinale slavo Vinko Pulji\u0107, di 9 anni pi\u00f9 giovane.\nNel 2009 \u00e8 rieletto alla presidenza della conferenza episcopale dominicana: aveva gi\u00e0 ricoperto tale ufficio dal 1984 al 2002.\nIl 4 luglio 2016 papa Francesco accoglie la sua rinuncia al governo pastorale dell'arcidiocesi di Santo Domingo per raggiunti limiti di et\u00e0.\nIl 31 ottobre 2016, al compimento dell'ottantesimo compleanno, \u00e8 uscito dal novero dei cardinali elettori.\nPastorale.\nDurante il suo ministero in Santo Domingo ha avviato tre piani pastorali diocesani: i primi due, corrispondenti agli anni ottanta e novanta, erano centrati su una serie di priorit\u00e0 pastorali. Il terzo, attualmente in fase di svolgimento, \u00e8 stato mutuato dal Movimento per un mondo migliore, e vuole coinvolgere tutti, arrivare a tutti, e informare tutti gli ambiti della pastorale. \u00c8 personalit\u00e0 dalle prese di posizione nitide. La sua opinione \u00e8 cercata e riportata sistematicamente dai giornali dominicani.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "89420", "revid": "77358", "url": "https://it.wikipedia.org/wiki?curid=89420", "title": "San Pio X", "text": ""}
{"id": "89421", "revid": "125296298", "url": "https://it.wikipedia.org/wiki?curid=89421", "title": "Velocit\u00e0 di eritrosedimentazione", "text": "La VES o velocit\u00e0 di eritrosedimentazione (velocit\u00e0 di sedimentazione degli eritrociti) \u00e8 un esame che si effettua sul sangue, reso incoagulabile e messo in una pipetta graduata di piccolo calibro in posizione verticale, determinando la velocit\u00e0 con cui i globuli rossi si separano dal plasma depositandosi sul fondo. Dopo 60 minuti si misura in millimetri l'altezza della colonna che si \u00e8 formata.\nMetodo.\nLa VES si determina con due metodi:\nWintrobe consiste nel porre in una pipetta graduata, sangue intero, reso incoagulabile e nel lasciarlo in posizione verticale per 1 ora.\nWestergreen consiste nel porre il sangue diluito con citrato di sodio in una pipetta graduata lunga 200\u00a0mm e misurare il sedimento dopo 1 ora.\nQuest'ultimo metodo viene attualmente preferito come standard perch\u00e9 di pi\u00f9 semplice esecuzione e pi\u00f9 facilmente riproducibile. La misura del sedimento dopo due ore \u00e8 stata abbandonata, in quanto non fornisce ulteriori informazioni diagnostiche, cos\u00ec come l'indice di Katz (IK), proposto dal chimico Johann Rudolf Katz (1880-1938), che calcolava la media tra la velocit\u00e0 di eritrosedimentazione dopo un'ora e dopo due ore.\nIK= [mm sedimentazione 1\u00aa ora + 1/2\u00a0mm sedimentazione 2\u00aa ora]/2\nValori di riferimento.\nCon il metodo di Wintrobe il valore normale della VES non supera i 2\u00a0mm nel neonato, nell'uomo adulto arriva a 15\u00a0mm, nella donna adulta a 20\u00a0mm, mentre nell'anziano pu\u00f2 superare i 25\u00a0mm. Con il metodo di Westergreen i valori normali sono quasi il doppio, ma sono meno influenzati dall'ematocrito, cio\u00e8 dal variare della concentrazione dei globuli rossi nel sangue.\nMeccanismo dell'eritrosedimentazione.\nNella pipetta la sedimentazione dei globuli rossi \u00e8 determinata dalla loro capacit\u00e0 di aggregarsi formando i cosiddetti \"rouleaux\", cio\u00e8 pile di cellule (paragonabili a pile di monetine) in cui i vari elementi sono legati tra loro non da anticorpi o da legami chimici, ma semplicemente da attrazione tra le superfici.\nIn condizioni normali, la capacit\u00e0 di aggregarsi \u00e8 relativamente bassa perch\u00e9 tra i globuli rossi esistono delle forze di repulsione che li tengono sospesi nel plasma. Se nel sangue la presenza di globuline o di fibrinogeno \u00e8 molto alta, i \"rouleaux\" si formano pi\u00f9 facilmente e, di conseguenza, la VES aumenta. La presenza di macromolecole riduce infatti le forze di repulsione che allontanano i globuli rossi uno dall'altro, cos\u00ec come la riduzione del rapporto volumetrico tra globuli rossi e plasma e l'aumento della viscosit\u00e0 plasmatica.\nIndicazioni all'esecuzione dell'esame.\nLa misura della VES ha principalmente tre scopi:\nPur mancando di specificit\u00e0 e di sensibilit\u00e0, il test \u00e8 ancora largamente usato perch\u00e9 economico e di facile esecuzione. \u00c8 inoltre utile come test di primo livello perch\u00e9 la maggior parte dei processi infiammatori acuti e cronici e delle malattie neoplastiche si associa ad un aumento della VES.\nInterpretazione della VES.\nUn aumento della VES pu\u00f2 essere indice di malfunzionamenti del nostro organismo che pu\u00f2 far sorgere un sospetto diagnostico: il suo valore aumenta in corso di anemie, malattie infettive, stati infiammatori (per esempio le vasculiti) e neoplastiche, infarto miocardico acuto, malattie epatiche, anche se la relazione tra aumento della VES e queste malattie non \u00e8 automatica. Il suo valore ad esempio aumenta nel corso della gravidanza o durante il ciclo mestruale, o semplicemente con l'aumentare dell'et\u00e0.\nUna VES elevata in un paziente che non presenta evidenze cliniche di infezione (febbre, brividi, mialgia, cefalea) deve suggerire l'opportunit\u00e0 di eseguire altre indagini. Poich\u00e9 sono molti i processi patologici che possono determinare aumento della VES, questo esame deve essere considerato estremamente aspecifico e occorre evitare di attribuirgli un'importanza fondamentale.\nPertanto, anche la presenza di un valore normale di VES non pu\u00f2 essere usata per escludere la presenza di una malattia infiammatoria o di una neoplasia.\nRelazione con la proteina C-reattiva.\nLa proteina C-reattiva \u00e8 una proteina di fase acuta prodotta dal fegato durante una reazione infiammatoria. Poich\u00e9 i livelli di proteina C-reattiva nel sangue aumentano pi\u00f9 rapidamente dopo l'inizio del processo infiammatorio o infettivo, la VES viene spesso sostituita con la misurazione della proteina C-reattiva. Esistono tuttavia degli svantaggi specifici: ad esempio, entrambi i test per VES e PCR sono risultati associati indipendentemente alla diagnosi di sinusite mascellare acuta quindi in alcuni casi la combinazione delle due misurazioni pu\u00f2 migliorare la sensibilit\u00e0 e la specificit\u00e0 diagnostica. Diversi studi hanno studiato i valori diagnostici differenziali di VES e PCR nelle malattie infiammatorie e hanno concluso che la VES \u00e8 un potenziale biomarcatore significativo per la differenziazione della malattia.\nMentre VES e PCR generalmente si correlano con il grado di infiammazione, in alcuni casi i risultati possono essere discordanti "}
{"id": "89423", "revid": "697352", "url": "https://it.wikipedia.org/wiki?curid=89423", "title": "Balena (disambigua)", "text": ""}
{"id": "89424", "revid": "2225", "url": "https://it.wikipedia.org/wiki?curid=89424", "title": "Universi dominici gregis", "text": ""}
{"id": "89426", "revid": "122319182", "url": "https://it.wikipedia.org/wiki?curid=89426", "title": "Brenno", "text": "Biografia.\nOrigini.\nPoco \u00e8 noto riguardo alle origini di Brenno. Si ritiene che i Senoni fossero originari di un insediamento celtico nella zona di Yonne, nell'attuale Borgogna in Francia. Intorno al 400 a.C. questa popolazione migr\u00f2 verso sud, raggiunse le odierne regioni della Romagna e delle Marche, scacciando le originali popolazioni Umbre e Picene. L'area occupata dai Senoni si trovava all'interno di quella zona che dai Latini veniva chiamata \"Gallia Cisalpina\".\nPrime fasi.\nIn 6 anni Brenno unific\u00f2 le trib\u00f9 dei Galli Senoni, conquistando tutte le terre tra la Romagna e il Piceno (la regione che i Romani chiameranno ager gallicus quando, in epoca successiva, riusciranno a strapparla ai Senoni). Quindi Brenno assedi\u00f2 la citt\u00e0 etrusca di Chiusi, che invoc\u00f2 l'aiuto di Roma. Il Senato romano invi\u00f2 a Chiusi tre emissari appartenenti alla gens Fabia e del ramo degli \"Ambusti\", allo scopo di mediare tra i Galli e gli assediati..\nL'ambasceria romana tuttavia non rimase neutrale: uno dei tre Ambusti, Quinto Fabio, uccise a tradimento un capo senone durante le trattative, scatenando l'ira dei Galli. Livio racconta che i Senoni, messi in fuga gli ambasciatori romani, decisero di mandare a loro volta degli ambasciatori a Roma, per chiedere che i tre Fabii fossero loro consegnati, perch\u00e9 avevano contravvenuto alle regole delle ambascerie.. Ma quando i Fabii furono eletti tribuni consolari, sdegnati per la poca considerazione data alle loro proteste, i Galli tolsero l'assedio alla citt\u00e0 di Chiusi, marciando verso Roma condotti da Brenno.\nIl Senato, non appena avuta notizia di quanto stava accadendo, ricorse alla leva generale (\"tumultus\") per formare un esercito che fermasse l'avanzata dei Galli. Venne approntato uno sbarramento sulla riva sinistra del Tevere, in corrispondenza dell'immissione del modesto affluente Allia. Al momento del contatto con i Senoni, il 18 luglio del 390 a.C., l'esercito romano non si dimostr\u00f2 all'altezza della situazione e fu sonoramente sconfitto nella vasta piana oggi detta della Marcigliana (battaglia del fiume Allia). La sconfitta fu cos\u00ec grave che la data del 18 luglio (il \"Dies Alliensis\") fu da allora considerata come giorno nefasto (\"nefas\") nel calendario romano. Collegati a questa ricorrenza vennero anche istituiti i cosiddetti \"Lucaria\" (19 e il 21 luglio), che celebravano le divinit\u00e0 dei boschi che avevano offerto rifugio agli scampati della battaglia di Allia.\nSacco di Roma.\nPresi dal panico, molti fra soldati e cittadini romani preferirono rifugiarsi nelle citt\u00e0 vicine, come Caere e Veio; chi rest\u00f2 in citt\u00e0 organizz\u00f2 le difese sulle posizioni pi\u00f9 facilmente difendibili, come il Campidoglio. La tradizione vuole che, quando i Galli entrarono a Roma, trovarono solo i senatori pronti ad accoglierli nella Curia romana. Uccisi i senatori, i Galli iniziarono a saccheggiare Roma quasi del tutto indifesa. Solo la rocca del Campidoglio era ben presidiata e venne cinta d'assedio.\nDurante il sacco di Roma, secondo le fonti romane, si inserisce la leggenda delle oche del Campidoglio. Terminato il saccheggio della citt\u00e0 bassa, i Galli si diressero nottetempo verso la rocca del Campidoglio, dove si trovava l'ultima resistenza romana a difesa dei templi (e dell'oro) della citt\u00e0. L'intenzione dei Galli era quella di cogliere di sorpresa i difensori passando per un passaggio segreto. Il piano dei barbari fall\u00ec perch\u00e9 le oche del Campidoglio, sacre a Giunone, allarmate dai movimenti degli assedianti, presero improvvisamente a starnazzare, svegliando cos\u00ec gli assediati in tempo sufficiente per respingere l'assalto dei Galli. A seguito di questo episodio, sul Campidoglio venne edificato il tempio di \"Iuno Moneta\" (Giunone Monitrice), dove in seguito vennero coniate le prime monete di Roma: da qui l'etimo dell'attuale parola moneta. A questo episodio venne dedicata una festivit\u00e0 romana, che cadeva il 3 agosto, durante la quale le oche erano portate in processione ed onorate come salvatrici della patria.\nReazione romana.\nMentre era in corso il sacco di Roma, i Romani iniziarono ad organizzare le prime forme di resistenza. Marco Furio Camillo, sebbene esiliato dai suoi concittadini ad Ardea, inflisse alcune sconfitte ai Galli sui campi di battaglia nei dintorni della citt\u00e0. Brenno si accorse ben presto che, sebbene egli controllasse Roma, c'era il concreto rischio che si raggiungesse una condizione di stallo potenzialmente pericolosa per il suo esercito.\nProbabilmente per questo motivo, il condottiero barbaro propose ai magistrati romani di riscattare la citt\u00e0 contro il versamento di 1000 libbre d'oro. I Romani dapprima accettarono, ma poi protestarono, sostenendo che le bilance utilizzate per la pesa del riscatto fossero state alterate; Brenno allora gett\u00f2 sul piatto dei pesi anche la sua spada (in modo da aumentare il valore del bottino richiesto ai Romani), pronunciando la famosa frase \"Vae victis!\", \"Guai ai vinti!\".\nLa tradizione romana tramanda che Marco Furio Camillo, venuto a conoscenza della richiesta di riscatto, torn\u00f2 velocemente a Roma per affrontare di persona Brenno. Una volta giunto alle bilance, gett\u00f2 anch'egli la propria spada sui piatti, cos\u00ec da compensare il peso della spada del barbaro. Quindi gli si rivolse dicendo: \"Non auro, sed ferro, recuperanda est patria\", ossia: \"Non con l'oro si riscatta la patria, ma con il ferro\".\nI Romani, a seguito di quest'episodio e dietro la guida di Furio Camillo, si riorganizzarono e la citt\u00e0 venne liberata dai Galli. Il condottiero romano continu\u00f2 a inseguire Brenno e i suoi anche oltre i confini di Roma. Brenno fu quindi costretto a rifugiarsi nel nord dell'Italia. Per il valore dimostrato, Furio Camillo venne insignito dai Romani del titolo di Pater Patriae, ossia: \"Padre della Patria\", come se si trattasse di un secondo Romolo.\nElaborazione storica.\nCome per le oche del Campidoglio, si ritiene che tutta la leggenda dell'intervento di Furio Camillo sia stata elaborata in tempi successivi all'aggressione di Brenno. Pi\u00f9 probabilmente, dopo un assedio durato ben sette mesi, sia i difensori del Campidoglio che gli assedianti si trovavano a corto di viveri. I Galli, inoltre, dovevano continuamente razziare i territori circostanti per approvvigionarsi di derrate alimentari, il che inevitabilmente li sottoponeva all'odio delle popolazioni indigene, per di pi\u00f9 in mesi - come quelli invernali - in cui i campi sono a riposo (febbraio 389 a.C.). Sia Polibio che Diodoro Siculo citano alcuni punti che potrebbero esser stati fondamentali per far intavolare una trattativa tra assedianti ed assediati:\nOmonimia.\nA causa del fatto che Brenno era un titolo assunto dai capi galli in tempo di guerra (in lingua celtica significa infatti \"Corvo\"), nel corso delle vicende storiche si incontrano altri \"Brenno\" che non vanno confusi con il personaggio protagonista del sacco di Roma. Troviamo in particolare un Brenno capo trib\u00f9 celta vissuto nel III secolo a.C. che guid\u00f2 una grande spedizione celtica nella penisola balcanica, suicidatosi dopo essere stato sul punto di saccheggiare il recinto sacro di Apollo a Delfi."}
{"id": "89429", "revid": "810736", "url": "https://it.wikipedia.org/wiki?curid=89429", "title": "Valeria Valeri", "text": "Apprezzata attrice del genere brillante, e dimostratasi anche di ottimo spessore drammatico. Debutt\u00f2 con la compagnia di Laura Carli nella stagione 1948-1949 e recit\u00f2 ininterrottamente sui palcoscenici teatrali diventando una delle presenze storiche del teatro italiano del dopoguerra.\nBiografia.\nA 22 anni, mentre segue i corsi di recitazione tenuti da Elsa Merlini, partecipa a un concorso per annunciatrice radiofonica indetto dalla Rai, classificandosi al 2\u00ba posto. Rinuncia ad entrare alla radio, dopo il saggio di diploma tenuto, ed intraprende la carriera teatrale sin dalla stagione 1948-1949, nella Compagnia di Laura Carli, debuttando a Forl\u00ec, nello spettacolo \"Caldo e freddo\" di Fernand Crommelynck.\nSul palcoscenico recita ininterrottamente sino ai giorni nostri, diventando una delle pi\u00f9 apprezzate attrici del genere brillante, ma dimostrandosi anche di ottimo spessore drammatico.\nTeatro.\nDopo il debutto a Forl\u00ec (1948-49), a partire dalla stagione 1950-1951 recit\u00f2 con Gino Cervi e Andreina Pagnani in testi contemporanei del livello di \"L'albergo dei poveri\" di Gorkij, \"Harvey\" di Mary Chase, \"I figli di Edoardo\" di Jackson, Bottomley e Marc-Gilbert Sauvajon, nonch\u00e9 del classico \"Il mercante di Venezia\" di William Shakespeare. Dalla stagione 1955-1956 entra a far parte della Compagnia del Teatro Stabile di Genova, recitando testi di Giraudoux, Cechov, Dostoevskij e, tra gli italiani, Bertolazzi (\"La Gibigianna\"), Diego Fabbri e Marco Praga (\"La moglie ideale\"). Nel 1958 avviene la svolta decisiva della carriera, sia professionale che personale: entra a far parte della celebre \"Compagnia Attori Associati\", accanto a Ivo Garrani, Giancarlo Sbragia e con Enrico Maria Salerno; insieme a quest'ultimo ottiene i primi grandi consensi nel 1960, nello spettacolo \"Sacco e Vanzetti\" (dove interpret\u00f2 il ruolo della moglie di Nicola Sacco) ed instaur\u00f2 un sodalizio artistico e affettivo tra i pi\u00f9 importanti della storia del nostro spettacolo. Da Salerno ebbe anche una figlia, Chiara, apprezzata attrice e doppiatrice, ma non si sposarono mai. Nel 1968 recitarono insieme anche nella serie televisiva \"La famiglia Benvenuti\".\nDurante la stagione 1963-1964 recit\u00f2 insieme ad Alberto Lupo (in quel periodo popolarissimo), tornando allo Stabile di Genova in testi come \"La vita \u00e8 sogno\" di Pedro Calder\u00f3n de la Barca, \"Baciami Alfredo\" di Carlo Terron e \"Alfa Beta\" di E. A. Whitehead. Ma \u00e8 tra la fine degli anni '60 e i primi anni '70 che la Valeri conosce i maggiori successi, in coppia con Alberto Lionello nelle commedie brillanti \"Occupati di Amelia!\" di Georges Feydeau e \"L'anatra all'arancia\" di William Douglas-Home. Nella stagione 1977-1978 recit\u00f2 con Gino Bramieri e Paola Tedesco nella commedia di Italo Terzoli ed Enrico Vaime \"Anche i bancari hanno un'anima\" e affront\u00f2 anche testi goldoniani come \"La vedova scaltra\".\nDalla stagione 1981-1982 affront\u00f2 un altro importante sodalizio artistico con Paolo Ferrari, in testi come \"Fiore di cactus\" di Barillet e Gredy, \"Vuoti a rendere\" di Maurizio Costanzo (1986), \"Sinceramente bugiardi\" di Alan Ayckbourn (1987), portata in tourn\u00e9e per tre anni e nella quale recit\u00f2 insieme alla figlia Chiara, \"Senti chi parla\" di Derek Benfield (1989), \"Gin Game\" di Donald Lee Coburn (1990), \"Il diario di una cameriera\" di Octave Mirbeau, (1991) dove ritrov\u00f2 Giancarlo Sbragia. Quindi, nel 1992, gli ultimi spettacoli con Ferrari, \"Love Letters\" di A. R. Gurney, \"Trappola mortale\" di Ira Levin, \"Io... e ancora io\" di Marie Pacorme e per finire \"La cicogna si diverte\" di Andr\u00e9 Roussin. Venne diretta da registi del calibro di Gianfranco De Bosio e Giancarlo Zanetti.\nAttrice instancabile, dalla met\u00e0 degli anni novanta continua a calcare i palcoscenici teatrali con dedizione, stavolta con commedie brillanti, sotto la direzione di Patrick Rossi Gastaldi, Giuseppe Cairelli e Claudia Della Seta, a partire da \"Colpo di sole\" di Marcel Mithois, diretta da Ennio Coltorti (1994), \"Il clan delle vedove\" e molte altre.\nAll'et\u00e0 di 85 anni \u00e8 tornata a recitare con Paolo Ferrari, nella commedia di Costanzo \"Vuoti a rendere\".\nA vent'anni circa dalla loro prima interpretazione della commedia di Donald Coburn, nel gennaio 2012, la coppia Valeria Valeri e Paolo Ferrari torna ad interpretare la commedia \"Gin Game\", in un nuovo allestimento diretto da Francesco Macedonio.\nA ottobre 2012 \u00e8 in scena al Teatro Ghione di Roma nello spettacolo \"L'isola che non c'\u00e8\", scritto e diretto da Guido Governale e Veruska Rossi. Accanto a lei i \"Piccoli per Caso\", la prima Compagnia in Italia di bambini professionisti, giovanissimi talenti tra i 10 e i 15 anni.\nNel 2012 le viene assegnato il premio Alabarda d'oro per il teatro.\nSempre nello stesso anno, \u00e8 al quarto anno di repliche (debutto al Teatro Ghione nel 2009) con lo spettacolo teatrale \"Le fuggitive\", in scena con Milena Vukotic e con la regia di Nicasio Anzelmo.\nDopo un incidente occorsole all'inizio del 2015, \u00e8 stata costretta ad annullare la ripresa de \"Le fuggitive\", prevista per la stagione 2014-2015.\nSempre nel 2015, le viene conferita la cittadinanza onoraria di Forl\u00ec, in considerazione dei legami fra Valeria Valeri e la citt\u00e0 del suo debutto teatrale. Nell'occasione, si esibisce in una lettura pubblica di testi di Jurij Ferrini.\nA dicembre del 2015, torna nuovamente in teatro con \"Love Letters\", questa volta accanto a Giancarlo Zanetti, che l'ha vista protagonista fino a maggio 2016.\nIl cinema.\nSul grande schermo non ebbe una frequentazione altrettanto importante: interpret\u00f2 soltanto 7 pellicole tra il 1950 e il 1981, e sempre in ruoli di supporto. Nel 1966 recit\u00f2 insieme al compagno di vita Enrico Maria Salerno in un film importante di Florestano Vancini, \"Le stagioni del nostro amore\". Ma al cinema la sua carriera termina di fatto l\u00ec, a causa di pressanti e importanti impegni teatrali.\nIl doppiaggio.\nHa prestato la voce a Natalie Wood in \"La grande corsa\", Ellen Burstyn in \"Alice non abita pi\u00f9 qui\", Maggie Smith in \"Invito a cena con delitto\", Diana Douglas in \"Vizio di famiglia\" e diverse altre, anche in serie televisive molto popolari come \"Capitol\" e \"Beautiful\". Doppia anche alcune attrici straniere che recitano in film italiani, come Betsy Blair ne \"I delfini\" (1960), Martine Carol in \"Vanina Vanini\" di Roberto Rossellini (1961), Marina Vlady in \"Una storia moderna - L'ape regina\" di Marco Ferreri (1962) e Margaret Lee in \"2 samurai per 100 geishe\" di Giorgio Simonelli (1964). Ha terminato l'attivit\u00e0 di doppiatrice nel 2008.\nLa televisione.\nSul piccolo schermo sar\u00e0 ricordata principalmente per i due ruoli che la resero molto popolare negli anni '60, non a caso entrambi riguardanti madri apprensive e ansiose: la signora Stoppani, madre dell'inquieto Giannino Stoppani (Rita Pavone) nello sceneggiato musicale \"Il giornalino di Gian Burrasca\" diretto nel 1964 da Lina Wertm\u00fcller e dove recit\u00f2 accanto al compagno teatrale Ivo Garrani nella parte dell'irascibile padre, quindi nel biennio 1968-1969 con le due serie di telefilm \"La famiglia Benvenuti\" dirette da Alfredo Giannetti, sempre accanto ad Enrico Maria Salerno, dove \u00e8 la madre di un ragazzino che affronta diverse, bonarie avventure familiari, dopo aver improvvisamente cambiato abitazione e amicizie.\nIn televisione torner\u00e0, insieme al compagno di vita, nel film \"Disperatamente Giulia\" (1990), tratto dal \"best seller\" di Sveva Casati Modignani e diretto dallo stesso Salerno. Dopodich\u00e9 si far\u00e0 vedere ancora nel 2001, nella serie \"Compagni di scuola\" diretta da Tiziana Aristarco e Claudio Norza e nella \"soap-opera\" nostrana \"Un posto al sole\", nel ruolo di Agnese Cozzolino, la madre di Giulia Poggi. Quindi ottiene un discreto successo con altri due telefilm, \"La Tassista\" diretta da Jos\u00e9 Maria S\u00e0nchez nel 2004, dove interpreta la madre della tassista Stefania Sandrelli accanto ad Andrea Giordana e Riccardo Garrone, e infine nel ruolo di una nonna intraprendente investigatrice in \"Una famiglia in giallo\" diretta da Alberto Simone nel 2005, con Giulio Scarpati e Milena Miconi, che ricalca in qualche maniera la fortunata serie statunitense di telefilm \"La signora in giallo\" con Angela Lansbury. Il medesimo personaggio ricompare nella serie \"Il commissario Manara\" del 2009 e 2011.\nNel 2008 recita al fianco dei ragazzi di Amici di Maria De Filippi, nel musical \"Portamitanterose.it\".\nNella primavera del 2014 torna ancora una volta in tv, accanto a Camillo Milli, Lino Banfi e Milena Vukotic, in occasione della nona stagione di \"Un medico in famiglia\".\nIl 16 gennaio 2016, novantaquattrenne, \u00e8 ospite di Massimo Ranieri, nel corso della trasmissione \"Sogno e son desto\"\nMorte.\n\u00c8 morta a Roma l'11 giugno 2019 all'et\u00e0 di 97 anni. I funerali si sono svolti in forma privata il giorno seguente nella Chiesa degli Artisti.\nOnorificenze.\nDal 1\u00ba dicembre 2015 fino alla morte \u00e8 stata cittadina onoraria di Forl\u00ec."}
{"id": "89430", "revid": "110157", "url": "https://it.wikipedia.org/wiki?curid=89430", "title": "Trans (Domleschg)", "text": "Trans (toponimo tedesco; in romancio \"Tr\u00e0n\") \u00e8 una frazione di 52 abitanti del comune svizzero di Domleschg, nella regione Viamala (Canton Grigioni).\nGeografia fisica.\nTrans \u00e8 situato nella Domigliasca, alla destra del Reno Posteriore (\"Hinterrhein\"); dista 27\u00a0km da Coira. Il punto pi\u00f9 elevato del comune \u00e8 la cima del Piz Raschil (2 575\u00a0m s.l.m.), sul confine con Almens e Churwalden.\nStoria.\nFino al 31 dicembre 2008 \u00e8 stato un comune autonomo che si estendeva per 7,47\u00a0km\u00b2; il 1\u00ba gennaio 2009 \u00e8 stato accorpato al comune di Tomils assieme agli altri comuni soppressi di Feldis e Scheid. Il 1\u00ba gennaio 2015 Tomils \u00e8 stato a sua volta accorpato agli altri comuni soppressi di Almens, Paspels, Pratval e Rodels per formare il nuovo comune di Domleschg.\nInfrastrutture e trasporti.\nDista 8,5\u00a0km dalla stazione ferroviaria di Rothenbrunnen e 8\u00a0km dall'uscita autostradale di Rothenbrunnen, sulla A13/E43."}
{"id": "89432", "revid": "599013", "url": "https://it.wikipedia.org/wiki?curid=89432", "title": "Plessur", "text": ""}
{"id": "89433", "revid": "363629", "url": "https://it.wikipedia.org/wiki?curid=89433", "title": "Devoluzione (politica)", "text": "Il termine devoluzione \u00e8 un anglicismo del tipo calco linguistico (da \"devolution\").\n\u00c8 alternativo a al termine italiano decentramento, presente nella Costituzione italiana ma sempre meno usato sia nel linguaggio politico che in quello giornalistico.\nCaratteristiche.\nPur esistendo il termine italiano \"decentramento\", il vocabolo inglese \"devolution\" viene usato nell'attualit\u00e0 politica italiana per indicare il passaggio di attribuzione di poteri su talune materie (per esempio scuola e sanit\u00e0) dallo stato alle regioni. , ha preso ampio spunto dal termine utilizzato nel 1997 da giuristi e giornalisti per definire il passaggio di alcuni poteri dal Parlamento britannico di Londra a quello insediatosi nello stesso anno nella capitale della Scozia, Edimburgo.\nLo scopo di questo passaggio \u00e8 attribuire i diritti e i doveri connessi alla gestione delle materie oggetto del processo di devoluzione ad organi dello stato pi\u00f9 vicini ai cittadini che beneficiano di tali servizi, in applicazione del principio di sussidiariet\u00e0.\nNel diritto costituzionale, devoluzione o decentramento sono sinonimi e indicano il trasferimento delle competenze e dei poteri dalla sede del governo centrale verso le sedi dei governi locali o periferici. La costituzione italiana prevede come sedi del governo locale le regioni, le province, le citt\u00e0 metropolitane e i comuni, e prevede tra loro un principio di sussidiariet\u00e0."}
{"id": "89436", "revid": "110157", "url": "https://it.wikipedia.org/wiki?curid=89436", "title": "Scheid", "text": "Scheid \u00e8 un comune di 126 abitanti della Renania-Palatinato, in Germania.\nAppartiene al circondario (\"Landkreis\") del Vulkaneifel (targa DAU) ed \u00e8 parte della comunit\u00e0 amministrativa (\"Verbandsgemeinde\") della Obere Kyll."}
{"id": "89437", "revid": "77358", "url": "https://it.wikipedia.org/wiki?curid=89437", "title": "Villa Hanbury", "text": ""}
{"id": "89438", "revid": "1318658", "url": "https://it.wikipedia.org/wiki?curid=89438", "title": "Giardini botanici Hanbury", "text": "I giardini botanici Hanbury sorgono sul promontorio della Mortola, sulla costa ligure, a pochi chilometri dal confine francese. Occupano una superficie di 18 ettari, compresi nel territorio comunale di Ventimiglia, localit\u00e0 Mortola, in provincia di Imperia.\nIl parco della villa rappresenta uno dei giardini di acclimatazione pi\u00f9 famosi d'Europa e del bacino mediterraneo.\nIl terreno \u00e8 digradante dalla collina al mare, come \u00e8 tipico della costa ligure. L'aspetto paesaggistico \u00e8 tipicamente \"all'inglese\", con vialetti irregolari e romantici rustici pergolati e patii, con la pittoresca vista del mare sullo sfondo. Il parco \u00e8 anche attraversato da un tratto dell'antica strada consolare via Julia Augusta; per la conformazione geografica l'accesso alla villa \u00e8 dal suo lato superiore.\nSotto il portico d'ingresso si pu\u00f2 ammirare un mosaico raffigurante \"Marco Polo\", opera voluta dal vicentino Antonio Salviati e datata al 1888.\nNella parte inferiore, non lontano dal mare (comunque non accessibile a causa del sistema di cinta), un piccolo settore semipianeggiante \u00e8 conservato con la vegetazione originale mediterranea, ombreggiata da pini e dotata di gazebo.\nI giardini botanici Hanbury sono stati inseriti nella lista dei 10 giardini pi\u00f9 belli d'Italia nel 2007 e nel 2011.\nProvvedimento istitutivo.\nIl primo vincolo storico-paesaggistico del luogo si ebbe con la legge n. 1089 del 1939. Il parco regionale attuale \u00e8 stato istituito con la legge regionale 27 marzo 2000 n. 31.\nStoria.\nI giardini furono realizzati a partire dal 1867, grazie alla passione dal viaggiatore inglese sir Thomas Hanbury. Dopo aver fatto fortuna come esportatore di t\u00e8 a Shanghai egli decise di stabilirsi sulla costa ligure, ed acquist\u00f2 dapprima il palazzo dei marchesi Orengo di Ventimiglia, tuttora esistente, e successivamente i terreni circostanti, su cui volle realizzare uno splendido giardino con specie botaniche raccolte in ogni parte del mondo.\nPer sviluppare il progetto egli si fece aiutare dal fratello Daniel, giunto appositamente dall'Inghilterra, da diversi botanici (fra cui, in particolare, i tedeschi Ludwig Winter e Alwin Berger, e l'ingegnere idrologo belga Paul-Vincent Levieux) e da una manovalanza di giardinieri stabilitisi nelle vicinanze. Il giardino divenne ben presto rinomato in tutto il mondo.\nAlla morte di sir Thomas (nel 1907), il figlio Cecil e la nuora Lady Dorothy portarono avanti l'opera fino alla seconda guerra mondiale, quando il sito dovette essere abbandonato. Tuttavia alla fine della guerra Lady Dorothy ritorn\u00f2 alla Mortola per ripristinare la villa e i suo giardini come attesta una placca posta sul lato ovest della villa stessa. \nNel 1960 lo stato italiano acquist\u00f2 dagli eredi il complesso, che, nel 1962, fu affidato all'Istituto internazionale di studi liguri. Nel 1979 tale istituto rinunci\u00f2 al gravoso impegno di ricostruzione post-bellica e successivamente, nel 1987, la gestione venne affidata definitivamente all'Universit\u00e0 degli Studi di Genova.\nIl 1\u00ba giugno 2006 \u00e8 stata presentata all'UNESCO la candidatura alla lista dei patrimoni dell'umanit\u00e0.\nIl 29 maggio 2010 le Poste italiane hanno emesso un francobollo dal valore di dedicato al giardino.\nLe specie botaniche presenti.\nI giardini ospitano migliaia di specie botaniche (quasi catalogate nel 1912), di origine prevalentemente tropicale e subtropicale, organizzate a zone per gruppo botanico.\nTra le pi\u00f9 significative vi sono:\nDi particolare interesse sono: \"Aphyllantes monspeliensis\", \"Beaucarnea recurvata\", \"Beaucarnea stricta\", \"Caesalpinia sepiaria\", \"Chiranthodendron pentadactylon\", \"Chrysanthemum discoideum\", \"Coronilla juncea\", \"Cupressus guadalupensis\", \"Cupressus lusitanica\", \"Corymbia citriodora\", \"Eucalyptus sideroxylon\", \"Eucalyptus microcorys\", \"Mandevilla laxa\", \"Passiflora bryonioides\", \"Passiflora amethistina\", \"Passiflora edulis\", \"Senecio deltoideus\", \"Sollya heterophylla\", \"Thunbergia grandiflora\", \"Thunbergia coccinea\", \"Thunbergia mysorensis\", \"Wigandia urens\" e \"Yucca australis\".\nI giardini.\nI giardini, oltre a conservare una notevole collezione botanica, sono ingentiliti da alcune fontane, statue e elementi architettonici. Una delle fontane pi\u00f9 famose \u00e8 La fontana del Drago che deve il suo nome a un bronzo giapponese che Thomas Hanbury acquist\u00f2 a Kyoto. Nel retro della piccolo bacino d'acqua \u00e8 collocata una statua di schiava di scuola canoviana. Fra gli elementi architettonici pi\u00f9 importanti c'\u00e8 il Mausoleo Moresco, da alcuni chiamato la tomba degli Hanbury, in cui sono tumulate le ceneri di Sir Thomas Hanbury e di sua moglie Katherine Aldam Pease.\nNote pratiche.\nDate le caratteristiche climatiche occorre considerare che pur trattandosi di una struttura locata nella parte settentrionale del paese per motivi climatici locali la primavera \u00e8 piuttosto precoce, e l'autunno notevolmente tardivo; questo reca per conseguenza il fatto che le vegetazioni e le fioriture iniziano in stagione precoce e finiscono molto tardi, mentre l'estate \u00e8 molto lunga e calda. Alcune fioriture si hanno in pieno inverno.\nIl giardino \u00e8 visitabile al pubblico."}
{"id": "89439", "revid": "224230", "url": "https://it.wikipedia.org/wiki?curid=89439", "title": "Mater artium necessitas", "text": "Mater artium necessitas: proverbio latino, dal significato letterale: \"La necessit\u00e0 \u00e8 la madre delle abilit\u00e0\" e senso traslato \"In caso di necessit\u00e0 si riescono a fare cose inaspettate\". \nCome proverbio italiano \u00e8 diffuso come La necessit\u00e0 aguzza l'ingegno o La miseria aguzza l'ingegno.\nSi noti che la parola latina \"ars, artis\" in questo caso non ha il significato che \u00e8 passato in italiano di \"arte\", ma appunto quello di \"abilit\u00e0\", come nella parola italiana \"artefice\". Il proverbio non \u00e8 molto usato nell'italiano corrente: \u00e8 pi\u00f9 facile trovare le versioni italiane \"la necessit\u00e0 aguzza l'ingegno\" e \"bisogna fare di necessit\u00e0 virt\u00f9\". In inglese, il proverbio corrispondente \u00e8 \"Necessity is the mother of invention\". \nPotrebbe anche darsi il caso che il proverbio non esistesse ai tempi dei Romani, ma sia un'invenzione rinascimentale: la prima attestazione si ha infatti nel libro \"Vulgaria\" (\"Cose comuni\"), una specie di vocabolario latino-inglese di William Horman."}
{"id": "89442", "revid": "416175", "url": "https://it.wikipedia.org/wiki?curid=89442", "title": "Amici dei popoli", "text": "L'associazione Amici dei popoli \u00e8 una organizzazione non governativa senza scopo di lucro di ispirazione cristiana. Essa nacque dalla collaborazione di persone laiche con alcune attivit\u00e0 missionarie tenutesi in Ruanda.\nNel 1978 ha ottenuto l'idoneit\u00e0 ad operare nei paesi in via di sviluppo dall'Unione europea e dal 1987 dal Ministero degli affari esteri Italiano. Dal 1990 aderisce alla Federazione organismi cristiani di servizio internazionale volontario.\nLe radici cristiane di tale associazione spingono i suoi membri ad iniziative che hanno come centro la persona umana nel suo complesso e che si basano sulla figura di Ges\u00f9 e sui valori evangelici. Viene, inoltre, proposto uno stile di vita conforme a queste idee ma non vengono rifiutate persone non appartenenti al cristianesimo. Per far questo vengono proposte diverse attivit\u00e0 da compiere:\nCollegamenti esterni.\nAmici dei Popoli"}
{"id": "89443", "revid": "767487", "url": "https://it.wikipedia.org/wiki?curid=89443", "title": "Tumegl/Tomils", "text": ""}
{"id": "89444", "revid": "121511371", "url": "https://it.wikipedia.org/wiki?curid=89444", "title": "Caprolattame", "text": "Il caprolattame \u00e8 il lattame dell'acido 6-amminoesanoico o aminocaproico.\nA temperatura ambiente \u00e8 un solido che si presenta in forme di scaglie bianche. \u00c8 molto solubile in etanolo e abbastanza solubile in acqua, le impartisce una reazione lievemente basica - una soluzione di 333 g/l a 20 \u00b0C ha pH compreso tra 7 e 8,5.\nSeppure da un punto di vista sistematico possa, ad un'osservazione superficiale della formula di struttura, apparire come un chetone ciclico di un'azepina completamente idrogenata, si tratta di un lattame, una categoria di ammidi cicliche, ottenute per condensazione intramolecolare di un gruppo carbossilico (-COOH) e un gruppo amminico \u2013NH2. Ha reattivit\u00e0 differente, in particolare sul carbonio carbonilico, rispetto a quella dei chetoni. In soluzione acquosa si idrolizza facilmente nell'acido aminocaproico, di cui \u00e8 appunto il lattame.\n\u00c8 la materia prima per la produzione del nylon 6, che ne \u00e8 il polimero."}
{"id": "89446", "revid": "15756", "url": "https://it.wikipedia.org/wiki?curid=89446", "title": "Joseph Blair", "text": "Carriera.\nHa frequentato l'Arizona University dal 1992 al 1996, con 11 punti e 6,5 rimbalzi di media a partita. Viene scelto dalla squadra NBA dei Seattle SuperSonics col numero 35 del draft 1996 ma subito viene ingaggiato da una squadra europea: i francesi del Pau-Orthez.\nNel 1997-98 gioca con la spettacolare squadra degli Harlem Globetrotters, in cui torna poi nel 2000.\nArriva in Italia nel 1998, indossando la maglia della Pallacanestro Biella, in Serie A2. L'anno successivo passa alla Scavolini Pesaro in Serie A1, club in cui fa poi ritorno anche nel 2001.\nGioca anche con Long Island Surf (1998), PAOK Salonicco (2000) e \u00dclker Istanbul (2002-04). Con questi ultimi ha vinto due Coppe di Turchia.\nNell'estate 2004 passa all'Olimpia Milano.\nI suoi punti di forza sono la precisione al tiro, la grande capacit\u00e0 di trattare il pallone, la forza a rimbalzo ma soprattutto il suo carisma, sia in campo sia fuori, accostato alla spettacolarit\u00e0 nel gioco, con una filosofia assorbita nei suoi anni nei Globetrotters.\nIl suo grande punto debole \u00e8 invece l'imprecisione nei tiri liberi: in carriera ha una percentuale di poco superiore al 50%, e un suo 0/6 ai liberi nel corso di gara 4 della finale scudetto 2004-05, persa 65-67 contro la Fortitudo Bologna, \u00e8 stato una delle cause della sconfitta della sua squadra.\n\u00c8 vegetariano e molto religioso; ha due figli, nati dall'unione con una ragazza italiana.\nNel 2007, dopo aver passato un'estate senza una squadra con cui giocare, i Chicago Bulls chiamano Blair per il training camp di inizio stagione. Blair dovr\u00e0 lottare con altri giocatori come il playmaker Andre Barrett, l'ala piccola Justin Cage, la guardia Thomas Gardner ed il centro Jared Homan.\nIl 10 ottobre viene tagliato dalla squadra di Chicago. Dopo aver giocato nello Spartak Primor'e come naturalizzato russo, si trasferisce allo Spartak San Pietroburgo."}
{"id": "89448", "revid": "1458600", "url": "https://it.wikipedia.org/wiki?curid=89448", "title": "Rudolf Hess", "text": "La sua carriera lo ha portato a diventare un uomo tra i pi\u00f9 influenti del Terzo Reich e del Partito Nazionalsocialista Tedesco dei Lavoratori.\nBiografia.\nI primi anni.\nNacque in Egitto, ad Alessandria, da una famiglia benestante che si trovava in Africa per motivi di lavoro. Il padre Fritz, bavarese, luterano praticante, era un ricco esportatore di vini, sua madre era Clara Hess (nata M\u00fcnch). Torn\u00f2 in Germania con la famiglia nel 1908, a 14 anni. Espresse interesse per l'astronomia, ma il padre lo convinse a seguire studi economici ad Amburgo e in Svizzera.\nPartecip\u00f2 da volontario alla prima guerra mondiale: si arruol\u00f2 inizialmente nel reggimento \"List\", tra i pi\u00f9 aggressivi e tenaci dell'intero conflitto, in cui combatteva anche il caporale di origine austriaca Adolf Hitler, partecip\u00f2 alla prima battaglia di Ypres e alla battaglia di Verdun. Poi - fino alla fine della guerra - prest\u00f2 servizio nell'Aviazione, come pilota da caccia nella Squadriglia Bavarese 34, dove fu promosso al grado di tenente.\nNell'autunno del 1919 Hess si iscrisse all'Universit\u00e0 di Monaco, dove studi\u00f2 storia ed economia. Il suo professore di geopolitica fu Karl Haushofer, un teorico del concetto di Lebensraum (\"spazio vitale\"). Fu Hess a presentare Haushofer a Hitler, il quale fece del Lebensraum una colonna portante del pensiero nazionalsocialista.\nFu Adolf Hitler che convinse Hess a entrare in politica, nel 1920, anno in cui abbandon\u00f2 l'Universit\u00e0 di Monaco, dove stava per laurearsi in filosofia. Il 20 dicembre 1927 Hess spos\u00f2 la ventisettenne Ilse Pr\u00f6hl (22 giugno 1900 \u2013 7 settembre 1995) di Hannover. La coppia ebbe un figlio, Wolf R\u00fcdiger Hess (18 novembre 1937 \u2013 24 ottobre 2001).\nVice di Hitler.\nHess partecip\u00f2 al putsch di Monaco nel 1923. La rivolta fall\u00ec ed egli fugg\u00ec in Austria, salvo poi ritornare in Germania alla notizia che Hitler era stato arrestato. Fu condannato a diciotto mesi di detenzione. In carcere, Hess aiut\u00f2 il futuro F\u00fchrer a scrivere il \"Mein Kampf\" (\"La mia battaglia\"), opera che divent\u00f2 il testo sacro del nazismo. Da quel momento egli divenne uno dei pi\u00f9 stretti collaboratori di Hitler, tanto da esserne considerato il successore alla guida del partito. Nel 1933 Hitler lo nomin\u00f2 suo vice, \"Reichsleiter\", dandogli ampi poteri sia all'interno del partito sia nel governo da poco costituito.\nSei anni dopo, Rudolf Hess fu nominato ufficialmente numero tre del partito, dopo Hitler e G\u00f6ring. Tuttavia Hess non fu mai uomo d'apparato: relegato sempre a occasioni di pura facciata, per la sua posizione di \"moderato\" venne escluso dalle riunioni di partito, in cui venivano deliberate decisioni importanti e spietate (come lo sterminio delle SA nella \"Notte dei lunghi coltelli\", le persecuzioni antisemite nella \"Notte dei cristalli\" e l'entrata in guerra della Germania), alle quali invece non manc\u00f2 mai il suo segretario particolare, l'ambizioso Martin Bormann. Non si oppose all'invasione della Polonia, che fu poi la causa dello scoppio della seconda guerra mondiale.\nIl misterioso volo in Scozia.\nIl 10 maggio 1941 Hess decoll\u00f2 da Augusta a bordo di un Messerschmitt Bf 110 modificato con due serbatoi di carburante aggiuntivi, diretto in Scozia, per raggiungere il castello del duca di Hamilton (considerato un fautore del dialogo con il Terzo Reich) nel Lanarkshire. Qui si paracadut\u00f2. Fu consegnato all'esercito britannico, che provvide al suo internamento. La versione ufficiale britannica vide in Hess un uomo in crisi, con disturbi mentali, sconvolto dagli orrori della guerra, messo da parte dal regime, intenzionato a proporre, tramite il duca e all'insaputa del dittatore, un utopistico piano di pace ai britannici\u00a0\u2013 considerati fratelli d'origine\u00a0\u2013 basato sulla spartizione del potere a livello mondiale.\nHitler, parlando alla radio subito dopo il viaggio di Hess, lo defin\u00ec \"un pazzo\": esattamente quanto Hess gli aveva chiesto di dire, in caso di fallimento della missione, nella sua ultima lettera. I motivi di quel viaggio non sono mai stati chiariti e la misteriosa vicenda della missione di Hess nel Regno Unito \u00e8 stata interpretata in vario modo. Una prima interpretazione, suffragata da documentazione ufficiale sia britannica sia tedesca, e dalla stessa deposizione del protagonista, vede la missione come un'iniziativa individuale di Hess, che nell'ottica del dittatore nazista si configurava come un atto di grave insubordinazione, se non di alto tradimento.\nUn'altra interpretazione, che si colloca nel filone del revisionismo storico, vede questa missione avvenuta con il consenso (se non con l'ordine) di Hitler. Le proposte di Hitler sarebbero state giudicate inaccettabili o l'interlocutore inaffidabile (dopo la conferenza di Monaco) dal governo di Londra e, a questo punto, vi sarebbe stata una coincidenza di interessi tra gli opposti belligeranti per far apparire il volo di Hess come un'iniziativa individuale. Lo stesso Hess, al termine della guerra, avrebbe avuto interesse a presentare il suo volo come un'iniziativa individuale, al fine di alleggerire la propria posizione processuale, presentandosi come un insubordinato invece che come un emissario di Hitler. Nessun documento ufficiale avvalora questa tesi, ma rimane la constatazione della severit\u00e0 della condanna inflittagli a Norimberga e della durezza del regime di detenzione, non tanto con riferimento alle sue colpe, ma confrontando il suo trattamento con quello riservato ad altri esponenti politici e militari nazisti autori di crimini.\nProcesso, detenzione e morte.\nAl Processo di Norimberga nel 1946 Hess, imputato in quattro capi d'accusa, fu considerato colpevole di \"cospirazione per commettere crimini contro la pace\" e di \"aver pianificato, iniziato e intrapreso delle guerre d'aggressione\". Fu condannato all'ergastolo. Per l'esecuzione della pena fu rinchiuso nel carcere di Spandau, a Berlino Ovest. Numerose furono in seguito le richieste di grazia, soprattutto dopo che Hess era rimasto l'unico detenuto del carcere dopo la liberazione degli altri nazisti condannati a pene detentive, rimaste sempre inascoltate per l'intransigenza dell'URSS e il mancato appoggio del Regno Unito.\nIl 17 agosto 1987, a 93 anni, Hess fu trovato impiccato in prigione, ufficialmente morto suicida alla vigilia della sua probabile scarcerazione, dopo che Michail Gorba\u010d\u00ebv aveva deciso di annullare il veto sovietico.\nLa sua famiglia sostenne che fosse stato assassinato dal Secret Intelligence Service per impedire che egli potesse rivelare verit\u00e0 scomode sulle condotte di guerra inglesi. Sul suo corpo fu trovata una nota lasciata per la famiglia, in cui ringraziava per tutto ci\u00f2 che avevano fatto per lui, la quale per\u00f2 era stata scritta durante una precedente ospedalizzazione nel 1969. Il suo avvocato Alfred Seidl sostenne che Hess fosse troppo vecchio e fragile per aver eseguito da solo tale azione.\nHess fu sepolto a Wunsiedel, in Baviera. Sulla sua lapide, sotto il suo nome, si leggevano le parole \"Ich hab's gewagt\" (\u00abHo osato\u00bb), citazione di Ulrich von Hutten. Il 20 luglio 2011 la sua tomba fu smantellata e i suoi resti esumati, dopo che la chiesa evangelica proprietaria del terreno su cui sorgeva il sepolcro decise di non rinnovare il contratto di affitto del suolo alla nipote di Hess, poich\u00e9 la tomba era diventata meta di pellegrinaggi da parte di esponenti dell'estrema destra tedesca. Gli eredi di Hess decisero di far cremare i resti e di disperderne le ceneri in mare. Nonostante la sua posizione di \"moderato\" e i suoi difficili rapporti con Hitler e il nazismo a partire dalla fine degli anni trenta, Hess \u00e8 diventato un punto di riferimento per i circoli neonazisti tedeschi."}
{"id": "89451", "revid": "180559", "url": "https://it.wikipedia.org/wiki?curid=89451", "title": "Aacharya Atre", "text": "Nato a Sasvad, nei pressi di Pune (Maharashtra), Atre inizi\u00f2 la sua carriera come insegnante: in questo campo sono noti i suoi romanzi sperimentali.\nLa sua vasta opera letteraria e giornalistica \u00e8 considerata un importante contributo alla letteratura marathi. Atre riscosse un importante successo di pubblico e di critica non solo come poeta (con la sua raccolta poetica, \"Zhenduchi Phule\"), ma anche come drammaturgo, persino durante il declino del teatro Marathi (ricordiamo tra l'altro le commedie \"Sashtang Namaskar\", \"Moruchi Maushi\" (1947), \"To mee Navhech\" e \"Gharabaher\").\nLa maggior parte dei suoi testi sono a carattere autobiografico: ricordiamo \"Mee Kasa Jhalo\" e \"Karheche Paani\", un'autobiografia in 5 volumi.\nAtre \u00e8 stato anche un acclamato giornalista: nei suoi elzeviri \u00e8 intervenuto su diversi aspetti della societ\u00e0 dei suoi tempi. E infine, il successo non gli \u00e8 mancato nemmeno dietro la macchina da presa: uno dei suoi film, \"Shyamchi Aai\" (1953), ha ricevuto il premio nazionale come miglior film indiano dell'anno."}
{"id": "89453", "revid": "729019", "url": "https://it.wikipedia.org/wiki?curid=89453", "title": "Aachen Flugzeugbau", "text": "Aachen Flugzeugbau era un'azienda aeronautica tedesco imperiale attiva all'inizio del XX secolo, fondata circa all'inizio della prima guerra mondiale.\nCon la fine della guerra e con la proibizione per la Germania di costruire aeroplani militari, l'impresa inizi\u00f2 a specializzarsi in idrovolanti, e nel 1921 divenne nota come Aachener Segelflugzeugbau, producendo i modelli di Wolfgang Klemperer.\nFu acquistata dalla Junkers GmbH nel 1923."}
{"id": "89454", "revid": "339392", "url": "https://it.wikipedia.org/wiki?curid=89454", "title": "Aachener", "text": ""}
{"id": "89455", "revid": "124522985", "url": "https://it.wikipedia.org/wiki?curid=89455", "title": "Magma", "text": "In vulcanologia, il magma \u00e8 un sistema complesso di roccia fusa, compreso anche di acqua, altri fluidi, sostanze gassose in esso disciolte e fenocristalli, nel caso in cui le condizioni di pressione e temperatura di liquidus non siano state superate.\nDal punto di vista geochimico, il magma \u00e8 distinto dalla lava, poich\u00e9 possiede ancora la componente gassosa disciolta. Il magma \u00e8 presente solo in situazioni ipogee dal momento che, quando il magma fuoriesce dalla crosta attraverso apparati vulcanici, diviene lava, perdendo alcuni suoi componenti volatili quali acqua e gas disciolti, non essendoci pi\u00f9 le condizioni di pressione sufficienti a mantenerli in soluzione nella massa fusa.\nNatura del magma.\nIl magma pu\u00f2 essere definito approssimativamente come un fluido viscoso ad alta temperatura ed alta pressione, che, una volta raffreddato, forma le rocce magmatiche. In natura il magma \u00e8 in realt\u00e0 un sistema complesso, eterogeneo, costituito da una fase liquida silicatica, una fase gassosa disciolta e una fase solida composta da uno o pi\u00f9 componenti, che in alcune condizioni pu\u00f2 essere assente (magmi surriscaldati). La fase solida \u00e8 costituita da cristalli separatisi dal fuso ed eventualmente da xenoliti strappati e inglobati durante la risalita. La fase gassosa \u00e8 costituita prevalentemente da acqua allo stato di vapore (che origina l'acqua juvenile durante il degassamento), CO2 e, subordinatamente, da composti di idrogeno, zolfo, ossigeno, e da elementi rari; la fase gassosa pu\u00f2 essere pi\u00f9 o meno abbondante e la sua modalit\u00e0 di liberazione governa i meccanismi eruttivi.\nSolitamente un magma \u00e8 prevalentemente di natura silicatica con composizione chimica variabile per magma, (40-75% di silicio) e influisce sulle sue propriet\u00e0 fisiche. Oltre all'acqua e al silicio, un magma contiene generalmente alcuni elementi chimici come Alluminio, Ferro, Magnesio, Calcio, Sodio, Potassio, Titanio, Fosforo, Manganese ed altri noti come elementi in tracce, presenti con percentuali in peso inferiori allo 0,1%.\nIn natura esistono anche magmi di composizione non silicatica, ma sono molto rari e danno origine a prodotti che vengono identificati per la fase minerale prevalente; i prodotti pi\u00f9 noti sono le carbonatiti, rocce composte da oltre il 50% di carbonati primari.\nMovimenti del magma.\nUn magma pu\u00f2 risalire all'interno della crosta terrestre fino alla superficie e dare origine ad una colata (attivit\u00e0 effusiva) o ad un flusso piroclastico (attivit\u00e0 esplosiva). Il fluido magmatico \u00e8 spesso concentrato all'interno di una camera magmatica, nella crosta terrestre, ma la sua formazione pu\u00f2 avvenire anche a profondit\u00e0 maggiori, nel mantello. Il magma generalmente si trova a una temperatura compresa tra 650 e . La composizione chimica del magma \u00e8 estremamente variabile e caratterizza la sorgente dello stesso, pertanto \u00e8 possibile utilizzarla come parametro per classificare le rocce prodotte, sia in termini composizionali che genetici.\nIl processo vulcanico pu\u00f2 essere sintetizzato in quattro tappe:\nLa formazione.\nLa composizione delle rocce terrestri al momento della formazione del nostro pianeta non era cos\u00ec varia come ora: le rocce ultrafemiche che caratterizzavano il mantello primordiale hanno subito numerose e reiterate estrazioni di magmi ad opera di processi di fusione parziale. Alcuni elementi a bassa forza di campo come il silicio e altri non metalli sono stati estratti in maniera preferenziale da queste rocce per poi dar luogo a magmi, e quindi a nuove rocce, differenziati. Le rocce derivate da questi primi magmi sono state poi riprese in processi di fusione successivi tra cui i processi anattettici, legati alla subduzione di lembi di crosta terrestre.\nQuesti processi sono ancor oggi in atto solo su pianeti tettonicamente attivi come la Terra.\nTipi di magma.\nI magmi (e le rocce che ne derivano) possono avere composizioni diverse, per cui la cristallizzazione pu\u00f2 portare nei vari casi a rocce che differiscono tra loro per i tipi di minerali in esse aggregati. I magmi sono attualmente classificati in base alla percentuale di silice presente nel fuso: su tale base, i magmi si suddividono in: acidi, neutri, basici e ultrabasici.\nStruttura dei liquidi silicatici.\nI liquidi silicatici hanno una struttura che prefigura quella dei minerali (silicatici) a cui daranno origine per raffreddamento: essi sono costituiti essenzialmente da due unit\u00e0 elementari, che in base alla loro funzione vengono definiti costruttori di struttura e modificatori di struttura. I primi sono rappresentati da tetraedri di silicio e ossigeno (SiO), collegati tra loro in polimeri di varia struttura; gli elementi modificatori sono i cationi metallici che tendono a legarsi agli anioni ossigeno interrompendo la catena silicatica. Tali elementi sono ad esempio: potassio (K+), sodio (Na+), calcio (Ca2+), magnesio (Mg2+).\nL'alluminio (Al2O3) pu\u00f2 svolgere sia la funzione di costruttore, sostituendo il silicio nei tetraedri, che di modificatore, assumendo una coordinazione ottaedrica. Le condizioni che regolano la posizione di Al3+ sono la composizione chimica del magma e la pressione: a parit\u00e0 di moli% di SiO2 in condizioni di bassa pressione Al3+ assume preferibilmente coordinazione tetraedrica se le moli% di Al2O3 sono minori della somma delle moli% dei metalli mono e bivalenti (Na2O, K2O, CaO, MgO, ecc.). La coordinazione ottaedrica di Al3+ \u00e8 favorita dall'aumento della pressione.\nPropriet\u00e0 fisiche dei magmi.\nDensit\u00e0.\nLa densit\u00e0 di un magma dipende essenzialmente dalla sua composizione: varia da circa 2,2\u00a0g/cm\u00b3 per i magmi acidi a circa 2,8\u00a0g/cm\u00b3 per i magmi basaltici; aumenta con la pressione e diminuisce con la temperatura e con il contenuto in H2O.\nIl contrasto di densit\u00e0 tra magma e ambiente circostante regola la risalita del fuso. All'interno del sistema magmatico il contrasto di densit\u00e0 tra liquido residuale e fasi minerali segregate regola il meccanismo con cui avviene il processo di cristallizzazione frazionata.\nViscosit\u00e0.\nLa viscosit\u00e0 (\u03b7) di un magma \u00e8 la resistenza che questo oppone al flusso e viene misurata in poise o in Pascal secondi. Il suo inverso \u00e8 la fluidit\u00e0. La viscosit\u00e0 \u00e8 fortemente influenzata dalla struttura interna del liquido, quindi i fusi silicatici, fortemente polimerizzati, hanno un'elevata viscosit\u00e0. L'eventuale presenza di elementi volatili o di acqua ha invece effetto opposto, riducendo la viscosit\u00e0, che \u00e8 inoltre influenzata da pressione e temperatura.\nLa viscosit\u00e0 per temperature superiori a quelle del liquidus, cio\u00e8 in assenza di fasi cristallizzate, si esprime come:\nformula_1\ndove:\nSolubilit\u00e0 dell'acqua e di altri costituenti volatili.\nCome gi\u00e0 detto il magma pu\u00f2 contenere delle componenti volatili, la cui liberazione, nel processo di vescicolazione, influenza fortemente il tipo di attivit\u00e0 vulcanica. I gas magmatici hanno una composizione chimica molto complessa e variabile. La componente principale \u00e8 sicuramente l'H2O, a cui spesso si associa CO2 in quantit\u00e0 anche rilevanti. In minore quantit\u00e0 ritroviamo HCl, HF, H2S, S, SO2, SO3. I gas magmatici possono quindi essere considerati come associazioni di H, C, S, e O, che danno origine a composti che cambiano in funzione di pressione e temperatura.\nDifferenziazione magmatica.\nLa differenziazione magmatica \u00e8 l'insieme dei processi per cui, a partire da un determinato magma capostipite, possono originarsi associazioni di rocce con composizioni mineralogiche e chimiche molto diverse. In poche parole \u00e8 il fenomeno che porta alla formazione di diversi tipi di rocce ignee a partire da uno stesso fuso iniziale.\nPartendo da un magma i minerali che raffreddano alle pi\u00f9 alte temperature solidificano per primi privando il fuso di certi ioni cambiando, perci\u00f2, il contenuto chimico del fuso rimanente.\nLa differenziazione pu\u00f2 avvenire per:\nUn efficace meccanismo di separazione dal liquido dei vari minerali \u00e8 rappresentato dalla gravit\u00e0. Nel residuo ancora liquido di un magma in solidificazione vengono sempre di pi\u00f9 a mancare magnesio, calcio e ferro, mentre vengono acquisiti sodio, potassio e silicio. Oltre che per processi gravitativi la differenziazione magmatica pu\u00f2 avvenire attraverso processi gassosi, il cui trasporto rilascia sostanze disciolte.\nUna variazione del chimismo originale pu\u00f2 essere associato da contaminazione attraverso l'assimilazione delle rocce incassanti, originando magmi ibridi.\nMan mano che il residuo fuso raffredda si formano i vari cristalli alle loro temperature con il conseguente cambiamento del chimismo del fuso residuo (cristallizzazione frazionata)."}
{"id": "89458", "revid": "124451115", "url": "https://it.wikipedia.org/wiki?curid=89458", "title": "Carlo Di Palma", "text": "Biografia.\nAssistente operatore gi\u00e0 a quindici anni sul set di \"Ossessione\" diretto da Luchino Visconti, per un decennio lavor\u00f2 con i migliori direttori della fotografia del periodo, soprattutto con Gianni Di Venanzo. Operatore alla macchina dal 1951, cinque anni pi\u00f9 tardi diresse la fotografia del suo primo film, \"Lauta mancia\", e in seguito ne firm\u00f2 moltissimi altri, spesso di grande valore.\nEccellente alle prese con il bianco e nero (da \"Kap\u00f2\" a \"La lunga notte del '43\", da \"Divorzio all'italiana\" a \"Omicron\", tutti diretti da prestigiosi registi come Pontecorvo, Vancini, Germi, Gregoretti, Montaldo e Petri), \u00e8 soprattutto con il colore che riesce ad esprimere tutta la sua arte. Con i due film di Antonioni \"Deserto rosso\" e \"Blow-Up\" raggiunge una tappa fondamentale nella carriera con sperimentazioni cromatiche di grande rilievo.\nDurante la lavorazione di \"Blow-Up\", girato agli Elstree Studios di Londra, Carlo Di Palma fece la conoscenza di Stanley Kubrick, che stava girando \"\" nel teatro di posa a fianco di quello usato da Antonioni. \nA partire dal 1983 lavor\u00f2 con continuit\u00e0 negli Stati Uniti, dove incontr\u00f2 Woody Allen e stabil\u00ec con lui un proficuo sodalizio artistico che si prolung\u00f2 nel tempo, fotografando tutti i suoi film da \"Hannah e le sue sorelle\" fino a \"Harry a pezzi\", vincendo numerosi premi. Inoltre, nel 1980 cur\u00f2 la fotografia della ripresa televisiva di un'opera lirica di Mozart, \"La clemenza di Tito\".\nCome regista diresse tre commedie negli anni settanta, tutte interpretate da Monica Vitti, che fu sua compagna di vita dal 1964 per diversi anni. \nPrima di morire stava lavorando come direttore delle luci per i Concerti Classici Estivi nelle basiliche della capitale.\nVita privata.\nCarlo Di Palma era zio del direttore della fotografia Dario Di Palma. Ebbe una figlia, Valentina, costumista, nata dal primo matrimonio con Rossana Tognozzi. In seguito si spos\u00f2 un'altra volta, con la produttrice Adriana Chiesa.\nPremi e riconoscimenti.\nHa ricevuto in carriera 4 Nastri d'argento alla migliore fotografia per \"Deserto rosso\" (fotografia a colori), \"L'armata Brancaleone\" di Mario Monicelli (fotografia a colori), \"Ombre e nebbia\" e \"La dea dell'amore\" entrambi di Woody Allen, e nel 1968 una nomination ai Bafta britannici per \"Blow up\" di Antonioni."}
{"id": "89459", "revid": "785863", "url": "https://it.wikipedia.org/wiki?curid=89459", "title": "Top de Tops", "text": ""}
{"id": "89462", "revid": "339392", "url": "https://it.wikipedia.org/wiki?curid=89462", "title": "Enunciato performativo", "text": ""}
{"id": "89464", "revid": "47767", "url": "https://it.wikipedia.org/wiki?curid=89464", "title": "Cinzia Otherside", "text": "Cinzia Otherside (nome anagrafico Paul) \u00e8 un personaggio dei fumetti creato da Leo Ortolani nel 1989, all'interno della storia \"Le sconvolgenti origini del Rat-Man\", e poi diventato uno dei personaggi principali della serie \"Rat-Man\".\nRealizzazione.\nCinzia nasce come una delle tante gag all'interno della storia delle origini di Rat-Man, per poi ritrovarsi ad acquisire sempre pi\u00f9 importanza nella saga e diventare, a detta dello stesso autore, \u00abdi gran lunga uno dei personaggi pi\u00f9 amati della serie. E non ho scritto \"di gran lunga\" a caso\u00bb, alludendo al pene di Cinzia. Cinzia \u00e8 infatti una donna trans. Numerose sono le gag nel corso delle storie sulla doppia natura maschile/femminile di Cinzia e sulla lunghezza del suo pene.\nLa storia.\nCinzia viene sempre dichiarata transessuale.\nDal fisico muscoloso e una predilezione per i completini leopardati, ha passeggiato per molto tempo sui viali della Citt\u00e0 Molto Grande, assicurandosi importanti contatti a cui pu\u00f2 ricorrere in caso di necessit\u00e0.\nNel 1984, tra le altre cose, ha lavorato come postino nella Citt\u00e0 Molto Grande; il suo giro mattutino comprende la casa dove abita Rat-Man (in quel momento conosciuto con il nome di MarvelMouse), di cui si innamora perdutamente. Inizia a mandargli dei \"velati\" messaggi per dichiarargli il suo amore: sguardi, mezze frasi, lettere profumate (di \"dopobarba\").\nQuando Rat-Man, all'interno del suo percorso formativo con il Maestro, sta cercando un simbolo in cui riconoscersi, \u00e8 Cinzia a dargli la soluzione consegnandogli una copia di \"Topolino\"; riconoscente, il ratto gli d\u00e0 un gran bacio sulla guancia (vedi RMC 19).\nQuando Rat-Man lascia la citt\u00e0 anch'egli, in un momento di profonda tristezza e col cuore spezzato, abbandona il lavoro di postino e si trasferisce nella Citt\u00e0 Senza Nome; senza tralasciare i viali (sui quali stringe altre importanti amicizie, vedi RMC 24) fa diversi lavori, tra cui il reporter della rivista \"Omo\".\nSebbene non ricambiato, l'amore di Cinzia per Rat-Man non conosce incertezze: nel corso delle numerose storie che li vede protagonisti, lei rimane sempre al fianco del suo eroe, tanto che spesso gli salva la vita (vedi ad esempio RMC 4, 24, 42...).\nAllo stesso tempo il migliore amico di Rat-Man, Brakko, \u00e8 invece da sempre attratto da Cinzia, dalla sua femminilit\u00e0 e dalle amorevoli attenzioni di lei nei confronti di Rat-Man.\nCol tempo anche Cinzia resta affascinata dai modi cortesi e cavallereschi del poliziotto. Alla fine, dopo che Brakko ha scoperto i ripetuti tradimenti della moglie e se ne \u00e8 andato di casa, prende corpo una storia d\u2019amore fra lui e Cinzia.\nApparentemente goffa ed improbabile, anche a causa dei bizzarri tentativi di Cinzia di nascondere la sua condizione di transessuale a Brakko, la loro storia d'amore continua a dipanarsi per tutta la decalogia finale: quando Brakko e Clara decidono, di comune accordo, di separarsi restando amici, Cinzia riesce a coronare il suo sogno d'amore sposando Brakko in una doppia cerimonia con Rat-Man ed il suo perduto amore Aima.\nNonostante l'iniziale gelosia verso Aima, Cinzia esprime genuina gioia per il suo primo amore, contenta di essere riuscita a sposarsi \"con lui\", sia pur nel senso di \"contemporaneamente\".\nSerie animata.\nCinzia compare in due episodi della serie animata \"Rat-Man\": \"Zero Zero Rat-Man!\" e \"Sotto la pelliccia, niente!\". Cinzia, per\u00f2, a differenza degli altri personaggi principali della serie, interpreta nei due episodi due personaggi completamente differenti da quello della serie a fumetti.\nNell'episodio \"Zero Zero Rat-Man!\", ispirato ai film di James Bond, viene chiamata Cinzia Schiantananis ed \u00e8 la pericolosa guardia del corpo del Dr. Gold, un crudele e folle dentista. Indossa sempre un abito rosso e ha dei denti di metallo (come Squalo dalla serie di James Bond) grazie ai quali il suo capo la tiene sotto controllo minacciandola di elettrificarli.\nIn \"Sotto la pelliccia, niente!\", uno degli ultimi episodi prodotti, mantiene il nome presente nel fumetto (anche se viene scritto sia Cinzia e sia Cinthia) e la sua natura di transessuale \u00e8 molto pi\u00f9 esplicita: si rade la barba e il database di Rat-Man alla richiesta del sesso risponde \"femminile\" con una voce maschile mostrando la foto di un postino. \u00c8 una stilista di fama mondiale, una evidente parodia di Crudelia De Mon, che produce pellicce sintetiche utilizzando il pelo degli orsacchiotti di peluche, cosa che l'ha resa il bersaglio di attentati da parte di Piccettino.\nI due episodi non sono apparsi in televisione, ma solo pubblicati su DVD dalla Panini Video (DVD n. 7, \"Minaccia d'amore!\", marzo 2008), sia per la sospensione della messa in onda della serie sia perch\u00e9 la natura transessuale del personaggio lo rendeva poco adatto a una messa in onda nella fascia per bambini.\nImpatto culturale.\nIl cantautore Renzo Rubino ha preso spunto dal personaggio di Cinzia per scrivere la canzone \"Il postino (amami uomo)\" nel 2013.\nMerchandising.\nNel 2014 \u00e8 stata realizzata e commercializzata una statua di Cinzia, che tiene in braccio il cagnolino Fisso."}
{"id": "89466", "revid": "122344966", "url": "https://it.wikipedia.org/wiki?curid=89466", "title": "Rothenbrunnen", "text": "Rothenbrunnen (toponimo tedesco; in romancio \"Giuvaulta\") \u00e8 un comune svizzero di 303 abitanti del Canton Grigioni, nella regione Viamala.\nGeografia fisica.\nRothenbrunnen \u00e8 situato nella Domigliasca, alla destra del Reno Posteriore (\"Hinterrhein\"); dista 18\u00a0km da Coira.\nStoria.\nStemma.\nLo stemma riprende il significato del nome Rothenbrunnen: \"fontana rossa\".\nInfrastrutture e trasporti.\nRothenbrunnen dista 1,6\u00a0km dalla stazione ferroviaria omonima della Ferrovia Retica (linea Landquart-Coira-Thusis) ed \u00e8 servito dall'uscita autostradale omonima, sulla A13/E43."}
{"id": "89468", "revid": "253269", "url": "https://it.wikipedia.org/wiki?curid=89468", "title": "Vincente Minnelli", "text": "Biografia.\nI familiari paterni di Vincente Minnelli erano originari del quartiere popolare di Borgo Vecchio di Palermo in Sicilia, mentre la madre aveva origini franco canadesi. Figlio d'arte, suo padre Vincent Charles Minnelli, dirigeva il Minnelli Brothers' Tent Theatre, e il giovane Vincente entr\u00f2 nel mondo dello spettacolo gi\u00e0 all'et\u00e0 di tre anni. Il suo talento nel disegno lo spinse a intraprendere la carriera di disegnatore di costumi e di decoratore, ma non disdegn\u00f2 la regia, dove si ciment\u00f2 nel ruolo di assistente. Nel 1933 venne nominato direttore del Radio City Music Hall di New York e debutt\u00f2 a Broadway lavorando per le \"Ziegfeld Follies\" (\"Ziegfeld Follies of 1936\").\nAlla Metro Goldwyn Mayer.\nAll'inizio degli anni quaranta, Arthur Freed gli propose di unirsi alla Metro-Goldwyn-Mayer. Specializzato in musical sfarzosi ed eleganti, in cui la narrazione e i numeri musicali si fondevano perfettamente, Minnelli realizz\u00f2 pellicole come \"Incontriamoci a Saint Louis\" (1944), \"Il pirata\" (1948), entrambe con Judy Garland, \"Un americano a Parigi\" (1951), con Gene Kelly, e \"Spettacolo di variet\u00e0\" (1953), con Fred Astaire e Cyd Charisse. Quest'ultimo musical \u00e8 considerato il suo capolavoro, nonch\u00e9 il suo testamento artistico: egli vi descrive infatti le sue memorie sul tema dello spettacolo hollywoodiano e sulla vita delle star. \nMinnelli mise in scena numerose commedie musicali, celebri per le scenografie surrealiste e per le scene di balletto o di canzoni che si integravano perfettamente con la scenografia. Giudicando le scenografie hollywoodiane dell'epoca vecchie e statiche, egli inizi\u00f2 quindi a ispirarsi alle atmosfere degli artisti e alle correnti che lo avevano influenzato come il fauvismo, l'impressionismo e il surrealismo. Anche grazie a questi elementi, i film di Minnelli furono caratterizzati da una ricchezza di colori e da una particolare abilit\u00e0 nel fondere i diversi stili.\nI matrimoni.\nVincente Minnelli si spos\u00f2 quattro volte; dal matrimonio con Judy Garland, durato sei anni (dal 1945 al 1951), nacque Liza Minnelli. In seguito si spos\u00f2 con Georgette Magnani, matrimonio che dur\u00f2 quattro anni (dal 1954 al 1958), dal quale ebbe la secondogenita Christine Nina Minnelli. Si spos\u00f2 poi con Danica \"Denise\" Radosavljevic, matrimonio che dur\u00f2 nove anni (dal 1962 al 1971) e infine con Margaretta Lee Anderson (dal 1980 al 1986, anno della sua morte).\nRiconoscimenti.\nGolden Globe.\n\"Un americano a Parigi\" e \"Gigi\" si aggiudicarono inoltre l'Oscar al miglior film. Il primo vinse anche il Golden Globe per il miglior film commedia o musicale, il secondo il Golden Globe per il miglior film musicale."}
{"id": "89471", "revid": "125414207", "url": "https://it.wikipedia.org/wiki?curid=89471", "title": "William Holden", "text": "L'American Film Institute l'ha inserito al venticinquesimo posto fra le pi\u00f9 grandi star della storia del cinema.\nBiografia.\nGli inizi.\nFu registrato all'anagrafe come William Franklin Beedle Junior; di famiglia benestante (il padre era un chimico industriale e la madre un'insegnante), all'et\u00e0 di tre anni si trasfer\u00ec con i genitori a Pasadena. Durante il periodo di studio allo \"Junior College\" di Pasadena, partecip\u00f2 a rappresentazioni per le radio locali e recit\u00f2 con la compagnia teatrale \"Pasadena Playhouse\", facendosi notare da un talent scout della Paramount Pictures, che nel 1937 lo port\u00f2 a Hollywood. L'esordio nel cinema avvenne l'anno successivo nel film \"Prison Farm\" (1938). Il primo ruolo da protagonista arriv\u00f2 nel 1939 con il film \"Passione\", accanto a Barbara Stanwyck e Adolphe Menjou, in cui interpret\u00f2 il ruolo di un pugile diviso fra la boxe e il desiderio di fare il violinista. Dopo che la Columbia Pictures ebbe rilevato met\u00e0 del contratto, Holden altern\u00f2 interpretazioni per le due compagnie in film di scarso valore prima di arruolarsi nei paracadutisti durante la seconda guerra mondiale.\nIl successo.\nTornato dalla guerra, dopo alcune commedie di modesto successo, la sua carriera ebbe una svolta decisiva quando Billy Wilder lo chiam\u00f2 a interpretare il ruolo di Joe Gillis, lo scrittore-gigol\u00f2 di belle speranze in \"Viale del tramonto\" (1950) accanto a Gloria Swanson. Questo ruolo di \"rottura\" con il passato determin\u00f2 la definitiva consacrazione al successo di Holden, che apparve in seguito in una serie di film nei quali seppe unire al bell'aspetto la propensione ai ruoli di eroe cinico e distaccato: la sua interpretazione del prigioniero di guerra Sefton in \"Stalag 17\", diretto ancora da Wilder, gli fece vincere un Premio Oscar quale migliore attore protagonista.\nIn seguito fu il tormentato vagabondo Hal Carter in \"Picnic\" (1955) e lo sfortunato prigioniero statunitense di \"Il ponte sul fiume Kwai\" (1957). Interpret\u00f2 con altrettanto successo anche ruoli pi\u00f9 solari in commedie brillanti, come il giornalista in \"Nata ieri\" (1950) o il biondo playboy, fratello minore di Humphrey Bogart, nel celebre \"Sabrina\" (1954). Fu ottimo interprete romantico nel ruolo di un corrispondente di guerra in \"L'amore \u00e8 una cosa meravigliosa\" (1955) accanto a Jennifer Jones, una delle pellicole sentimentali pi\u00f9 celebri di tutti i tempi, e nel ruolo dell'architetto statunitense Robert Lomax ne \"Il mondo di Suzie Wong\" (1960), accanto all'esordiente Nancy Kwan. Holden inoltre partecip\u00f2 a molti altri film di livello pi\u00f9 basso, obbligato dagli Studios che mantennero il contratto iniziale per costringerlo a lavorare.\nIl declino.\nHolden per molti anni soffr\u00ec di alcolismo e depressione. Tale situazione peggior\u00f2 all'inizio degli anni sessanta, in coincidenza con la crisi del matrimonio e il rallentamento della carriera di attore. La notte di marted\u00ec 26 luglio 1966, alla guida della sua Ferrari targata Zurigo, con a bordo le amiche di famiglia Susan e Sarah West, sorelle, fu coinvolto in un grave incidente stradale in Toscana, sull'Autostrada Firenze-Mare presso Migliarino (Pisa), nell'effettuare a gran velocit\u00e0 un sorpasso; il guidatore dell'altra automobile coinvolta, Valerio Giorgio Novelli, 42 anni, agente di commercio di Prato, stava viaggiando sulla corsia di sorpasso e la sua automobile venne scagliata lontano dalla Ferrari di Holden, che se l'era trovata davanti durante la manovra; il Novelli rimase gravemente ferito, e mor\u00ec in ambulanza. Questa circostanza viene descritta con dovizia di particolari dallo scrittore Luciano Vincenzoni nel documentario \"Il falso bugiardo\", di Claudio Costa, prodotto nel 2008. Vincenzoni e Holden, a bordo di due macchine di grossa cilindrata, erano partiti da Montecatini Terme per recarsi in un locale in Versilia. Dopo aver atteso invano Holden al locale, Vincenzoni torn\u00f2 a cercarlo e trov\u00f2 la polizia che era accorsa sul luogo dell'incidente. Holden e le sue passeggere stavano bene, ma fu accertato che egli era in stato di ebbrezza, e dopo Ferragosto venne rinviato a giudizio dal giudice istruttore del Tribunale di Lucca Angelo Antuofermo, per omicidio colposo. Al processo, nel 1967 presso il Tribunale di Lucca, difeso dagli avvocati Giuseppe Luigi Velani, di Lucca, e Angiolo Adorni Braccesi, di Pisa, con la vedova Novelli costituitasi parte civile assistita dagli avvocati Giannetto Guarducci, di Prato, e Massimo Di Puccio, di Lucca, William Holden venne condannato per omicidio colposo. Gli venne inflitta una pena (sospesa) di otto mesi di prigione. Holden corrispose una cospicua somma di denaro alla famiglia dell'uomo ucciso ma, non avendola con s\u00e9 in Italia, gli venne prestata dal produttore cinematografico Robert Haggiag, amico sia di Vincenzoni che dell'attore.\nHolden si sent\u00ec profondamente colpevole per questo incidente e gli amici riferirono che la sua dipendenza dall'alcool peggior\u00f2 . Un altro aspetto poco noto della vita privata dell'attore \u00e8 che per molti anni fu un agente sotto copertura per la CIA. Holden, segretamente, consegnava messaggi a \"leader\" stranieri durante i suoi frequenti viaggi .\nNell'ultima parte della sua carriera Holden forn\u00ec comunque alcune ottime prove, come in \"Il mucchio selvaggio\" (1969), \"Breezy\" (1973), \"L'inferno di cristallo\" (1974) e \"Quinto potere\" (1976), in cui reinterpret\u00f2 gli antichi personaggi che aveva perfezionato negli anni cinquanta, adesso pi\u00f9 anziani, sofferti e consci della propria mortalit\u00e0. Nel ruolo di un produttore hollywoodiano in disarmo concluse con \"Fedora\" (1978) una quasi trentennale collaborazione con Billy Wilder, che lo diresse in quattro film. Nel 1980 apparve in \"Il bambino e il grande cacciatore\" con l'attore bambino Rick Schroder, in cui interpret\u00f2 uno stanco misantropo ammalato di cancro che si ritira nella parte pi\u00f9 desolata dell'Australia (l\"'outback\") per finire i suoi giorni. Schroder fu cos\u00ec colpito dall'incontro con Holden che in seguito dette il suo nome ad uno dei suoi figli.\nVita privata.\nHolden fu sposato con l'attrice Ardis Ankerson, in arte Brenda Marshall, dal 1941 al 1971, anno del divorzio. La coppia ebbe due figli, Peter (1944) e Scott (1946-2005); Holden adott\u00f2 inoltre Virginia, la figlia che Brenda aveva avuto dal primo matrimonio. Nel 1954, durante le riprese di \"Sabrina\", Holden e la co-protagonista Audrey Hepburn ebbero una relazione. Durante un viaggio-safari a met\u00e0 degli anni cinquanta, Holden si innamor\u00f2 dell'Africa e negli anni successivi si occup\u00f2 a lungo della salvaguardia della fauna locale. Inizi\u00f2 a trascorrere molto del suo tempo come proprietario e gestore di una riserva in Kenya, il Mount Kenya Safari Club, fondato nel 1959 a Nanyuki.\nDiventato un abile uomo d'affari, alla fine degli anni cinquanta, per sfuggire al fisco statunitense, Holden si stabil\u00ec in Svizzera con la famiglia, ma continu\u00f2 a viaggiare per ragioni professionali, dividendosi tra altre due residenze in Kenya e a Hong Kong. All'inizio degli anni sessanta il suo matrimonio entr\u00f2 in crisi e Holden inizi\u00f2 una relazione con l'attrice francese Capucine, durata due anni. Anche dopo la separazione i due rimasero amici. Negli anni settanta condivise la passione per l'Africa con l'attrice Stefanie Powers, alla quale fu sentimentalmente legato. La Powers \u00e8 diventata poi presidente della \"William Holden Wildlife Foundation\", tuttora attiva nella battaglia in difesa degli animali in via di estinzione e nel finanziamento di corsi di educazione ecologica per 10.000 studenti ogni anno.\nWilliam Holden mor\u00ec all'et\u00e0 di 63 anni, per le conseguenze di una caduta nella sua casa di Santa Monica, in California. Il suo corpo fu trovato il 16 novembre, ma il medico legale stabil\u00ec che il decesso risaliva al giorno 12. Sussiste il dubbio che Holden fosse sotto l'effetto dell'alcool e sia scivolato su un tappeto nel suo appartamento, sbattendo poi la testa contro un tavolo. L'autopsia ed ulteriori indagini misero in evidenza che probabilmente era rimasto cosciente per almeno mezz'ora dopo la caduta, senza potersi rendere conto della gravit\u00e0 della ferita e perci\u00f2 non aveva chiamato nessuno per chiedere aiuto. Secondo le sue espresse volont\u00e0, Holden fu cremato e le sue ceneri vennero sparse nell'Oceano Pacifico."}
{"id": "89473", "revid": "1272592", "url": "https://it.wikipedia.org/wiki?curid=89473", "title": "Crocifissione di Ges\u00f9", "text": "La crocifissione (o, meno comunemente, crocefissione) di Ges\u00f9 \u00e8 la modalit\u00e0 con la quale egli fu messo a morte.\nQuesto avvenimento, menzionato in tutti i Vangeli canonici e in altri testi del \"Nuovo Testamento\", in particolare nelle \"Lettere di Paolo\" e negli \"Atti degli Apostoli\", \u00e8 considerato dai cristiani l'evento culminante della storia della salvezza, il sacrificio per cui Cristo ha operato la salvezza.\nLa croce cristiana, segno della forma dello strumento dell'esecuzione di Ges\u00f9, \u00e8 diventata il simbolo principale della religione cristiana a partire dai primi secoli.\nTestimonianza delle Sacre Scritture.\nLa ricostruzione della crocifissione di Ges\u00f9 ricavabile dai Vangeli canonici, cui tutte le chiese cristiane attribuiscono carattere storico in relazione a \"quanto Ges\u00f9 Figlio di Dio, durante la sua vita tra gli uomini, effettivamente oper\u00f2 e insegn\u00f2 per la loro eterna salvezza, fino al giorno in cui fu assunto in cielo\". appare alquanto aderente a quanto emerso dagli studi storici condotti, principalmente nella prima met\u00e0 del Novecento, sulla pratica della crocifissione presso i Romani. \nLa crocifissione ebbe luogo su una piccola altura a settentrione di Gerusalemme, denominata \"Calvario\" in latino e \"Golgota\" in aramaico, vicino a una delle porte di ingresso della citt\u00e0. \nGes\u00f9, sulla croce, non sub\u00ec da parte dei soldati romani il \"crurifragium\", cio\u00e8 la rottura delle gambe, per affrettarne la morte, in quanto vedendolo gi\u00e0 morto gli venne forato il costato con un colpo di lancia.\nLa resa della salma ai familiari \u00e8 verosimile, in quanto consentita da Augusto, mentre in precedenza era stato in vigore il divieto di rimuovere i cadaveri sino alla loro completa decomposizione. \nEventi prodigiosi alla morte di Ges\u00f9.\nNella narrazione dei vangeli sinottici, la morte di Ges\u00f9 - oltre alla professione di fede del centurione - fu accompagnata da eventi prodigiosi. Esegeti come Raymond Edward Brown interpretano tale narrazione come l'uso, in senso simbolico e teologico, del linguaggio escatologico dell'Antico Testamento o di quello abituale nella cultura ellenistica. Un approccio con una sfumatura leggermente diversa \u00e8 fornito da Gianfranco Ravasi, che passando in rassegna gli eventi narrati da Matteo vi vede tre segni teofanici. La storicit\u00e0 degli eventi miracolosi, \u00e8 ritenuta \u00abnon documentabile\u00bb, ma il significato della narrazione evangelica \u00e8 riportato a una lettura metastorica.\nAltri studiosi, consapevoli che un'eclissi naturale non poteva avvenire nel periodo della Pasqua n\u00e9 poteva durare tanto a lungo, la considerano un evento miracoloso. L'astronomo Giovanni Sacrobosco nel suo \"Tractatus de Sphaera\" ritiene \u00abche l'eclisse non fu naturale, ma, piuttosto, miracolosa e contraria alla natura\u00bb. Gli studiosi moderni che considerano l'oscurit\u00e0 un fenomeno miracoloso, tendono a considerarlo come un evento prodigioso associato a fenomeni naturali, quali polveri vulcaniche o dense nubi oppure omettono del tutto una spiegazione naturale. La \"Reformation Study Bible\", una Bibbia protestante, dichiara semplicemente trattarsi di \u00abun'oscurit\u00e0 soprannaturale\u00bb. Nota comunque il teologo Raymond Edward Brown che \"qualunque suggerimento che Dio sospese le leggi naturali e caus\u00f2 una straordinaria lunga eclissi sull'intera terra a quel tempo si scontra contro il silenzio di autori antichi contemporanei sul supposto evento, come Seneca e Plinio, che normalmente avrebbero notato una tale straordinaria meraviglia\".\nAlcuni studiosi ipotizzano che l'oscurit\u00e0 sia causata da una tempesta solare, da dense nuvole o dalle conseguenze di un'eruzione vulcanica. Nel 2011 Humphreys accett\u00f2 che Luca si riferisse al sole e ipotizz\u00f2 che si possa essere trattato di una tempesta di sabbia, khamsin, che in genere si verifica da marzo a maggio e pu\u00f2 oscurare il sole per alcune ore.\nInfatti questi eventi prodigiosi non sono citati da nessun resoconto storico dell'epoca e neppure dal Vangelo secondo Giovanni; gli altri tre evangelisti non accennano al terremoto quando \"le rocce si spezzarono\" e, soprattutto, alla risurrezione dei morti, presenti solo nel \"Vangelo secondo Matteo\". Tali eventi, descritti nei vangeli sinottici, furono:\nAnalisi storica e discordanze narrative.\nSi possono riscontrare, nelle narrazioni evangeliche sulla crocifissione, delle discrepanze sia storiche, sia interne ai vangeli stessi. \nAd esempio, in merito alla data in cui avvenne la crocifissione, i vangeli sinottici affermano che Ges\u00f9 mor\u00ec il giorno di Pasqua (15 Nisan), mentre il Vangelo secondo Giovanni colloca la morte di Ges\u00f9 al giorno precedente, quello di preparazione alla Pasqua (14 Nisan). Inoltre, i vangeli non concordano sull'ora in cui Ges\u00f9 venne crocifisso: infatti secondo il Vangelo di Marco la crocifissione fu alle 9 di mattina, mentre invece, secondo il Vangelo di Giovanni avvenne dopo mezzogiorno oltre tre ore dopo. Gli esegeti curatori del \"Nuovo Grande Commentario Biblico\" sottolineano che la discrepanza tra le due cronologie, giovannea e sinottica, \"suscita notevoli problemi\" e ritengono che sia corretta solo quella riportata da Giovanni - ovvero che Ges\u00f9 mor\u00ec il giorno prima, quello della Preparazione, e non durante la Pasqua come indicato dai sinottici - anche \"perch\u00e9 \u00e8 difficile pensare che i sommi sacerdoti e gli scribi si siano comportati cos\u00ec come fecero, il primo giorno di Pasqua\" e il teologo Raymond Brown osserva che \"gli studiosi che preferiscono la cronologia di Giovanni rispetto a quella dei sinottici probabilmente costituiscono la maggioranza, questo a dispetto della tendenza dei loro avversari di citare il principio generale che uno non si possa aspettare un resoconto storico da Giovanni\".\nIn merito alla salita al \"Calvario\", secondo i vangeli sinottici, Ges\u00f9 fu aiutato da un certo Simone di Cirene a portare la croce dall'uscita del praetorium, subito dopo la condanna, fino al Golgota; invece, il Vangelo secondo Giovanni dice che la croce fu portata dal solo Ges\u00f9 dalla partenza fino al Golgota; gli esegeti curatori del \"Nuovo Grande Commentario Biblico\" spiegano tale discrepanza storica ritenendo che l'evangelista non fosse a conoscenza di tale tradizione su Simone di Cirene o, a livello teologico, che Giovanni \"scelse di far portare la croce a Ges\u00f9 per significare che egli aveva ancora il pieno controllo del proprio destino\". &lt;br&gt;Sulla croce venne poi apposta una tavoletta - il cosiddetto \"titulus crucis\" - con la scritta, in tre lingue, \"Ges\u00f9 il Nazareno, il Re dei Giudei\", secondo il resoconto dato dal Vangelo di Giovanni,; gli altri vangeli riportano, invece, una scritta diversa: \"Questi \u00e8 Ges\u00f9, il re dei Giudei\" secondo Matteo, \"Il re dei Giudei\" secondo Marco e \"Questi \u00e8 il re dei Giudei\" secondo Luca. Il teologo Raymond Brown ritiene che l'uso di tre lingue sul \"titulus crucis\" per un semplice criminale, come riportato dal Vangelo secondo Giovanni, non sarebbe storicamente verosimile e \"possiamo essere ragionevolmente certi che i soldati romani non si sarebbero preoccupati di trascrivere l'accusa ad un criminale in tre lingue. Iscrizioni multilingue erano usate nell'antichit\u00e0 ma solo in eventi solenni, come un proclama imperiale\" e quindi \"le tre lingue hanno significato simbolico. L'Ebraico \u00e8 la lingua sacra delle Scritture di Israele; il Latino \u00e8 la lingua del conquistatore Romano; il Greco \u00e8 la lingua in cui il messaggio di Ges\u00f9 viene diffuso e scritto\"; alcuni antichi copisti variarono, simbolicamente, l'ordine dei testi in \"Ebraico, Greco e Latino, ponendo per ultima di importanza la lingua imperiale\".\nVi sono delle divergenze anche sull'offerta a Ges\u00f9 di una bevanda. Il \"Vangelo di Marco\" riporta che, subito prima della crocifissione, a Ges\u00f9 fu dato da bere del vino mescolato con mirra, che era usato come anestetico, mentre diversamente il \"Vangelo secondo Matteo\" dice che il vino offertogli era mescolato con fiele; gli esegeti dell'\u00c9cole biblique et arch\u00e9ologique fran\u00e7aise (i curatori della \"Bibbia di Gerusalemme\"), i teologi Rudolf Bultmann, Raymond Brown e John Dominic Crossan, tra i cofondatori del Jesus Seminar, ritengono che Matteo, in base alle profezie, abbia cambiato la descrizione, storicamente pi\u00f9 attendibile, di Marco. Mentre in Marco/Matteo si riportano due offerte di vino a Ges\u00f9 durante la crocifissione (all'inizio e alla fine), in Luca (a met\u00e0 crocifissione) e Giovanni (alla fine) viene riportata un'unica offerta. &lt;br&gt;Il Vangelo secondo Giovanni dice, inoltre, che venne offerto da bere a Ges\u00f9 con una spugna issata verso la sua bocca, imbevuta di aceto e posta sulla cima di un ramo di issopo. In merito all'uso dell'issopo, gli studiosi dell'interconfessionale \"Bibbia TOB\", concordemente agli esegeti della \u00c9cole biblique et arch\u00e9ologique fran\u00e7aise, osservano come tale pianta sia troppo fragile per sorreggere una spugna imbevuta: \"iss\u00f2po: nessuna delle specie conosciute sembra adatta a questo gesto; Giovanni potrebbe riferirsi a Esodo 12,22, dove l\u2019iss\u00f2po \u00e8 usato per l\u2019aspersione con il sangue dell\u2019agnello pasquale\". Quindi l'uso descritto in Giovanni pu\u00f2 assumere un valore non storico, ma simbolico. Anche il teologo Raymond Brown osserva: \"il vero enigma nella descrizione giovannea \u00e8 l'indicazione che la spugna col vino \u00e8 messa su un issopo. Marco/Matteo menzionano una canna, presumibilmente un lungo e forte stelo. [...] (Levitico 14,47; Numeri 19,18; Esodo 12,22) niente nelle descrizioni bibliche suggerisce che l'issopo avrebbe potuto sostenere il peso di una spugna imbevuta. [...] Una soluzione decisamente migliore \u00e8 accettare il fatto che Giovanni intendeva l'issopo biblico nonostante l'impossibilit\u00e0 fisica causata dalla fragilit\u00e0 di questa pianta [per] richiamare le Scritture\".\nIn merito ai due ladroni crocifissi con Ges\u00f9, secondo i vangeli di Matteo e Marco entrambi questi ladroni insultavano Ges\u00f9, mentre secondo il Vangelo di Luca fu uno solo dei due a insultarlo, mentre l'altro, riconoscendo l'innocenza di Ges\u00f9, lo difendeva, ottenendo la benedizione dallo stesso; tale divergenza viene vista dagli studiosi come un'evoluzione delle tradizioni orali, che a volte arricchiva il materiale precedente. &lt;br&gt;La presenza, invece, di alcune donne del suo seguito \u00e8 riportata dai vangeli sinottici sottolineando che si trovavano lontane dalla croce; di queste donne Matteo e Marco indicano l'identit\u00e0 di tre, fra le quali non c'era Maria la madre di Ges\u00f9, in quanto, diversamente dal resoconto giovanneo, \"nulla negli altri vangeli supporta la presenza della madre di Ges\u00f9 al Golgota\". Invece il Vangelo di Giovanni dice che era presente anche Maria la madre di Ges\u00f9, la quale, insieme a Maria Maddalena e alle altre donne, si trovava ai piedi della croce; secondo gli studiosi, il Vangelo di Giovanni - il quale presenta un Ges\u00f9 che ha sempre il controllo degli eventi durante la passione - anche in questo frangente vuole sottolineare come Ges\u00f9, nel mostrare che \"la sua missione \u00e8 stata portata a termine\", affida la madre e il discepolo prediletto l'uno all'altra, e cos\u00ec simbolicamente la sua comunit\u00e0.\nI vangeli testimoniano, ognuno in base alla propria visione teologica, quali furono le ultime parole di Ges\u00f9 sulla croce. Ges\u00f9 - appena prima di spirare - secondo il Vangelo di Luca disse: \"\u00abPadre, nelle tue mani consegno il mio spirito\u00bb. Detto questo spir\u00f2.\"; differentemente, il Vangelo di Giovanni riporta, in merito all'ultima frase detta da Ges\u00f9 subito prima di spirare: \"E dopo aver ricevuto l'aceto, Ges\u00f9 disse: \u00abTutto \u00e8 compiuto!\u00bb. E, chinato il capo, spir\u00f2.\". Il teologo Raymond Brown sottolinea che \"Marco/Matteo, Luca e Giovanni riportano tre differenti frasi come ultime parole di Ges\u00f9 sulla croce [] bench\u00e9 solo una di queste frasi possa essere l'ultima in assoluto\" e siccome \"le ultime parole pronunciate da Ges\u00f9 appena prima di morire non sono le stesse in Marco/Matteo, in Luca e in Giovanni, funzionalmente abbiamo tre diversi tentativi per far s\u00ec che tali parole rappresentino la prospettiva finale sul ruolo di Ges\u00f9 nel piano di Dio\". John Dominic Crossan ritiene queste essere, come altri episodi della passione, \"profezie storicizzate piuttosto che storia ricordata\" e Rudolf Bultmann ritiene questi passi \"fortemente trasformati da elementi leggendari\" e riportati dagli evangelisti in base alle proprie motivazioni teologiche. Anche una delle frasi attribuite, solo in Luca, a Ges\u00f9 in croce - \u00abPadre, perdonali, perch\u00e9 non sanno quello che fanno\u00bb - \u00e8 omessa da importanti manoscritti di tale vangelo e Raymond Brown commenta che \"\u00e8 ironico che una delle frasi forse pi\u00f9 belle in tutta la passione debba essere dubbia a livello documentale\".\nRiguardo al \"crurifragium\", cio\u00e8 la rottura delle gambe, riportato tra i vangeli canonici dal solo Vangelo secondo Giovanni, tale episodio non \u00e8 considerato storico da alcuni studiosi che ritengono sia stato aggiunto per motivazioni teologiche. Ad esempio il teologo Rudolf Bultmann ritiene che \"19,34 (fuoriuscita di sangue e acqua) e 19,35 (testimoni) furono aggiunti al vangelo finito dell'evangelista da dei redattori ecclesiastici come un riferimento ai sacramenti, una delle preoccupazioni peculiari della teologia del redattore\" e lo studioso Raymond Brown sottolinea che \"la difficolt\u00e0 di confermare l'informazione di Giovanni \u00e8 esemplificata dal fatto che nessun altro scritto cristiano nel secolo successivo alla morte di Ges\u00f9 menziona la ferita al fianco. Anche pi\u00f9 complicata \u00e8 la storicit\u00e0 del flusso di sangue e acqua conseguente al colpo della lancia. Barrett, Dodd e altri lo giudicano improbabile\".\nIn merito alla resa della salma ai familiari alcuni studiosi evidenziano che, secondo molte testimonianze storiche, ancora sotto Tiberio la prassi romana restava quella di lasciare i cadaveri a decomporsi sulla croce alla merc\u00e9 degli animali, come deterrente per chi osava sfidare Roma; non vi sono prove di alcuna deroga a tale prassi da parte di un governatore romano e tanto meno Ponzio Pilato, noto per la sua fermezza e crudelt\u00e0. L'unico caso documentato in cui si permetteva di ottenere il cadavere del condannato per la sepoltura era in occasione del compleanno dell'imperatore ed era unicamente concesso - senza eccezioni - ai famigliari del giustiziato e tale privilegio veniva concesso solo alle famiglie pi\u00f9 altolocate, due condizioni in cui non rientrava il caso di Ges\u00f9. Osserva il teologo Raymond Brown: \"Tacito riporta le azioni di Tiberio: le persone condannate a morte perdevano le loro propriet\u00e0 e ne era proibito il funerale. Oltre a questa vendetta Imperiale, la severit\u00e0 era ritenuta normale da Petronio\" ed \"evidentemente era quasi proverbiale che quelli che erano appesi sulla croce nutrissero i corvi con i loro corpi\".\nFonti non cristiane.\nLe fonti coeve non cristiane che parlano del martirio di Ges\u00f9 comprendono Tacito e Giuseppe Flavio. Una testimonianza successiva di uno o pi\u00f9 secoli \u00e8 inoltre fornita da un testo della tradizione ebraica, il Talmud di Babilonia.\nTacito, in particolare, dedica un brano degli \"Annali\" alla passione di Cristo, dispiacendosi, in quanto pagano, che essa non abbia stroncato la diffusione della nuova religione:\nMolti storici non considerano, per\u00f2, particolarmente significativa questa testimonianza - che si riferisce all'incendio di Roma del 64 d.C., sotto Nerone - in quanto Tacito scriveva nel 115 d.C. - dopo 85 anni dalla morte di Ges\u00f9, periodo in cui il cristianesimo aveva gi\u00e0 iniziato a diffondersi e gli stessi vangeli erano gi\u00e0 stati scritti - citando informazioni e credenze allora di pubblico dominio; inoltre, a testimonianza che lo storico riport\u00f2 tali informazioni in modo poco accurato e senza verifica documentale, il brano attribuisce erroneamente a Pilato la carica di \"procuratore\" romano della Giudea mentre invece era \"prefetto\".\nLo storico giudeo-romano Giuseppe Flavio (circa 37-103) nella sua opera \"Antichit\u00e0 giudaiche\", in un passo che compare in vari manoscritti in greco pervenutici, parla non solo della crocifissione ma, nel testo a noi pervenuto, d\u00e0 per certa anche la resurrezione: \nIl testo in questione - noto come \"Testimonium Flavianum\" - \u00e8 oggetto di discussione tra gli storici: la descrizione, che enfatizza la divinit\u00e0 del Cristo, \u00e8 infatti poco credibile in un autore giudeo. Si \u00e8 quindi pensato a possibili interpolazioni da parte di copisti medievali. Attualmente la maggioranza degli studiosi ritiene, infatti, che il \"Testimonium Flavianum\" sia un falso, un'interpolazione successiva operata da copisti cristiani che non viene citata infatti da alcun padre della Chiesa fino ad Eusebio di Cesarea nel IV secolo.\nLa scoperta fatta da Shlomo Pines nel 1971 di una \"Storia universale\" in lingua araba scritta in Siria nel X secolo dal vescovo e storico cristiano Agapio di Ierapoli riporta il passo di Giuseppe Flavio su Cristo in una versione che sembra da ritenersi pi\u00f9 fedele all'originale. Afferma dunque Agapio che:\nEsiste inoltre anche un'altra fonte extra biblica interessante poich\u00e9 deriva dalla tradizione ebraica: il \"Talmud di Babilonia\" (II - V secolo); qui si legge che alla vigilia della Pasqua fu giustiziato Ges\u00f9 (Yeshu) e anche che costui aveva portato alla rivolta Israele. La nota forse pi\u00f9 interessante \u00e8 comunque quella riguardante il processo che si descrive annotando non si trov\u00f2 nessuno che lo difendesse. Il testo riporta: \nGli studiosi ebraici rifiutano comunque tale identificazione con il Ges\u00f9 dei vangeli, sottolineando che Yeshu fu lapidato e poi appeso a un palo o a un albero e che, inoltre, il brano riporta come questo predicatore avesse solo 5 discepoli, i cui nomi peraltro non coincidono con i Dodici; in aggiunta, la testimonianza \u00e8 di periodo tardo - almeno del IV secolo, riportando un insegnamento del rabbi Abbaye, che visse a quel tempo - e le tradizioni del cristianesimo erano gi\u00e0 molto diffuse nel bacino del Mediterraneo, permettendo cos\u00ec di estrapolare tale citazione dalle stesse.\nStudi.\nNel tempo molte discussioni sono scaturite intorno al supplizio, ad esempio sulla forma dello strumento dell'esecuzione di Ges\u00f9 e sulla natura della sua condanna.\nLa crocifissione era una pena capitale inflitta su larga scala dai Romani riservata in particolare agli schiavi e ai \"peregrini\" (uomini liberi che non erano n\u00e9 cittadini romani n\u00e9 Latini e si trovavano a risiedere sul territorio di Roma), \"sebbene occasionalmente uomini e donne libere, cittadini e soldati siano stati sottoposti alla pena.\".\nIl \"Codex Theodosianus\" non conserva nessuna legge sull'abolizione della crocifissione; la pi\u00f9 antica testimonianza che possediamo \u00e8 a quella di Sesto Aurelio Vittore che nel 361 scrive: \"Costantino (...) fu il primo ad abolire la pena spaventosa e da molto tempo utilizzata della crocifissione e della rottura delle gambe\".\nTestimonianze paleocristiane.\nTertulliano nota che la lettera greca \u03c4 e quella latina T hanno la stessa forma della croce da esecuzione: \"Ipsa est enim littera Graecorum Tau, nostra autem T, species crucis\". William Barclay osserva che, perch\u00e9 la lettera greca tau veniva usata per indicare il numero 300, i padri della Chiesa riguardavano come prefigurazione mistica della croce di Cristo ogni apparizione del numero 300 nell'Antico Testamento. Cos\u00ec la \"Lettera di Barnaba\", la cui data di compilazione \u00e8 stimata come tra 80 e 120, vede nel numero 318 (espresso in numerali greci come \u03c4\u03b9\u03b7') del testo di \"Genesi\" 14:14 un'intimazione della crocifissione di Ges\u00f9: infatti interpreta le lettere-numerali \u03b9\u03b7\u2019 (18) come le lettere iniziali di \u1f38\u03b7\u03c3\u03bf\u1fe6\u03c2, \"I\u0113sus\", e la lettera-numerale \u03c4\u2019 (300) come prefigurazione della Croce: \"Quale era il significato a lui rivelato? Lo comprendete perch\u00e9 dice prima diciotto e, fatta una separazione, aggiunge trecento. Diciotto si indica con iota = dieci ed eta = otto. Hai Ges\u00f9. Poich\u00e9 la croce \u00e8 raffigurata nel tau che doveva comportare la grazia, aggiunge anche trecento. Indica Ges\u00f9 nelle due prime lettere e la croce nell'altra\". E Clemente Alessandrino ricorda la stessa interpretazione del numero \u03c4\u03b9\u03b7\u2019 (318), riferendosi alla croce di Cristo con l'espressione \"il segno del Signore\": \"Dicono che il numerale 300 a motivo della sua forma \u00e8 un tipo del segno del Signore e l'iota e l'eta sono indicazioni del nome del Salvatore\".\nTertulliano informa che per tradizione i cristiani si segnavano ripetutamente la fronte con il segno della croce:\n\"Quando entriamo o usciamo, quando ci vestiamo o ci calziamo i sandali, quando facciamo il bagno o ci mettiamo a tavola o quando accendiamo una candela, quando andiamo a dormire o a sederci, qualunque lavoro intraprendiamo, ci segniamo la fronte con il segno\". E nello stesso contesto indica che il segno di cui parla \u00e8 quello della croce: \"Tutti i fedeli marcati con quel segno del quale Ezechiele parl\u00f2 dicendo \u00abIl Signore mi dice: Passa nel mezzo della porta, nel mezzo di Gerusalemme, e segna un tau sulla fronte degli uomini\u00bb. Infatti la lettera greca tau, la nostra lettera T, \u00e8 l'immagine della croce che il profeta presagi\u00f2 che noi portiamo sulla fronte\". L'universalit\u00e0 dell'usanza cristiana di tracciarsi sulla fronte il segno della croce, usanza non limitata alla sola provincia romana di Africa, dove viveva Tertulliano, \u00e8 dimostrata dal fatto che anche l'egiziano Origene, di solo una trentina di anni pi\u00f9 giovane di Tertulliano, interpreta similmente lo stesso passo del \"Libro di Ezechiele\", con la differenza di vedere nel segno sulla fronte un riferimento non alla lettera greca tau ma alla tau dell'alfabeto ebraico, che in passato aveva la forma di croce. In esso egli pure vede una profezia dell'usanza dei cristiani di segnarsi la fronte con una croce all'inizio delle attivit\u00e0, particolarmente delle preghiere e delle letture sacre.\nPaolo di Tarso osserv\u00f2 che l'idea di Cristo crocifisso, oggetto della sua predicazione, era \"scandalo per i giudei, stoltezza per i pagani\".\nI cristiani erano chiamati adoratori di una croce. A questo riguardo Tertulliano controbatte che gli stessi pagani adoravano immagini di legno, con la sola differenza che, mentre essi adoravano uno stipite di legno, che \u00e8 solo parte di una croce, quello che essi attribuivano ai cristiani era una croce intera: \"Anche chi ci crede adoratori di una croce, sar\u00e0 nostro correligionario. Quando si adora un legno, poco importa il suo aspetto, essendo la stessa la qualit\u00e0 della materia; poco importa la forma, quando proprio codesto legno sia il corpo di un dio. E tuttavia quanto poco si differenzia dal legno di una croce Pallade attica e Cerere faria, che senza figura si presentano, rozzo palo e legno informe! Parte di una croce \u00e8 ogni legno, che piantato viene in posizione verticale. Noi, se mai, adoriamo un dio intero e completo\".\nGli stessi cristiani coscientemente veneravano la figura della croce: interpretavano l'usanza di pregare a braccia estese come l'adottare la forma della croce di Cristo:\nSecondo Naphthali Wieder, \u00e8 stato proprio perch\u00e9 i cristiani interpretavano la preghiera a braccia estese come riferimento alla crocifissione del Messia che i giudei abbandonarono questa postura di preghiera precedentemente tradizionale nella liturgia ebraica.\nMinucio Felice nel suo \"Octavius\" del 197 circa dichiara: \"Certo, noi intravediamo il segno della croce, naturalmente, nella nave spinta da vele gonfie o fatta scivolare avanti da remi distesi; e quando si solleva lo stendardo militare, \u00e8 il segno della croce; come pure quando un uomo adora Dio con mente pura e mani estese\".\nInterpretazioni alternative dei testi evangelici.\nI Testimoni di Geova affermano che lo \"staur\u00f2s\" su cui Ges\u00f9 mor\u00ec era un semplice palo. L'interpretazione da essi avanzata si baserebbe sull'ambiguit\u00e0 di certi termini usati nel \"Nuovo Testamento\" in relazione alla crocifissione di Ges\u00f9.\nStudiosi quali Gunnar Samuelsson considerano tale interpretazione non convincente nei riguardi della specifica crocifissione di Ges\u00f9. Egli afferma che il vocabolo greco \u03c3\u03c4\u03b1\u03c5\u03c1\u03cc\u03c2 (\"stauros\"), pur aperto ad altre interpretazioni ancora al tempo dei vangeli, pu\u00f2 benissimo aver avuto per gli evangelisti il significato in cui la chiesa ora lo intendono, cio\u00e8 di \"croce\". Nella sua pubblicazione\u00a0\"Crucifixion in Antiquity\", il teologo svedese cita una serie di personaggi e i loro scritti, in cui i termini usati denotano solo \u00absospensioni non specificate\u00bb, ma mai inequivocabilmente una crocifissione avvenuta su due pezzi di legno o su un unico palo, anche se in certi casi \u00e8 possibile che il riferimento sia a tali tipi di crocifissione. La conclusione del teologo svedese \u00e8 che la mancanza di descrizioni chiare nelle Scritture indica che una terminologia distinta sulla crocifissione nasce con l'esecuzione di Ges\u00f9 Cristo.\nSecondo i lessici greci, la parola \u03c3\u03c4\u03b1\u03c5\u03c1\u03cc\u03c2, che nel greco di Omero (circa 900 anni prima di Cristo) e del periodo classico (500-300 anni avanti Cristo) significava solo un palo, era gi\u00e0 usata nel primo secolo d.C. per indicare una croce. Del resto, \u00e8 esattamente la stessa cosa che si \u00e8 verificata nella lingua italiana con il termine \"forca\", che dal significato originario (semplice bastone con estremit\u00e0 doppia e ricurva), ha assunto anche il significato di strumento di esecuzione utilizzato per l'impiccagione. Il riferimento \u00e8 doppiamente significativo se si tiene conto che lo stesso termine \"impiccare\", usato per indicare l'esecuzione per strangolamento tramite sospensione a una corda, deriva da un significato traslato rispetto all'originale (\"appendere a una picca\"). Ma, oltre a questi, i motivi principali per cui non \u00e8 generalmente accettata l'idea che Ges\u00f9 sia stato ucciso mediante affissione ad un palo \u00e8 che, secondo fonti quali l\"Encyclopaedia Britannica\", nel primo secolo d.C., il secolo verso la fine del quale furono scritti i Vangeli che descrivono la morte di Ges\u00f9, la crocifissione avveniva normalmente, pur se non unicamente, legando il condannato, le braccia estese, a una traversa (\"patibulum\") o inchiodandogli i polsi ad essa, e poi fissando questa a circa 3 metri di altezza a uno stipite verticale, mentre al condannato si legavano o s'inchiodavano i piedi allo stesso palo verticale; e principalmente perch\u00e9 i primi cristiani che parlano della forma di quello su cui \u00e8 morto Ges\u00f9 lo descrivono come avente traversa.\nRappresentazioni della crocifissione di Ges\u00f9.\nLe pi\u00f9 antiche rappresentazioni ancora conservate di Cristo crocifisso sono:\nNel V secolo, nelle Basiliche paleocristiane e nei mosaici compare la \"Croce gemmata\", simbolo di Cristo in gloria.\nNel 451 papa Leone I, nel riaffermare le due nature, umana e divina, del Cristo, disse che era stato \"appeso alla croce e trapassato da chiodi\".\nDiverse fonti mettono la transizione da rappresentazioni del \"Christus triumphans\" a rappresentazioni del \"Christus patiens\" in relazione ai secoli XII-XIII.\nLa crocifissione di Ges\u00f9 \u00e8 rappresentata figurativamente gi\u00e0 nel V secolo in un pannello di Santa Sabina a Roma. Una miniatura dei \"Vangeli Rabbula\" ora alla Biblioteca Laurenziana di Firenze presenta un Cristo calmo, sereno, vincente. Fra i simboli accessori delle rappresentazioni, figuravano il teschio di Adamo (significando che ivi moriva l'uomo, ma non la divinit\u00e0), gli angeli (forse solo gli arcangeli), l'agnello sacrificale, Satana, la Chiesa, la Sinagoga e, inaspettatamente, il pellicano. Infatti una leggenda medievale molto diffusa narra della capacit\u00e0 del pellicano di far rinascere i propri figli, morti per qualsiasi motivo, aspergendoli del proprio sangue. Questa analogia con il sacrificio di Cristo che, nella fede cattolica, riscatta con il suo sangue l'umanit\u00e0 dal peccato, ha ispirato letterati e poeti, assegnando al pellicano la valenza di simbolo cristologico.\nLe forme della rappresentazione figurativa (nell'arte, la copiosa raffigurazione della Passione di Cristo potrebbe costituire un genere a s\u00e9 in molte discipline) naturalmente risentirono in seguito del variare sia dei canoni artistici che dei climi culturali. Ci\u00f2 pu\u00f2 anche spiegare le sensibili differenze iconografiche fra i culti cristiani occidentali e quelli delle Chiese d'Oriente.\nAntropologia delle religioni.\nLa crocifissione entra nel campo di interesse dell'antropologia delle religioni quando essa rivolga la sua attenzione ai sistemi di rappresentazione ed ai sistemi simbolici.\nUn ruolo di particolare rilievo, nell'ambito di tali studi \u00e8 quello avuto dallo storico ed antropologo italiano Ernesto de Martino che ha individuato proprio nel sacrificio di Cristo l'argomento di fede che maggiormente differenzia il Cristianesimo dalle altre religioni. Lo stesso De Martino ha anche affrontato il senso della morte di Cristo in rapporto al momento traumatico della esperienza della morte dei propri cari ed al bisogno di \"elaborare il lutto\".\nEspressioni culturali.\nArti figurative.\nLa crocifissione \u00e8 un tema ed un soggetto molto importante nella storia dell'arte, tale quasi da meritare studi specifici non meramente da inquadrarsi nella categoria dell'arte sacra. Molte sono state le motivazioni che hanno persuaso artisti della pittura, della scultura, della musica e di tutte le discipline minori a queste riferibili, ad applicarvisi e davvero cospicuo e prezioso \u00e8 il patrimonio artistico costituitosi.\nLa rappresentazione della Passione di Cristo offriva infatti il destro per rendere una gamma di emozioni e sensazioni, e comunque di sommovimenti spirituali, che non trovano un apprezzabile paragone in altre istanze di comune immediatezza e ricevibilit\u00e0. In pi\u00f9, come per tutta l'arte sacra, epoche vi furono (come certo il Rinascimento) in cui il mecenatismo delle varie Signorie, una delle quali era, a questi fini, il Papato, condizionava la munificenza all'imposizione della tematica; talvolta a fini poveramente politico-diplomatici, finalizzati a preservare buoni rapporti con gli Stati della Chiesa, si commissionavano in grande quantit\u00e0 soggetti religiosi che oggi ci restano in buona parte come capolavori irripetibili.\nE, nonostante le si conosca ovviamente per il loro valore artistico, queste opere contengono anche un importantissimo registro documentario, poich\u00e9 descrivono, specialmente nella comparazione fra le varie epoche, la variazione della concezione culturale e sociale delle materie sacre (o spirituali in genere), lasciando trasparire la maggiore o minore importanza che taluni dettagli, talune presenze (o assenze), taluni contesti potevano andare assumendo o perdendo nell'evolvere delle mentalit\u00e0. Dalla rappresentazione della \"Bibbia di Rabbula\", alla surreale sintesi di Dal\u00ec, passando per le mille sempre diverse sfaccettature del Cinquecento italiano e fiammingo, cattolico e protestante, la crocifissione marca con la sua costante immutabilit\u00e0, una smisurata fioritura interpretativa.\nIl tema del resto, non era riservato ai cristiani, n\u00e9 tanto meno ai soli cattolici: molte opere sono di cristiani protestanti, di ebrei, di agnostici ed atei, mentre anche lo \"sporadicamente osservante\" Caravaggio fu capace di una \"Flagellazione\" che tuttora \u00e8 una delle pi\u00f9 profonde visioni in argomento. La \"Crocifissione bianca\" di Chagall, ebreo chassidico, insieme al trittico \"Resistenza\", \"Resurrezione\", \"Liberazione\" segnala che il sacrificio di Cristo \u00e8 divenuto patrimonio comune delle culture (almeno quelle occidentali) come simbolo della persecuzione e lo usa quindi per dipingere un Cristo, nato ebreo, che incarna l'eterno destino degli Ebrei.\nAnche di queste soggettive differenze, nella contemporaneit\u00e0, \u00e8 perci\u00f2 possibile trarre spunto per sempre interessanti osservazioni accessorie.\nIconografia.\nLo sviluppo del Cristianesimo ha prodotto, com'\u00e8 noto, un vastissimo sistema iconografico nel quale confluiscono tanto le innumerevoli produzioni artistiche destinate (spesso anche con finalit\u00e0 didattiche ai luoghi di culto), quanto gli artefatti nei quali si esprimono le esigenze devozionali polari nelle diverse epoche storiche e nei diversi luoghi in cui avvenne l'inculturazione cristiana.\nIl simbolo della Croce e la rappresentazione del racconto evangelico della crocifissione - stante il carattere fondante che la morte di Dio fatto uomo e mandato al patibolo dagli uomini, ha nel definire la specificit\u00e0 della religione cristiana - hanno un rilievo assolutamente preponderante nella iconografia del Cristianesimo. Anzi la crocifissione rappresenta il simbolo per antonomasia della religione cristiana.\nIl materiale iconografico da prendere in considerazione va dalle prime incerte incisioni del segno della Croce che troviamo nelle catacombe, alle espressioni pi\u00f9 alte della raffigurazioni della crocifissione di Ges\u00f9 che troviamo nell'arte sacra di tutti i secoli; spazia dalle opere di alto pregio destinate a ricchi e raffinati committenti, alle manifestazioni ingenue di espressivit\u00e0 popolare che troviamo nelle cappelle votive, nelle feste religiose che celebrano la Passione di Cristo, e altro ancora.\nL'iconografia di Ges\u00f9 il Cristo per molto tempo era stata non la Croce, ma sculture raffiguranti prima i simboli riferiti al Maestro (il pesce \"Ichthys\", la colomba, l'agnello e altri) poi raffigurazioni del Cristo Risorto, del Cristo Pantocratore. La croce per molto tempo signific\u00f2 per i cristiani la violenza dei pagani e degli Ebrei e non venne raffigurata. Quando il mecenatismo degli ordini religiosi e dei Papi d'Occidente riport\u00f2 come motivo ispiratore dell'arte la crocifissione, come tema dominante della cultura e dell'espressione artistica medievale, allora si cre\u00f2 lo stereotipo di un Ges\u00f9 il Cristo inchiodato per le palme delle mani al legno. Tuttavia, i Romani crocifiggevano i rei inchiodandoli per i polsi cos\u00ec da svenarli, ucciderli prima e soprattutto per il dato \"fisico\" che un uomo non si potrebbe reggere con dei chiodi nelle palme delle mani. Questo giustificherebbe la ragionevolezza della veridicit\u00e0 della Sindone di Torino.\nPittura.\nQuanto alla definizione delle tematiche, una primaria distinzione si pu\u00f2 fare per pittura e scultura, seppure alquanto speciosa e forse accademica, fra la deposizione del Crocefisso (scena statica, monoscopica, di Ges\u00f9 sulla croce) e quella della crocifissione (che pi\u00f9 dinamicamente racchiudesse in s\u00e9 il prima ed il durante, ovvero l'evento e il contesto); il distinguo si rende peraltro doveroso in quanto nella rappresentazione del Crocefisso (che pure ha avuto opere di capitale importanza, come quella di Giotto) non \u00e8 stato sempre possibile separare una produzione strumentale (come ad esempio per l'arredamento delle chiese o per la vendita ai fedeli) talvolta eseguita senza intenti artistici bens\u00ec solo di (ancorch\u00e9 valido) artigianato. Per questi \"prodotti\" si noti che il Crocifisso \u00e8 anche (\"absit iniuria referendi\") oggetto d'arredo, complemento del Rosario, spilla, ciondolo, ma talvolta le realizzazioni sono pregevolissime ed effettivamente ricche di valore espressivo.\nVa poi menzionato che, secondo alcune visioni, le rappresentazioni della \"Via crucis\" (la cui forma pi\u00f9 diffusa \u00e8 il bassorilievo), proprio poich\u00e9 la narrazione di questa si conclude con la crocifissione, non sarebbero da escludere da questa disamina, apportandovi peraltro opere di ingente valore. Ed analoga valutazione potrebbe darsi per la tematica della Flagellazione. Concettualmente, inoltre, le rappresentazioni della crocifissione sono anche contigue a quelle della Deposizione e della Piet\u00e0 (il dolore di Maria che raccoglie il corpo di Cristo fra le sue braccia - \"Mater dolorosa\"), ma da questa distinte, notando che la reazione delle Marie faccia innanzitutto parte della crocifissione.\nLe opere raffiguranti la crocifissione costituiscono una produzione artistica estremamente vasta che attraversa i secoli. Per quanto sia difficile (ed arbitrario) esprimere giudizi sul valore sulle singole opere, ricordiamo qui di seguito alcune tra le produzioni artistiche pi\u00f9 significative:\nFra le tante interpretazioni anticonvenzionali, una menzione a s\u00e9 va riservata al celebre e discusso \"Uomo dei dolori\" di Albrecht D\u00fcrer, nel quale Cristo \u00e8 descritto in una posa assai singolare, mentre straziato dal supplizio (che si suppone in corso dai tanti dettagli come il sangue grondante) guarda negli occhi lo spettatore, quasi sconsolato o sgomento, in una cornice che ha abbandonato la figurazione della scena classica per rendersi, con grande anticipazione, simbolistica caverna buia in cui poter leggere il male degli uomini.\nLa crocifissione ha nel tempo assunto su di s\u00e9 significati accessori. Se l'ora richiamato D\u00fcrer ha poi eseguito un autoritratto chinato dallo stesso titolo del detto olio, volendo identificare il suo personale sacrificio con il supplizio di Ges\u00f9, molti altri autori hanno allo stesso modo svolto i loro drammi personali con questo riferimento; al di l\u00e0 di una soggettiva valutazione sull'eventuale buon gusto, si tratta comunque nella maggioranza dei casi di uno svolgimento del sacrificio di Cristo reso in modo tale da sottolinearne l'importanza oggettiva per ciascun individuo.\nAnche oggigiorno la crocifissione \u00e8 un tema ancora vivo nell'arte, in un'arte che ormai si esprime attraverso un linguaggio moderno; un tentativo di conciliare tale linguaggio con simboli religiosi fortemente legati alla tradizione \u00e8 stato auspicato da Papa Giovanni Paolo II, nella sua lettera agli artisti, e messo in pratica da alcuni musei fra i quali vale la pena di segnalare il museo d'arte sacra Stauros.\nMusica.\nNella musica, e ovviamente con riguardo alla musica sacra, non meno presente \u00e8 il tema della passione e della crocifissione di Ges\u00f9 nella composizione di un numero elevatissimo di opere le cui prime si suppongono medievali per relati letterari.\nIl canto gregoriano \u00e8 certamente uno dei modi pi\u00f9 ricchi di temi attinenti alla Passione di Cristo, ed attraverso questo penetra nel \"bon ton\" della composizione sacra l'uso del riferimento ai Vangeli in latino, conformemente alla liturgia cattolica che di queste opere avrebbe garantito la tradizione ed in sostanza la perpetuazione.\nSono spesso, infatti, i versetti latini dei Vangeli a corredare le musiche, e alcuni di essi, vuoi per la metrica dei periodi, vuoi per la drammaticit\u00e0 del passaggio liturgico cui dovevano affiancarsi nella messa (\"Tenebrae factae sunt, Quid me dereliquisti, Et inclinato capite\"), a poco a poco finirono per creare sottogeneri della messa (e della messa cantata), con una particolare intensit\u00e0 produttiva nel Settecento; lo \"Stabat mater\", ad esempio, fu affrontato da molti autori fra i quali il \"prete rosso\" Antonio Vivaldi e Bach e, sopra di questi, il Pergolesi. Stante il diverso approccio narrativo della musica, rispetto ad altre arti, non \u00e8 dato attendersi una focalizzazione su uno solo dei temi del sacrificio di Cristo, ma pi\u00f9 aderentemente alla sua dinamica espressiva la musica poteva rendere intere sezioni delle Scritture, fluide serie di eventi e non gi\u00e0 monologie.\nJohann Sebastian Bach, come noto, ha dedicato ben cinque opere principali alla Passione, delle quali due andarono perdute."}
{"id": "89474", "revid": "1543377", "url": "https://it.wikipedia.org/wiki?curid=89474", "title": "Dolore nocicettivo", "text": "Il dolore nocicettivo \u00e8 il processo in base al quale uno stimolo lesivo \u00e8 percepito a livello periferico dai nocicettori (terminazioni nervose periferiche) e trasmesso al sistema nervoso centrale e quindi inquadrato (in termini di localizzazione ed intensit\u00e0), potenziato o inibito e infine memorizzato.\nNella classificazione patogenetica del dolore si ha: \nIl dolore accusato \u00e8 correlato all'entit\u00e0 del danno e alla sua dislocazione. Si parla di dolore:"}
{"id": "89475", "revid": "124357370", "url": "https://it.wikipedia.org/wiki?curid=89475", "title": "Frignano (territorio)", "text": "Il Frignano \u00e8 una regione storico-geografica italiana compresa all'interno dell'Appennino tosco-emiliano che, nel periodo di sua massima estensione (circa a met\u00e0 del XIX secolo, ma definita amministrativamente \"circondario di Pavullo\"), era compresa tra la parte destra del fiume Secchia, includendovi pure la vallata del torrente Dragone e tutto il bacino del fiume Panaro. Il territorio comprende quindi tutta la zona meridionale dell'attuale provincia di Modena, dalle colline al crinale: l'Appennino Modenese.\nGeografia.\nIl territorio comprende tutto l'appennino modenese. Confina con la Provincia di Reggio Emilia a ovest, con la Citt\u00e0 metropolitana di Bologna a est, a sud con le province di Lucca e Pistoia mentre a nord con il resto della Provincia di Modena. \nIl territorio del Frignano comprende i seguenti comuni, raggruppati nella Comunit\u00e0 montana dell'Appennino modenese: Pavullo nel Frignano, \u00e8 il comune pi\u00f9 popoloso e pu\u00f2 essere considerato il \"capoluogo\" dell'Appennino modenese, i comuni di Montefiorino, Palagano, Polinago, Frassinoro, Pievepelago, Sestola, Fanano, Riolunato, Montecreto, Lama Mocogno e Fiumalbo nell'alto Appennino; i comuni di Montese, Zocca, Serramazzoni e Prignano sulla Secchia nella fascia del medio-basso Appennino.\nIl territorio del Frignano \u00e8 particolarmente interessante dal punto di vista naturalistico e paesaggistico ed \u00e8 preservato da un basso livello di antropizzazione e bassa densit\u00e0 di popolazione. Inoltre, non \u00e8 attraversato da autostrade o ferrovie e gli insediamenti industriali sono limitati ad alcune zone della fascia basso appenninica.\nVegetazione.\nEstesi boschi di faggio ricoprono le montagne tra quota 900-1.000 m fino ai 1.700-1.800 m, raramente intervallati da rimboschimenti di conifere. Lungo i numerosi corsi d'acqua i faggi lasciano il posto a salici, pioppi e ontani e fra la vegetazione erbacea risaltano le enormi foglie cuoriformi dei farfaracci. I castagneti sono solitamente localizzati vicino ai centri abitati, a testimonianza dell'importanza che questa risorsa aveva un tempo per l'economia locale. Nelle aree meno pendenti i boschi lasciano il posto a prati e pascoli sfruttati per l'allevamento e ricchi di fioriture. Ad alta quota il paesaggio si apre su vaste praterie e brughiere a mirtillo interrotte solo dalla roccia affiorante.\nStoria.\nIl nome Frignano deriva dagli antichi abitanti, i preromani Liguri Friniati (\"Friniates\"), che occupavano un territorio molto pi\u00f9 ampio di quello attuale e formavano l'estremo sud-orientale ligure al di qua dell'Appennino. I Friniati si insediarono e si stabilirono sul territorio dopo che furono sospinti verso le montagne dalla Pianura Padana da Etruschi e Galli Boi, popolazioni che, hanno notevolmente influenzato gli usi e i costumi locali. Dall'arrivo dei Romani, alla cui occupazione i Friniati si opposero tenacemente, vi fu una progressiva penetrazione di coloni di origine romana nei villaggi, che port\u00f2 a una profonda e lenta trasformazione agricolo-sociale e un periodo di relativa pace. I Romani diedero al territorio una sua autonomia amministrativa e giurisdizionale tanto da costituire una \"praefectura\" della colonia di Mutina (Modena). \nLa comunit\u00e0 friniate si modific\u00f2 poi in struttura militare bizantina, governata da un \"tribunus\", al quale dopo la conquista longobarda subentr\u00f2 un gastaldo: l'ariano re Rotari condusse numerose campagne militari che portarono quasi tutta l'Italia settentrionale sotto il dominio del regno longobardo, conquistando nel 643 anche la Liguria. Nel Modenese, Rotari riport\u00f2 una schiacciante vittoria sull'esarca bizantino di Ravenna Isacio, sconfitto e ucciso nella battaglia del fiume Panaro, anche se gli attuali territori modenesi e appenninici rimasero bizantini sino ai tempi del re longobardo Liutprando. Nel 728 le popolazioni dell'appennino reggiano e modenese insorsero contro l'Esarcato bizantino di Ravenna per motivi religiosi e accettarono Liutprando come re.\nLa giurisdizione su cui poteva esercitare il proprio esercizio conserv\u00f2 caratteri di autonomia nei confronti della capitale. Anche il successivo \"comitatus Feronianense\" di et\u00e0 carolingia, che era il vasto distretto governato dal conte di Modena distinto dalla citt\u00e0, mantenne tale prerogativa. Il \"comitatus\" aveva come capoluogo il \"castrum Feronianum\", localizzato nei pressi di Pavullo. Con tali basi si fondano successivamente: il Comune federale frignanese (secoli XII-XV), nel quale erano rappresentati tutti i Comuni di valle (esclusi quelli della collina); il Consiglio provinciale del Frignano nei secoli XV-XVIII; la Provincia estense del Frignano (1832-1859) e, nel Regno d'Italia, il Circondario e Sottoprefettura di Pavullo (1859-1926). Il capoluogo fu prima Sestola, dove dal XV secolo si riuniva il Consiglio provinciale e risiedeva il governatore estense, poi, dal 1832, Pavullo, dove si era stabilito il delegato governativo estense, e dopo, il viceprefetto dell'Italia unificata.\nViene denominata \"del Frignano\" una comunit\u00e0 montana modenese dove si riconosce, per costumi, tradizioni e consuetudini, un'omogeneit\u00e0 culturale che ha antiche radici."}
{"id": "89482", "revid": "2074539", "url": "https://it.wikipedia.org/wiki?curid=89482", "title": "Galles", "text": "Il Galles (: ; in inglese \"Wales\", pron. ; in gallese \"Cymru\", pron. , in italiano storicamente \"Cambria\") \u00e8 una delle quattro nazioni costitutive del Regno Unito. Regione storica della Gran Bretagna, confina a est con l'Inghilterra, a nord e a ovest con il Mare d'Irlanda e a sud con il Canale di Bristol. Si estende per e nel 2011 contava una popolazione di persone. La sua capitale \u00e8 Cardiff. \nIl Galles ha una costa di oltre e la sua conformazione \u00e8 in gran parte montuosa, con le cime pi\u00f9 alte nelle aree settentrionali e centrali, tra cui lo Snowdon (in gallese \"Yr Wyddfa\"), il picco pi\u00f9 alto. La regione si trova all'interno della zona temperata e gode di un clima oceanico variabile.\nL\u2019attuale detentore del trono gallese \u00e8 il principe Carlo, primogenito della regina Elisabetta II.\nL'identit\u00e0 nazionale gallese emerse tra i Britanni (popolazione celtica) dell'isola di Gran Bretagna in un periodo che va dal ritiro delle truppe romane dall'isola (nel V secolo) e la conquista dell'attuale Inghilterra da parte di popoli di stirpe germanica (tra i primi i Sassoni e gli Angli). Questa popolazione celtica, scarsamente romanizzata, mantenne l'indipendenza politica, la lingua e le tradizioni nelle zone pi\u00f9 a ovest dell'isola, corrispondenti appunto all'attuale Galles: esso \u00e8 oggi considerato una delle nazioni celtiche moderne.\nLa morte di Llywelyn ap Gruffudd nel 1282 segn\u00f2 il completamento della conquista del Galles da parte di Edoardo I d'Inghilterra. L'intero Principato del Galles fu annesso dall'Inghilterra e incorporato all'interno del sistema legale inglese tramite leggi risalenti al 1535 e al 1542. Tuttavia, nel XIX secolo inizi\u00f2 a svilupparsi una politica pi\u00f9 autonoma; il liberalismo gallese, personificato all'inizio del XX secolo da David Lloyd George, fu sostituito dalla crescita del socialismo e dal Partito Laburista. Nel corso del secolo, il nazionalismo gallese crebbe: Plaid Cymru, il partito nazionale gallese, fu costituito nel 1925 e la Welsh Language Society nel 1962. Istituito nel 1998, il Parlamento gallese detiene la responsabilit\u00e0 di una serie di materie oggetto di devoluzione, ossia il fenomeno del trasferimento di alcuni poteri da un centro a diversi enti locali, come \u00e8 successo nel Regno Unito con le sue \"Home Nations\" (in questo caso da Londra a Cardiff). \nAll'inizio della rivoluzione industriale, lo sviluppo delle miniere e delle industrie metallurgiche trasform\u00f2 la nazione da societ\u00e0 agricola a industriale; lo sfruttamento del South Wales Coalfield caus\u00f2 un rapido incremento della popolazione gallese. Due terzi della popolazione vive nel Galles meridionale, principalmente a Cardiff/Caerdydd, Swansea e Newport, oltre che nelle vicine valli. Oggi, le industrie pesanti tradizionali e le estrazioni sono in declino, e l'economia del Galles fa affidamento sul settore pubblico, sui servizi e sul turismo. Il valore aggiunto lordo del Galles nel 2010 era di 45,5 milioni di sterline ( pro capite, il 74% della media del Regno Unito, e il valore pi\u00f9 basso pro capite nel Regno).\nNonostante il Galles condivida la storia politica e sociale con il resto della Gran Bretagna, e la grande maggioranza della popolazione parli inglese, la nazione ha mantenuto una identit\u00e0 culturale distinta, ed \u00e8 ufficialmente bilingue. Oltre persone nel Galles parlano il gallese, e tale lingua viene parlata dalla maggioranza della popolazione in parti del nord e dell'ovest della nazione. \nIn molti eventi sportivi internazionali, come il campionato mondiale di calcio, la Coppa del Mondo di rugby e i Commonwealth Games, il Galles partecipa con le proprie squadre nazionali, anche se ai giochi olimpici gli atleti gallesi competono insieme alla squadra britannica. Il rugby a 15 \u00e8 visto come un simbolo dell'identit\u00e0 gallese ed espressione della coscienza nazionale.\nGeografia fisica.\nLa superficie del Galles \u00e8 di e la popolazione supera i 3 milioni di abitanti. Quest'ultima non si distribuisce equamente sul territorio. Nella zona montuosa la densit\u00e0 \u00e8 di appena 10 ab./km\u00b2. \nGeologia.\nLa pi\u00f9 antica tra le ere geologiche rilevate nel territorio del Galles \u00e8 il Cambriano, inquadrato nel Paleozoico, periodo che prende proprio nome dai Monti Cambrici che si trovano nel Galles centrale. Negli studi sull'evoluzione delle forme di vita presenti sulla Terra, gli studiosi hanno identificato l'esplosione cambriana come il principale periodo in cui sulla Terra siano apparse diverse specie di animali complessi di cui sono stati ritrovati moltissimi fossili proprio in Galles.\nTerritorio.\nIl Galles \u00e8 un paese montuoso posizionato su una penisola a sud-ovest della Gran Bretagna. \u00c8 lungo circa da nord-sud e da est-ovest. La dimensione del Galles ufficiale \u00e8 di circa .\nIl Galles confina con l'Inghilterra a est e via mare in tutte le altre direzioni: il Mare d'Irlanda a nord e a ovest, Canale di San Giorgio e il Mar Celtico a sud-ovest e il Canale di Bristol, a sud. Il Galles ha circa miglia ( chilometri) di costa (lungo il medio delle alte maree), tra cui il continente, Anglesey e Holyhead. Oltre 50 isole si trovano al largo della terraferma, la pi\u00f9 grande delle quali \u00e8 Anglesey, nel nord-ovest.\nGran parte del paesaggio del Galles \u00e8 montuoso, in particolare nel nord e nelle regioni centrali. Nella zona centrale si estende una vasta zona verde ma poco abitata, chiamata Deserto Verde del Galles. Le montagne si sono formate durante l'ultima era glaciale, la glaciazione Devensian. Le montagne pi\u00f9 alte in Galles sono in Snowdonia (Eryri), e cinque sono oltre ( piedi). Il pi\u00f9 alto di questi \u00e8 Snowdon (Yr Wyddfa), a ( piedi) Le 14 montagne del Galles oltre i piedi (910 metri), o 15 se compreso Garnedd Uchaf, spesso non considerato a causa del suo basso rilievo topografico, sono conosciuti collettivamente come i \"3000s\" gallesi e si trovano in una piccola area a nord-ovest.\nLa pi\u00f9 alta al di fuori della \"3000s\" \u00e8 Aran Fawddwy, a 905 metri ( piedi), nel sud della Snowdonia. Le Brecon Beacons (Bannau Brycheiniog) sono nel sud (punto pi\u00f9 alto Pen y Fan, a 886 metri ( piedi), e si collegano ai Monti Cambrici nel Galles centrale. Il punto pi\u00f9 alto \u00e8 Pumlumon a 752 metri ( piedi).\nVerso la met\u00e0 del XIX secolo, due prominenti geologi, Roderick Murchison e Adam Sedgwick (che per primo propose il nome di Cambriano), utilizzarono gli studi compiuti da loro stessi sul territorio gallese per gettare le basi delle scienze di paleontologia e stratigrafia. I due successivi periodi, l'Ordoviciano e il Siluriano, presero il nome da due antiche trib\u00f9 celtiche riscoperte grazie agli studi di Murchison e Sedgwick.\nClima.\nIl Galles \u00e8 situato in un'area temperata anche se il clima \u00e8 fortemente influenzato dalla presenza del mare che circonda tutta la penisola. Il tempo nel Galles \u00e8 sovente nuvoloso, ventoso e piovoso, con estati fresche e inverni miti.\nDal punto di vista del clima, ha le caratteristiche tipiche oceaniche, quindi parecchio variabile ma mite, con le giornate che presentano diverse caratteristiche che mutano e si ripetono nell'arco di poche ore. La primavera \u00e8 la stagione meno piovosa, anche se nei mesi primaverili di marzo e aprile c'\u00e8 sempre d'aspettarsi una possibile recrudescenza di stile invernale. Le temperature massime si aggirano sui lungo le coste, qualche grado in pi\u00f9 lontano dal mare l\u00e0 dove non agisce la fresca brezza oceanica. A volte per\u00f2 il caldo si fa sentire tanto che il record di temperatura massima del Galles \u00e8 di . Autunno e inverno sono invece stagioni uggiose, con pioggia in abbondanza ma temperature medie che rimangono intorno ai sulla costa, mentre pu\u00f2 fare molto pi\u00f9 freddo nelle zone interne e montagnose.\nFlora e fauna.\nLa fauna selvatica del Galles \u00e8 quella comune a tutta l'area della Gran Bretagna, pur con sostanziali differenze. A causa infatti della presenza di molte coste, il Galles ospita una grande variet\u00e0 di uccelli marini. Le spiagge e le isole circostanti sono sedi di colonie di berte, pulcinella di mare, gabbiani tridattili, cormorani e gazze marine, oltre a numerose specie di uccelli terrestri come corvi e tordi., o rapaci come lo smeriglio, l'albanella reale e il nibbio reale, che \u00e8 tra l'altro simbolo nazionale del Galles. In totale vi sono circa 200 specie differenti di uccelli ed \u00e8 quindi importante per l'area la pratica del birdwatching.\nI pi\u00f9 grandi mammiferi gallesi, tra i quali ricordiamo l'orso bruno, il lupo e la lince, si sono estinti durante il periodo normanno. Attualmente sono presenti micromammiferi come i topiragni e arvicole, oltre a tassi, ricci e ben quindici specie di pipistrelli. Due specie di piccoli roditori, il topo selvatico collogiallo \"(Apodemus flavicollis)\" e il moscardino (\"Muscardinus avellanarius\"), sono specie abbondanti in Galles che vivono indisturbate nelle aree di confine. Tra gli altri animali che popolano il Galles ricordiamo anche la lontra, l'ermellino, e altri mustelidi.\nCome in Cornovaglia, Britannia e Irlanda, le acque del Galles sono popolate da squali elefante, foche grigie, tartarughe, delfini, focene e granchi. Il Pembrokeshire e Ceredigion in particolare sono aree riconosciute internazionalmente per la presenza di delfini tursiopi, detti anche \"delfini dal naso a bottiglia\". Tra i pesci di fiume si ricordano il salmerino oltre a anguille, salmoni, alose e sperlani, oltre al preziosissimo Gwyniad unico della zona del Galles che si trova unicamente nel lago di Bala.\nEconomia.\nA causa del suolo di scarsa qualit\u00e0, molti terreni del Galles non sono adatti per le coltivazioni e l'allevamento del bestiame \u00e8 tradizionalmente la pratica agricola pi\u00f9 importante. Il paesaggio gallese (protetto da tre parchi nazionali e 45 spiagge Bandiera Blu), cos\u00ec come la cultura del Galles, attira un gran numero di turisti, che svolgono un ruolo particolarmente importante per l'economia delle zone rurali. Il Galles ha lottato per sviluppare o attirare occupazione ad alto valore aggiunto in settori come la finanza e la ricerca e sviluppo, sforzo riconducibile in parte a una relativa mancanza di popolazione attiva. Il Galles \u00e8 privo di un grande centro metropolitano. La mancanza di occupazione a elevato valore aggiunto si traduce in una inferiorit\u00e0 della produzione economica pro capite rispetto ad altre regioni del Regno Unito. Infatti, nel 2002 essa era pari a circa l'80% della media del Regno Unito e al 90% della media UE-25. Nel giugno 2008, Il Galles \u00e8 diventato la prima nazione al mondo a ottenere la certificazione \"Fairtrade\" della Fairtrade Labelling Organization.\nLa lira sterlina \u00e8 l'unica valuta utilizzata in Galles. Numerose banche gallesi hanno emesso le proprie banconote nel XIX secolo, ma dal 1908 non esiste pi\u00f9 nessun istituto d'emissione gallese. Da allora, anche se le banche in Scozia e Irlanda del Nord continuano ad avere il diritto di emettere banconote nei rispettivi paesi, la Banca d'Inghilterra ha il monopolio sull'emissione di banconote in Galles. La Banca Commerciale del Galles, fondata a Cardiff da Sir Julian Hodge nel 1971, \u00e8 stata rilevata dalla Bank of Scotland nel 1988 e assorbita nella stessa nel 2002. La Zecca Reale inglese, che emette la monetazione metallica circolante nell'intero Regno Unito, ha una sede a Llantrisant dal 1980. Dalla decimalizzazione del 1971 alla nuova serie emessa nel 2008 un simbolo gallese \u00e8 stato raffigurato su almeno una delle monete in circolazione nel Regno Unito, com'\u00e8 accaduto, ad esempio, per i pezzi da una sterlina nel 1995 e nel 2000.\nCaratteristiche.\nIn Galles, oltre all'inglese, si parla il \"Cymraeg\", conosciuto anche come cimrico o gallese (in inglese la lingua \u00e8 chiamata \"welsh\", che significa \"straniero\" nelle lingue germaniche). Il cimrico deriva, come il cornico della Cornovaglia e il bretone della Bretagna, dall'antico brittonico.\nLo sport pi\u00f9 popolare, nel quale la squadra nazionale ha riportato pi\u00f9 successi, \u00e8 il rugby. Ha anche una propria nazionale di calcio, che ha partecipato alla fase finale del mondiale del 1958, dove fu eliminato nei quarti di finale dal Brasile, poi campione.\nReligione.\nNel censimento del 2011 il 57,6% della popolazione si definiva cristiano, contro il 71,9% del 2001.\nTra le varie confessioni cristiane le pi\u00f9 grandi organizzazioni sono la Chiesa in Galles (Yr Eglwys yng Nghymru), autonoma dal 1920 dalla Chiesa anglicana e dalla Chiesa cattolica. La Chiesa in Galles \u00e8 largamente maggioritaria; attualmente \u00e8 composta da sei diocesi, mentre la Chiesa cattolica \u00e8 suddivisa in tre diocesi, facenti capo alla provincia ecclesiastica dell'Arcidiocesi di Cardiff.\nCi sono altre tre chiese cristiane minoritarie gallesi: la chiesa presbiteriana del Galles (Eglwys Bresbyteraidd Cymru) di circa persone, l'Unione degli indipendentisti gallesi (Undeb yr Annibynwyr Cymraeg) di circa persone e l'Unione battista del Galles (Undeb Bedydd wyr Cymru) di persone. Il resto della popolazione \u00e8 di religione cristiana metodista.\nL'1,5% dei gallesi aderiva all'islam (lo 0,7% nel 2001) e lo 0,3% all'induismo e buddhismo.\nDichiarava di non avere religione il 32,1% (18,5% nel 2001) e il 7,6% (8,1% nel 2001) non rispondeva alla domanda.\nTra il 1904 e il 1905 in Galles vi fu un rinnovamento spirituale con la conversione di migliaia di persone; in tutti gli aspetti della vita, religioso, familiare o sociale. Tutto inizi\u00f2 ad Ammanford con manifestazioni di glossolalia. I maggiori esponenti furono Evan Roberts di Ammanford e Daniel Williams e suo fratello Jones di Penygroes In venti anni circa si formarono 90 comunit\u00e0, solo nel Galles.\nLa Chiesa Apostolica in Italia ha origine dalla Chiesa apostolica, un movimento nato nel Galles in seguito a un risveglio religioso sviluppatosi tra il 1904 e il 1905. Le Chiese Elim in Italia (Elim Pentecostal Churches) sono un movimento di chiese evangeliche di fede pentecostale fondato nel 1915 dagli evangelisti gallesi George e Stephen Jeffreys.\nEvoluzione delle principali religioni del Galles tra il 2001 e il 2011:\nCuriosit\u00e0.\nIl santo patrono del Galles \u00e8 san Davide \"Dewi Sant\", celebrato il 1\u00ba marzo.\nIl motto del Galles \u00e8 \"Cymru am byth\" (\"Galles per sempre\"). L'inno regionale \u00e8 Hen Wlad Fy Nhadau.\nIl narciso e il porro sono i simboli nazionali del Galles.\nNegli studi della BBC Wales presenti a Cardiff viene prodotta, dal 2005, la serie TV cult \"Doctor Who\", su decisione della BBC e dello showrunner gallese Russell T. Davies di ampliarne l'utilizzo.\nEtimologia.\nIl nome del Galles in inglese - \"Wales\" - deriva dalla parola germanica \"Walha\", che significava \"straniero o non-germanico\", probabilmente derivato dal nome \"Volcae\" e dovuto al fatto che nell'attuale Galles si dovettero ritirare le originarie popolazioni britanniche quando gli anglosassoni invasero la Britannia. Nelle zone in cui i Germani erano in contatto con popolazioni di lingua latina, la parola ha cambiato il suo significato in \"gente romanica\", come ancora \u00e8 mantenuta nel nome dei \"Valloni\" (\"Wallons\") del Belgio, nel termine con cui i tedeschi delle Alpi chiamano le popolazioni romanze (\"Welsch\") e in quello della Valacchia (Wallachia) in Romania; per il nome del Galles, e anche per il \"-wall\" della Cornovaglia, il significato \u00e8 sostanzialmente quello di \"celti\". I gallesi chiamano il loro paese \"Cymru\", nome che, si pensa, stia per \"conterranei\" in antico gallese, ma che deriva anche da quello del primo sovrano di Cymru, Kamber, figlio di Bruto, primo sovrano della Britannia. Parte della parola \"Cymru\" \u00e8 evidente nel \"Cum-\" di Cumberland e Cumbria.\nSociet\u00e0.\nLingue e dialetti.\nSecondo il censimento del 2011, il gallese \u00e8 parlato dal 19% della popolazione, mentre l'inglese \u00e8 parlato dal 81% dei residenti in Galles.\nStoria.\nI primi ritrovamenti storici di popolazioni residenti nel Galles si hanno attorno ai anni fa, cio\u00e8 all'epoca della glaciazione, ove probabilmente esisteva gi\u00e0 una popolazione autoctona che avrebbe risentito delle migrazioni di coloni neolitici provenienti dalle aree dell'attuale Danimarca alla quale il Galles era unito. Molti millenni dopo, a questo substrato pre indeuropeo si aggiunsero popolazioni di origine celtica, giunte in questa parte della Gran Bretagna all'inizio dell'et\u00e0 del ferro e che rimpiazzarono completamente i loro predecessori nei successivi sei o sette secoli.\nI Romani raggiunsero il Galles nel 48 d.C. e impiegarono circa trent'anni a colonizzare l'intera area, scontrandosi con le popolazioni locali che opposero resistenza, tra le quali citiamo i Siluri e gli Ordovici. Per tutto il Galles la dominazione romana fu un'occupazione militare con l'eccezione delle coste a sud dove esisteva un'eredit\u00e0 di romanizzazione. L'unica citt\u00e0 fondata dai Romani in Galles fu Caer Went: assieme alla pi\u00f9 antica Carmarthen, furono gli unici due agglomerati urbani a ottenere il rango di civitas nella regione. Con ogni probabilit\u00e0 la maggioranza delle popolazioni gallesi rimase di lingua celtica anche durante la dominazione romana, mentre verso la fine dell'Impero romano nelle aree costiere del nord-ovest vi sono evidenze archeologiche di comunit\u00e0 immigrate dall'Irlanda (che per\u00f2 non hanno lasciato traccia nella moderna lingua gallese, celtica come l'irlandese, ma di un gruppo differente e pi\u00f9 prossimo al bretone).\nIl Galles fu l'ultimo residuo insulare dell'antica Britannia a essere spazzato dalle invasioni anglosassoni, probabilmente si verific\u00f2 anche un fenomeno migratorio dai bassopiani inglesi delle popolazioni celto-romane sconfitte dagli invasori anglo-sassoni verso il Galles (che in contemporanea migrarono anche verso l'Armorica, ribattezzandola Bretagna o piccola Britannia). Questo provoc\u00f2 una netta frattura linguistica (il Galles rimase linguisticamente celtico, l'Inghilterra divenne germanica), ma contribu\u00ec a ridurre le differenze di cultura materiale, di mitologia (la leggenda di re Art\u00f9, nata nelle pianure inglesi ancora di lingua predominante britannica, conquist\u00f2 tanto i gallesi quanto i bretoni), di diritto consuetudinario, ecc. \u00c8 stato suggerito che il Galles del Nord possa \"vantare di essere stato l'ultima parte dell'Impero romano ad arrendersi ai barbari - quando si arrese agli inglesi sotto Edoardo I nel 1282 (Bryan Ward-Perkins, \"La caduta di Roma e la fine della civilt\u00e0\", Laterza 2007).\nIl Galles medievale tra il 500 e il 1200 fu suddiviso in una miriade di pi\u00f9 o meno piccoli regni dai confini mutevoli, sempre pi\u00f9 spesso convertiti al cristianesimo dai monaci irlandesi (le comunit\u00e0 cristiane d'epoca romana erano pressoch\u00e9 scomparse nell'Alto Medioevo). Alcuni territori del Galles furono uniti ad altri bretoni e della Cornovaglia da sovrani di regni effimeri, mentre altri furono conquistati dagli irlandesi, mentre dopo il 750-800 tutti i territori costieri subirono pesanti incursioni di pirati e scorridori vichinghi, intervallate con tentativi di colonizzazione (anche a partire dalle basi normanne di Dublino e dell'Isola di Man).\nIl Principato del Galles perse la sua indipendenza nel 1282, quando, nell'ambito della campagna edoardiana nella regione, il re Edoardo I d'Inghilterra sconfisse il sovrano gallese Llywelyn II, l'ultimo dei re gallesi ad aver conservato la propria indipendenza, nella battaglia di Cilmeri. Gi\u00e0 dal 1066 in avanti i nuovi sovrani, d'origine normanna, della corona inglese avevano iniziato ad attaccare e conquistare alcuni dei regni in cui era diviso il Galles medievale. Numerose erano state le guerre di confine (incluse diverse incursioni di sovrani e briganti gallesi lungo la frontiera) tanto che i sovrani inglesi dovettero provvedere a costruire una complessa serie di ottime fortificazioni per controllare il territorio. La conquista inglese del Galles fu piuttosto lenta: pur cominciata prima di quella della Scozia e dell'Irlanda, si concluse dopo queste ultime (anche se la Scozia avrebbe da l\u00ec a poco riconquistato la sua indipendenza, mantenendola fino al 1603, quando i sovrani scozzesi ascesero al trono inglese).\nInoltre gli inglesi scoprirono che i gallesi, a loro enormemente inferiori nella cavalleria, avevano un'ottima fanteria leggera armata di archi lunghi (detti appunto gallesi). Gli archi gallesi erano, assieme a quelli \"turcheschi\", i migliori del mondo medievale e divennero uno dei punti di forza dell'esercito inglese, proprio a partire dalla conquista del Galles, e un tratto culturalmente condiviso dei guerrieri della corona d'Inghilterra.\nLa legislazione gallese non \u00e8 stata rimpiazzata da quella inglese fino agli Atti d'Unione (1535 - 1542), con l'unificazione anche dei parlamenti d'Inghilterra e di Galles. Da quel momento in avanti la storia gallese perde buona parte della sua specificit\u00e0 e si unisce, politicamente, ma anche socialmente, economicamente e in buona parte anche linguisticamente e culturalmente, con quella inglese.\nDal 1955 la sua capitale \u00e8 Cardiff, sebbene sia Caernarfon il luogo dove viene investito il Principe del Galles e Machynlleth la sede di un Parlamento nominato da Owain Glynd\u0175r durante la sua rivolta nel XV secolo. Nel 1999 fu formata l'Assemblea nazionale, che ha solo poteri locali, che sono stati incrementati nel 2007.\nGoverno e politica.\nIl Galles \u00e8 una nazione costitutiva parte del Regno Unito. Costituzionalmente, il Regno Unito \u00e8 \"de jure\" uno Stato unitario con un suo sovrano e con la sede del governo posta al palazzo di Westminster a Londra. Il Galles \u00e8 rappresentato nella Camera dei Comuni da circa 40 membri su un totale di 646. Il Partito Laburista occupa 29 di questi 40 seggi, mentre le rimanenti sedie sono occupate dai Liberal-Democratici, dal Plaid Cymru e dal partito conservatore. Un Segretario di Stato per il Galles siede al Gabinetto del Regno Unito ed \u00e8 responsabile della rappresentanza del Galles presso la corte. L'attuale Segretario di Stato \u00e8 Cheryl Gillan in carica dal 12 maggio 2010.\nUn referendum condotto nel Galles e in Scozia nel 1997 ha scelto di stabilire un'amministrazione locale per entrambe le regioni. In Galles, di conseguenza, il processo di devolution ha avuto inizio con la proclamazione del Government of Wales Act 1998, creato dalla National Assembly for Wales ().\nRegioni del Galles.\nIl Galles \u00e8 suddiviso anche in quattro regioni non ufficiali:\nGoverno locale.\nDal 1996 il governo locale del Galles \u00e8 amministrato attraverso 22 consigli locali, responsabili localmente appunto del mantenimento di tutti i servizi.\nSuddivisioni amministrative.\nIl Galles ha le seguenti suddivisioni amministrative, ripartite nei sottonominati 22 consigli locali, riportate in questa tabella contenente superficie, popolazione e densit\u00e0 abitativa, capoluogo e numero di comuni."}
{"id": "89484", "revid": "287204", "url": "https://it.wikipedia.org/wiki?curid=89484", "title": "Land", "text": ""}
{"id": "89485", "revid": "999533", "url": "https://it.wikipedia.org/wiki?curid=89485", "title": "Force India", "text": "La Force India \u00e8 stata una scuderia indiana di Formula 1 con sede a Silverstone, nel Regno Unito, di propriet\u00e0 della societ\u00e0 \"United Breweries Group\" del magnate indiano Vijay Mallya, del gruppo finanziario Sahara India Pariwar e della famiglia Mol, attiva nella categoria dal campionato mondiale di Formula 1 2008 al campionato mondiale di Formula 1 2018.\nNel corso della sua ultima stagione, in seguito alla vendita della squadra all'investitore canadese Lawrence Stroll, ha disputato gli ultimi 9 Gran Premi con la denominazione di \"Racing Point Force India F1 Team\" e con licenza britannica.\nStoria.\nDalla Jordan alla Force India.\nErede della Jordan Grand Prix, la squadra era stata ceduta al Midland Group del finanziere russo-canadese Alex Shnaider a fine 2004, correndo con il nome di Midland F1 Racing o \"MF1 Racing\" per buona parte della stagione 2006. Dopo la cessione alla Spyker a partire dal Gran Premio d'Italia il team ha corso con il tradizionale colore olandese arancione e il nome di \"Spyker MF1 Racing\" per l'impossibilit\u00e0 regolamentare di cambiare completamente il nome a stagione in corso. Ha preso il nome di Spyker F1 con l'inizio della stagione 2007 per trasformarsi infine in \"Force India F1\" quando la squadra \u00e8 stata acquistata dalla famiglia Mallya.\nLa nuova squadra.\nNell'ottobre del 2007, l'imprenditore indiano Vijay Mallya ed il suo socio olandese Michiel Mol hanno acquistato il team Spyker F1. L'obiettivo era lanciare la prima scuderia con una forte caratterizzazione indiana nella storia della Formula 1. L'acquisto \u00e8 stato ufficializzato il 5 ottobre 2007. Per il 2008 la scuderia ha assunto la denominazione di \"Force India F1\". Mallya ha promesso di far correre le monoposto con la bandiera indiana dipinta sulla carrozzeria e la scuderia \u00e8 stata iscritta con licenza indiana.\nIl 10 gennaio 2008 sono stati ufficializzati i piloti: Adrian Sutil (gi\u00e0 pilota Spyker) e Giancarlo Fisichella (ex Renault) come piloti titolari, mentre Vitantonio Liuzzi (ex Toro Rosso) \u00e8 stato ingaggiato come collaudatore.\nLa prima vettura della scuderia, denominata VJM01, \u00e8 stata presentata l'8 febbraio 2008 nella citt\u00e0 indiana di Mumbai.\nCollaborazione con Ferrari (2008).\n2008.\nLa stagione 2008 \u00e8 stata la prima annata per questa scuderia sotto il nome di \"Force India\". \u00c9 stata un'annata abbastanza complicata in quanto la VJM01, vetusta vettura derivante dalla Jordan del 2004, spinta da un motore Ferrari V8, si rivel\u00f2 essere pi\u00f9 veloce della sola Super Aguri, che per altro si ritir\u00f2 dopo soli 4 gran premi. Talvolta le vetture riuscivano ad issarsi a centro gruppo, soprattutto con Giancarlo Fisichella ma la Force India non \u00e8 riuscita a cogliere neanche un punto a causa dei problemi di affidabilit\u00e0 (18 ritiri stagionali). Conclude la stagione al 10\u00ba posto.\nCollaborazione con Mercedes (2009-2018).\n2009.\nPer il 2009 \u00e8 stata definita la collaborazione tra McLaren e Force India. La squadra di Ron Dennis ha fornito il motore, il cambio e il KERS, dando anche indicazioni sull'architettura delle sospensioni posteriori. L'ufficio marketing McLaren avrebbe girato alla scuderia indiana alcune sponsorizzazioni al momento non sfruttate dalla squadra di Woking. La Force India si pu\u00f2 difatti considerare un team satellite della McLaren.\nI piloti sono confermati dal 2008: Adrian Sutil e Giancarlo Fisichella.\nIl 28 febbraio \u00e8 stata presentata la monoposto VJM02 con la quale verr\u00e0 affrontata la stagione 2009. Il giorno successivo sono iniziati i test sul circuito di Jerez de la Frontera.\nLa squadra \u00e8 andata in pi\u00f9 di un'occasione molto vicina alla \"zona punti\": Sutil \u00e8 arrivato nono in Australia, \u00e8 andato in testacoda in Cina mentre era sesto, e ha fatto un incidente con Kimi R\u00e4ikk\u00f6nen in Germania mentre era settimo; Fisichella \u00e8 arrivato nono a Monaco. La squadra si dimostra comunque in crescita, e nelle qualifiche i piloti riescono spesso ad arrivare in Q2.\nIl 29 agosto in occasione del Gran Premio del Belgio, Giancarlo Fisichella ha conquistato la prima \"pole position\" nella storia della scuderia.\nIl 30 agosto in occasione dello stesso Gran Premio, il pilota romano \u00e8 arrivato secondo, conquistando 8 punti, anche questi i primi nella storia della scuderia, cos\u00ec come il primo podio della scuderia.\nIl 3 settembre la Force India ha comunicato di aver svincolato il pilota Giancarlo Fisichella permettendogli cos\u00ec di diventare pilota della Ferrari per le 5 gare rimanenti della stagione 2009, sostituito da Vitantonio Liuzzi, gi\u00e0 collaudatore della scuderia indiana.\nDue settimane dopo, a Monza, la squadra ha confermato i suoi progressi, con entrambi in piloti in Q3: Sutil secondo in griglia, Liuzzi settimo. In gara la vettura si \u00e8 dimostrata nuovamente competitiva, riuscendo a piazzare il tedesco quarto, che ha colto anche il primo giro veloce nella storia della scuderia. Sfortunatamente il pilota pugliese \u00e8 stato costretto al ritiro dopo un problema meccanico.\nQuesti risultati permettono alla Force India di salire al 9\u00ba posto in classifica costruttori con 13 punti.\n2010.\nAnche per il 2010 la scuderia conferma come piloti Adrian Sutil e Vitantonio Liuzzi. Pur non ripetendo gli exploit della stagione precedente, la scuderia indiana continua a progredire, inserendosi stabilmente a centro gruppo insieme a Williams, Sauber e Toro Rosso. A met\u00e0 stagione Sutil fa segnare una striscia di sei arrivi a punti consecutivi, che portano la Force India ad occupare saldamente la sesta posizione nel campionato costruttori. Tuttavia, il finale di stagione \u00e8 meno positivo e la scuderia indiana conclude il campionato al settimo posto del campionato costruttori con 68 punti, ad una sola lunghezza dalla Williams.\n2011.\nNel 2011 viene confermato Adrian Sutil, mentre Paul di Resta sostituisce Vitantonio Liuzzi. Come terzo pilota viene ingaggiato Nicolas H\u00fclkenberg, proveniente dalla Williams. I risultati sono anche migliori di quelli dell'anno precedente: dopo un inizio di stagione non brillantissimo la squadra indiana si impone nettamente come sesta forza nel mondiale, piazzando almeno una vettura nei punti in nove delle ultime dieci gare e conquistando il sesto posto nel campionato costruttori con 69 punti.\nPoco prima del Gran Premio di Corea Mallya annunci\u00f2 di aver ceduto met\u00e0 delle sue quote della scuderia al gruppo \"Sahara India Pariwar\". Dopo tale operazione Mallya e il gruppo neoentrato possedevano il 42,5% delle azioni a testa, mentre il 15% restante rimaneva di propriet\u00e0 della famiglia Mol. Dalla stagione successiva, e fino al Gran Premio d'Ungheria 2018, il \"team\" fu ribattezzato \"Sahara Force India F1 Team\".\n2012.\nNel 2012 il collaudatore H\u00fclkenberg viene promosso pilota titolare al fianco del confermato di Resta. Pur non facendo registrare exploit paragonabili a quelli delle rivali Williams e Sauber, la nuova VJM05 si dimostra piuttosto costante nelle prestazioni, tanto che solo in quattro occasioni su venti la Force India non fa segnare punti. I migliori risultati sono due quarti posti, conquistati da H\u00fclkenberg e Di Resta rispettivamente nel Gran Premio del Belgio e in quello di Singapore. Nell'ultima gara della stagione, in Brasile, H\u00fclkenberg sfrutta le condizioni meteo variabili per prendere la testa della corsa. In seguito a un contatto con Hamilton, per\u00f2, il pilota tedesco viene penalizzato, scivolando in quinta posizione.\nLa Force India chiude il 2012 con 109 punti, che le valgono la settima posizione nel campionato costruttori.\n2013.\nPer il 2013, perso H\u00fclkenberg a favore della Sauber, la Force India ingaggia nuovamente Sutil, affiancandolo a di Resta. La prima parte di stagione \u00e8 molto positiva per la scuderia indiana, che nelle prime otto gare coglie 59 punti, arrivando a precedere in classifica costruttori anche la McLaren. Tuttavia, in seguito alla decisione della Pirelli di tornare a degli pneumatici pi\u00f9 simili a quelli della stagione precedente per motivi di sicurezza, la Force India ha una seconda met\u00e0 di campionato decisamente meno brillante. La scuderia indiana accumula, infatti, appena 18 punti nelle rimanenti 11 gare, perdendo la quinta posizione nel mondiale costruttori a favore della McLaren. I buoni risultati delle prime gare sono comunque sufficienti a conservare il sesto posto finale nella classifica costruttori.\n2014.\nNel 2014 la scuderia indiana cambia entrambi i piloti, ingaggiando il rientrante H\u00fclkenberg e il messicano Sergio P\u00e9rez. L'avvio di stagione \u00e8 il migliore di sempre per la Force India, che nelle prime quattro gare coglie sette piazzamenti a punti, e per mano di P\u00e9rez il primo podio dal 2009 in Bahrein, ponendosi temporaneamente al terzo posto nella classifica costruttori.\nNella seconda parte della stagione la competitivit\u00e0 delle monoposto indiane diminuisce progressivamente. H\u00fclkenberg e P\u00e9rez conquistano comunque punti in tutte le gare in programma ad eccezione del Gran Premio d'Ungheria e del Gran Premio degli Stati Uniti, nei quali entrambi sono costretti al ritiro.\nLa Force India termina al sesto posto nella classifica costruttori, con 155 punti.\n2015.\nNel 2015 la Force India conferma i piloti della stagione precedente.\nLa prima parte della stagione \u00e8 piuttosto avara di risultati per la scuderia indiana, che fa segnare punti solo occasionalmente. La situazione migliora radicalmente a partire dal Gran Premio di Gran Bretagna, in occasione del quale la Force India porta in gara una versione evoluta della propria monoposto. I miglioramenti della vettura consentono a H\u00fclkenberg e a P\u00e9rez di lottare costantemente per la zona punti.\nIl pilota messicano, in particolare, ottiene diversi buoni piazzamenti, tra i quali anche un terzo posto nel Gran Premio di Russia. Il compagno di squadra fa invece segnare meno punti, anche per via del maggior numero di ritiri (cinque nelle undici gare nelle quali \u00e8 stata impiegata la monoposto B).\nLa Force India migliora la posizione ottenuta nella stagione precedente, chiudendo al quinto posto nella classifica costruttori, con 136 punti.\n2016.\nCome avvenuto nella stagione precedente, nelle prime gare del 2016 la Force India coglie pochi risultati positivi, con un settimo posto conquistato da H\u00fclkenberg come unico piazzamento a punti nei primi tre Gran Premi. La situazione migliora nettamente a partire dal Gran Premio di Monaco, nel quale P\u00e9rez conquista il terzo posto e H\u00fclkenberg il sesto; il pilota messicano torna a podio anche nel Gran Premio d'Europa, sempre con il terzo posto.\nNel successivo Gran Premio d'Austria H\u00fclkenberg scatta addirittura dalla prima fila, ma in gara entrambi i piloti si ritirano nelle fasi conclusive.\nNel resto della stagione H\u00fclkenberg e P\u00e9rez continuano a segnare punti con regolarit\u00e0, pur non cogliendo ulteriori podi. I buoni piazzamenti consentono alla Force India di rimontare nel campionato costruttori, contendendo alla Williams il quarto posto in classifica generale. Nella parte conclusiva della stagione la Force India supera e stacca la squadra rivale, ottenendo il miglior risultato della propria storia.\n2017.\nNel 2017 la Force India conferma l'esperto P\u00e9rez e ingaggia il giovane francese Esteban Ocon, che aveva disputato le ultime gare della stagione precedente con la Manor, in sostituzione di H\u00fclkenberg, passato alla Renault.\nPrima dell'inizio della stagione la scuderia indiana conclude un accordo di sponsorizzazione con l'austriaca BWT, in seguito al quale le vetture vengono dotate di una nuova livrea rosa.\nLa prima parte del campionato \u00e8 positiva per la Force India, che manda a punti entrambi i piloti nelle prime cinque gare, con un quarto posto di P\u00e9rez nel Gran Premio di Spagna come migliore risultato. Il Gran Premio di Monaco segna una battuta d'arresto, con entrambi i piloti autori di gare travagliate e al traguardo fuori dalla zona punti, ma gi\u00e0 nel seguente Gran Premio del Canada P\u00e9rez e Ocon riprendono a fare segnare risultati utili, consolidando la quarta posizione nel campionato costruttori per la scuderia indiana. Nel Gran Premio del Messico si assicurano la 4\u00aa posizione in campionato per il secondo anno consecutivo, e nonostante nessun podio conquistato rispetto alle ultime tre stagioni migliorano il bottino di punti rispetto al 2016, 187 contro 173. Inoltre Ocon fa segnare un singolare record: il Gran Premio del Brasile mette fine ad una striscia di 27 gran premi consecutivi senza ritiri a partire dal suo debutto (9 con la Manor e 18 con la Force India), mai successo prima.\n2018: l'amministrazione controllata, la vendita e il cambio di denominazione.\nIl 2018 inizia in salita per la scuderia indiana, con la nuova vettura che si dimostra al di sotto delle aspettative. Il primo punto stagionale viene conquistato da Ocon al secondo Gran Premio della stagione, ma bisogna attendere il caotico Gran Premio d'Azerbaigian per vedere una monoposto competitiva, con la quarta fila conquistata nelle qualifiche e il terzo posto di P\u00e9rez alla domenica.\nIl 27 luglio, alla vigilia del Gran Premio d'Ungheria, la scuderia indiana \u00e8 entrata in amministrazione controllata, dopo l'udienza dell'Alta Corte di Londra, in attesa di completare la cessione del team.\nIl 7 agosto un consorzio guidato da Lawrence Stroll, padre di Lance Stroll, pilota della Williams, ha acquistato la Force India salvandola dal fallimento. A confermare la vendita \u00e8 stato il direttore operativo Otmar Szafnauer. Nelle proprie comunicazioni il team ha utilizzato, da quel momento, il nome \"Force India F1 Team\", senza pi\u00f9 l'aggiunta dello sponsor \"Sahara\".\nLa presenza della scuderia indiana alla gara successiva in Belgio, subito dopo la pausa estiva, \u00e8 stata messa in dubbio da alcuni problemi legali, che non permettevano di concludere il passaggio di propriet\u00e0. Mancava l'accordo con un \"pool\" di banche indiane che facevano da finanziatrici alla vecchia propriet\u00e0: ci\u00f2 non consentiva alla nuova propriet\u00e0 di acquisire il titolo sportivo per partecipare al gran premio. La FIA ha deciso cos\u00ec di escludere la \"Sahara Force India F1 Team\" dal campionato, in forza dell'articolo 8.2 del regolamento sportivo. Il team, da quel momento, ha partecipato al campionato col nome di \"Racing Point Force India F1 Team\", correndo con licenza britannica e mantenendo i bonus FOM, ma ha perso tutti i punti conquistati con la vecchia denominazione (59), al contrario dei piloti che invece li hanno conservati. Inoltre da quel momento il direttore operativo Otmar Szafnauer ha sostituito Robert Fernley nel ruolo di \"team principal\" della squadra.\nIl primo Gran Premio sotto la nuova denominazione si rivela positivo per il team. Dopo una clamorosa seconda fila conquistata nelle qualifiche, grazie anche al fatto che la pioggia nella Q3 aveva favorito proprio i motorizzati Mercedes, i due piloti non riescono a resistere alla rimonta di Max Verstappen e Valtteri Bottas; Sergio P\u00e9rez conclude quinto, mentre il suo compagno di squadra Esteban Ocon sesto. Anche il successivo Gran Premio d'Italia vede la scuderia inglese andare a punti, con Ocon che chiude sesto davanti a P\u00e9rez settimo. I due piloti tornano a punti nel Gran Premio di Russia, con Ocon nono che chiude ancora davanti a P\u00e9rez decimo, mentre nel Gran Premio del Giappone P\u00e9rez finisce settimo con Ocon nono. Nel Gran Premio degli Stati Uniti P\u00e9rez giunge ottavo, mentre Ocon viene squalificato per il flusso del carburante superiore alla norma. Nel Gran Premio del Brasile arriva un solo punto per la scuderia, con il decimo posto di P\u00e9rez, mentre Ocon chiude quattordicesimo. L'appuntamento conclusivo ad Abu Dhabi, vede P\u00e9rez giungere all'ottavo posto, mentre Ocon si ritira a pochi giri dal termine. La scuderia, sotto la nuova denominazione, chiude la stagione totalizzando 52 punti in 9 Gran Premi, che le valgono il settimo posto finale nella classifica costruttori.\nLa Haas, con una protesta formale inviata prima dell'ultimo Gran Premio del 2018, ha contestato il fatto che la nuova scuderia potesse partecipare alla ripartizione dei premi fra i costruttori, considerando che la squadra ha cambiato nome, e quindi utilizzerebbe una monoposto costruita da un team diverso. I commissari sportivi hanno rigettato la protesta della Haas, che intendeva proporre appello alla Federazione. Successivamente il team statunitense ha deciso di non proseguire nella sua azione.\nDopo il Gran Premio di Abu Dhabi, la scuderia Force India viene definitivamente sostituita dalla Racing Point F1 Team."}
{"id": "89488", "revid": "125621153", "url": "https://it.wikipedia.org/wiki?curid=89488", "title": "Basilisco (mitologia)", "text": "Nei bestiari e nelle leggende greche ed europee, il basilisco (dal greco \u03b2\u03b1\u03c3\u03b9\u03bb\u03af\u03c3\u03ba\u03bf\u03c2 \"basil\u00edskos\", \"piccolo re\" da \u03b2\u03b1\u03c3\u03b9\u03bb\u03b5\u03cd\u03c2 \"basil\u00e9us\", \"re\"; in latino \"r\u0113x,regis\") \u00e8 una creatura mitologica citata anche come \"re dei serpenti\", che si narra abbia il potere di uccidere o pietrificare con un solo sguardo diretto negli occhi.\nStoria.\nSecondo Plinio il Vecchio e Solino il basilisco sarebbe un piccolo serpente, lungo circa venti centimetri e nonostante questo sarebbe la creatura pi\u00f9 mortale in assoluto. \u00c8 infatti velenosissimo e in grado di uccidere con il solo sguardo che pietrifica o incenerisce. Qualunque essere vivente entri in contatto con il suo fiato o venga morso muore sul colpo. Il basilisco vivrebbe nel deserto da lui stesso creato, perch\u00e9 ha la capacit\u00e0 di seccare gli arbusti oltre che con il contatto, con il solo sguardo. Un cavaliere che colp\u00ec il basilisco fu ucciso insieme al cavallo dal veleno che si infiltr\u00f2 attraverso la lancia, come racconta anche il poeta Lucano.\nDurante l'alto Medioevo a Plinio si rifece Isidoro di Siviglia, che lo definiva come il \"re dei serpenti\", i quali lo temono per il suo soffio velenoso e per il suo sguardo mortale. Il basilisco \u00e8 riconoscibile grazie ad una macchia bianca che ha in testa come un diadema che gli vale, per altro, l'epiteto di \"re dei serpenti\".\nBeda fu il primo ad attestare la leggenda di come il basilisco nascerebbe da un uovo deposto di tanto in tanto da un gallo anziano (altri autori hanno aggiunto di sette anni quando Sirio sia ascendente). L'uovo deve essere sferico e deve essere covato da un serpente o da un rospo sopra un nido di peli di Iuvi, processo, questo, che poteva impiegare fino a nove anni. Secondo l'enciclopedia di Rabano Mauro, sarebbe lungo mezzo piede e striato da macchie chiare. Alessandro Neckam fu il primo a riferire la teoria secondo la quale non era lo sguardo del basilisco a uccidere direttamente, ma la \"corruzione dell'aria\" che esso provocava (teoria sviluppata un secolo dopo da Pietro d'Abano).\nNel XII secolo Teofilo (monaco), nella raccolta di ricette artigiane che ha preso il suo nome, indic\u00f2 un procedimento dettagliato per creare un basilisco, attraverso la copula di due galli rinchiusi in una cella sotterranea e tramite la cova di due rospi: la polvere del basilisco bruciato e macinato serviva a creare il cosiddetto \"aurus hyspanicus\", ottenuto a partire dal rame. Nell'Europa dell'et\u00e0 medievale, la descrizione della creatura cominci\u00f2 ad inglobare caratteristiche proprie dei galli. Le sue caratteristiche lo collocano nella stessa famiglia della coccatrice.\nNonostante la loro apparenza invincibile, i basilischi hanno due nemici mortali: le donnole, che per\u00f2 muoiono sempre anche se riescono ad ucciderlo, azzannandolo alla gola, e i galli, il cui canto gli \u00e8 letale. Un basilisco pu\u00f2 inoltre essere ucciso anche facendolo specchiare in modo che sia il suo stesso sguardo ad ucciderlo. Con il passare del tempo, grazie al moltiplicarsi di storie, le sue capacit\u00e0 letali continuarono ad aumentare, comprendendo l'abilit\u00e0 di sputare fiamme e quella di uccidere solo con il suono della sua voce, oltre alle sue sempre crescenti dimensioni. Alcuni scrittori affermarono che la creatura poteva uccidere anche senza un tocco diretto, ma perfino toccando qualcosa che a sua volta toccava qualcuno, come una spada. Il basilisco \u00e8 anche la creatura a guardia della citt\u00e0 svizzera Basilea.\nPer quanto riguarda lo sguardo pestilenziale sulla vegetazione, potrebbe essere illuminante il confronto con le teorie della scuola salernitana del XII secolo: essi sostenevano che i rettili nascessero per \"putrefazione\" della materia causata dal calore esterno. Il periodo estivo della Canicola era infatti la stagione pi\u00f9 propizia per i serpenti che allora uscivano in massa dalle tane sotterranee trascorrendo pi\u00f9 tempo sulla superficie; il collegamento tra calura e serpenti presto diede origine a un ribaltamento delle cause, indicando i rettili come responsabili della corruzione dell'aria e dell'imputridimento delle acque che causavano epidemie malariche. Quindi esisteva un vero e proprio collegamento tra il re dei rettili, il periodo pi\u00f9 caldo dell'anno e il seccare della vegetazione\nAlberto Magno nel \"De animalibus\" scriveva di credere allo sguardo assassino del basilisco, ma negava che questi morisse se un uomo lo vedeva per primo e che un gallo potesse fare un uovo; interessante \u00e8 come egli indichi queste credenze come frutto nei suoi contemporanei nell'autorit\u00e0 di Ermete Trismegisto, il quale avrebbe pure sostenuto come le ceneri di basilisco fossero state necessarie per trasformare l'argento in oro: un'attribuzione del tutto infondata ma che dimostra come gi\u00e0 nel XIII secolo la figura del basilisco fosse associata a interpretazioni alchemiche.\nIl \u201cbasilisco filosofico\u201d come una folgore in un istante penetra e distrugge i \u201cmetalli imperfetti\u201d ricorda Evola, associandolo alla folgore che ha abbattuto i Titani e aggiungendo che corrisponde al prana, la forza vitale della tradizione induista.\nInfluenza culturale.\nLa leggenda del basilisco ha goduto di continui richiami nel tempo.\n\u00c8 citato in un salmo biblico nella versione della Vulgata:\nGeoffrey Chaucer parla di una \"basilicok\" nelle \"Canterbury Tales\". Leonardo da Vinci incluse un basilisco nel suo \"bestiario\", citando la sua malvagit\u00e0 di nascondersi in alto sui rami e di fissare le sue vittime mentre appassiscono al suo sguardo. Percy Bysshe Shelley ne \"L'ode a Napoli\" alluse a un basilisco. Anche Voltaire cit\u00f2 un basilisco nel capitolo XVI di \"Zadig\".\nIl basilisco \u00e8 anche la creatura a guardia della citt\u00e0 svizzera Basilea. In Italia centrale, tra la Toscana, l'Umbria e l'alto Lazio, \u00e8 diffusa nelle campagne la tradizione del serpente regolo, anch'esso \"piccolo re\", serpente pernicioso e vendicativo, dalla testa grande come quella di un bambino, abitante fossi, campi, rovine e foreste. Anche nel Piemonte nord-orientale (Verbano, Cusio, Val d'Ossola ...) il basilisco, localmente detto \"baselesc\" o \"re di biss\", \u00e8 una presenza abituale nelle leggende e nel folklore locale.\nI basilischi sono stati riutilizzati nei giochi, film, libri e romanzi fantasy moderni. Non \u00e8 insolito trovare un basilisco nei bestiari dei giochi di ruolo come \"Dungeons &amp; Dragons\" e \"Final Fantasy\". Il basilisco \u00e8 il primo \"boss\" del videogioco ', mentre in ' Basilisco \u00e8 il soprannome del Peace Walker. Nella serie di \"Harry Potter\" il basilisco \u00e8 un gigantesco serpente dallo sguardo mortale.\nIl gruppo folk rock italiano Marta sui Tubi ha scritto una canzone dal titolo \"Basilisco\" contenuta nell'album \"Carne con gli occhi\". \n\"I basilischi\" \u00e8 anche il titolo del primo film di Lina Wertm\u00fcller, uscito nel 1963.\nAraldica.\nIn araldica suoi attributi frequenti sono squamoso e allumato.\nIl basilisco simboleggia \"potenza\" ed \"eternit\u00e0\" della stirpe, in base alle credenze egizie che lo dipingevano di vita lunghissima, vista la sua capacit\u00e0 di uccidere gli altri animali col fiato. A causa di ci\u00f2, alcuni lo presero a simbolo di \"calunnia\", \"colpa\" o \"contagio\", ma queste sue caratteristiche mal si adattano alle necessit\u00e0 dell'araldica che impiega solo simboli positivi.\nIl basilisco viene spesso accomunato ad un'altra figura mitologica: il biscione, simbolo del casato dei Visconti e della citt\u00e0 di Milano, delle cui origini non vi sono ancora dati certi.\nIl basilisco \u00e8 il simbolo di Sternatia, nel Salento, e di alcune citt\u00e0 della Basilicata quali Lauria, Melfi, Teana e Venosa. Inoltre \u00e8 simbolo della citt\u00e0 campana di Aversa: infatti esso \u00e8 perfetta sintesi culturale tra l'origine d'oltralpe dei Normanni fondatori di Aversa e la tradizione osca locale che aveva eletto il basilisco, re dei serpenti, ad emblema dell'eternit\u00e0 della stirpe degli Osci.\nLa citt\u00e0 di Belluno ha due basilischi nell'araldica.\nNote.\nAnche il comune di Peschiera Borromeo (Milano) ha il basilisco nello stemma comunale."}
{"id": "89489", "revid": "2210194", "url": "https://it.wikipedia.org/wiki?curid=89489", "title": "Fantasma", "text": "Il fantasma (dal latino \"phantasma\", derivato dal greco \u03c6\u03ac\u03bd\u03c4\u03b1\u03c3\u03bc\u03b1, ph\u00e0ntasma, a sua volta da \u03d5\u03b1\u03bd\u03c4\u03ac\u03b6\u03c9 \"phant\u00e0zo\", \"mostrare\" o da \u03d5\u03b1\u03bd\u03c4\u03ac\u03b6\u03bf\u03bc\u03b1\u03b9 \u00abapparire\u00bb), chiamato anche ombra, spettro o larva (dal latino \"larua\") nelle leggende e nel folklore \u00e8 la forma visibile di un'anima, spesso rappresentata come figura evanescente, vestita di bianco. La reale esistenza dei fantasmi, come di tutti gli altri elementi soprannaturali o altri esempi di vita ultraterrena, non ha mai avuto riscontri scientifici in quanto priva di prove sperimentali e restano esclusivamente oggetto di fede e di credenza popolare.\nIl termine \"fantasma\", dal greco antico \u03c6\u03ac\u03bd\u03c4\u03b1\u03c3\u03bc\u03b1 \"ph\u00e0ntasma\", \u03c6\u03b1\u03bd\u03c4\u03ac\u03b6\u03c9 (\"phant\u00e0zo\", \"mostrare\"; dalla radice \u03c6\u03b1\u03bd-, che esprime l'idea dell'\"apparire\" e del \"mostrare\"), aveva il significato di \"apparizione\" (intesa come manifestazione soprannaturale) e solo con il tempo il suo significato si \u00e8 ristretto a indicare l'apparizione di un defunto. Il fantasma \u00e8 una figura ricorrente nella tradizione popolare e letteraria praticamente di tutte le civilt\u00e0. Nella tradizione orientale e in quella greca e romana l'apparizione dei fantasmi non \u00e8 associata al sentimento della paura.\nCi si riferisce ad esso come a una presenza incorporea, spesso caratterizzata da alcuni elementi macabri o sinistri (avvolta in un sudario oppure senza testa, contornata da una certa luminescenza o che produce un rumore di catene). Del pari anche le circostanze delle apparizioni sono caratterizzate da elementi sinistri ricorrenti quali l'ora notturna, i luoghi lugubri e isolati, ecc.\nIl fantasma \u00e8 un soggetto che ha avuto ampio successo nella letteratura, dando vita al genere della storia di fantasmi, e in altri media come il cinema o i fumetti, divenendone un tipico personaggio non solo nella narrativa di genere, come quella fantastica, dell'orrore o per ragazzi, ma comparendo anche, ad esempio, in opere come l\"Amleto\" di Shakespeare o il \"Giro di vite\" di Henry James, o in commedie di Plauto oltre a diversi racconti gotici tipici del XIX secolo.\nIpotesi sulla natura delle apparizioni.\nNon ci sono prove della reale esistenza dei fantasmi e, per spiegare le testimonianze che invece ne asseriscono l'apparizione, sono state avanzate varie ipotesi che vanno dalle allucinazioni, alla burla, fino alla truffa e al raggiro. Alcune ricerche volte a provarne l'esistenza attraverso metodi scientifici, come ad esempio lo studio delle variazioni del campo magnetico nei luoghi dove si asseriva l'apparizione di fantasmi, non hanno mai condotto alla prova della loro reale esistenza.\nImposture.\nFrequentissime nella storia del paranormale sono state le vere e proprie imposture escogitate per svariati interessi, in particolare per ci\u00f2 che riguarda le apparizioni dei fantasmi. Sono numerosi, ad esempio, i medium che si sono vantati della capacit\u00e0 di produrre materializzazioni di ectoplasmi durante le sedute spiritiche ma nessuno di questi \u00e8 stato mai in grado di produrre una prova oggettiva della natura soprannaturale di questi \"fantasmi\" (in molti casi \u00e8 stato invece dimostrato trattarsi di garze, veli e altre sostanze del tutto naturali).\nAnche le apparizioni documentate fotograficamente, oppure connotate da varie forme di interazione fra fantasmi e oggetti circostanti (ad es. spostamento di oggetti, rumori notturni ecc.), sono state spesso correlate, e successivamente spiegate, all'intenzione di determinati soggetti di attirare l'attenzione dei media e del pubblico su particolari luoghi, edifici o situazioni, per es. a scopi turistici o commerciali, o per interessi personali.\nAllucinazioni.\nNella maggior parte dei casi l'apparizione di fantasmi \u00e8 classificata come allucinazione (quantomeno dopo avere scartato l'ipotesi di un'impostura).\nNella maggioranza dei casi le potenziali allucinazioni che riguardano l'avvistamento di un fantasma sono di natura visiva ed uditiva.\nIn altri casi si \u00e8 trattato di testimoni che sostenevano di avere avuto anche un contatto fisico e di aver sentito odori di vario tipo. In questo caso, secondo la teoria, si sarebbero verificate allucinazioni tattili e olfattive. In altre occasioni l'apparizione si sarebbe manifestata con una sensazione di improvviso calo della temperatura.\nLa spiegazione si basa sul fatto che chiunque si rechi in un luogo particolare per assistere ad un'apparizione, se abbastanza convinto e suggestionato, potrebbe realmente assistere ad un'apparizione.\nLa mente infatti, se posta sotto un forte stimolo di stress, potrebbe creare delle illusioni di vario genere, che possono essere diverse a seconda della persona.\nNei casi in cui due o pi\u00f9 persone condividano la stessa esperienza illusoria si parla di allucinazione collettiva. Secondo alcune teorie parapsicologiche ci\u00f2 sarebbe spiegabile con il fatto che un individuo psicologicamente forte, in caso di forte stress, pu\u00f2 trasmettere telepaticamente l'immagine che \u00e8 stata registrata dal suo cervello: questa ipotesi non ha per\u00f2 riscontro scientifico. L'allucinazione collettiva \u00e8 spesso frutto di suggestione da parte di alcuni componenti del gruppo o della folla, che con il loro comportamento (parole, grida ecc.) finiscono per suggestionare gli altri.\nVariazioni dei campi magnetici.\nSecondo Michael Persinger, neurologo e professore all'universit\u00e0 Laurentiana di Sudbury, le apparizioni di fantasmi, come altri fenomeni paranormali, potrebbero essere correlate alle variazioni di campi magnetici. Anche un'indagine di un gruppo di psicologi britannici coordinati da Richard Wiseman \u00e8 arrivato alla conclusione che le visioni di fantasmi potrebbero essere dovute alle variazioni di campi magnetici percepite da alcune persone particolarmente sensibili, che svilupperebbero la sensazione di avvertire strane presenze.\nAnime dei morti.\nLa pi\u00f9 diffusa credenza popolare vede i fantasmi come apparizione dei defunti. Questa interpretazione non ha alcun fondamento scientifico; in essa \u00e8 riposta la fede, ovvero la volont\u00e0 di credere, di coloro che vi aderiscono. Credere ai fantasmi significa spesso credere che l'anima di una persona defunta possa in qualche modo riuscire a manifestarsi nel mondo terreno, non di rado per chiedere aiuto per portare a termine qualcosa che il defunto non \u00e8 riuscito ad ultimare. \u00c8 sicuramente l'ipotesi pi\u00f9 legata alla tradizione del folclore riguardante i fantasmi e, per alcune persone, \u00e8 quella pi\u00f9 rassicurante, in quanto presuppone che esista una vita dopo la morte e una continuazione dell'amore provato nei confronti dei propri cari.\nBuchi spaziotemporali.\nI padri di questa teoria sono fondamentalmente due: il \"cacciatore di fantasmi\" Peter Underwood e il prof. Hermann Wilkins dell'Universit\u00e0 dell'Ohio (USA) sostengono che, grazie a particolari situazioni ambientali, si possa creare una sorta di \"buco nella luce\" che renderebbe possibile vedere nel passato per pochi istanti. Questo infatti sarebbe la spiegazione perch\u00e9 i fantasmi vengono visti oltrepassare i muri, fluttuare nell'aria e camminare immersi per met\u00e0 nella strada; questo perch\u00e9 molto probabilmente nel passato non esisteva quel determinato muro, c'era una dunetta oppure la strada non era ancora stata costruita. Questa teoria sta prendendo piede negli ultimi anni, pur non avendo alcun fondamento scientifico e mancando di ogni possibilit\u00e0 di verifica. Inoltre, vista la natura unitaria dello spaziotempo, questa teoria non spiega il motivo per cui avvererebbero questi \"slittamenti\" solo in termini di tempo e non di spazio.\nCattolicesimo.\nSecondo la Chiesa cattolica, la destinazione dell'anima di un defunto pu\u00f2 essere la felicit\u00e0 eterna (Paradiso) o la pena eterna (Inferno). Se l'anima non \u00e8 libera da ogni peccato veniale, allora pu\u00f2 scontare un tempo pi\u00f9 o meno lungo nel Purgatorio (dove per tempo non si intende quello fisico con unit\u00e0 di misura propria). Essendo queste tre le uniche destinazioni delle anime previste dalla Chiesa cattolica, non pu\u00f2 esistere il fatto che un'anima defunta sia collocata nel nostro mondo.\nNel Catechismo della Chiesa Cattolica non si parla di fantasmi, mentre nella Bibbia sono narrate apparizioni di spiriti (Saul fa evocare lo spirito di Samuele; durante la Trasfigurazione di Ges\u00f9 appaiono Mos\u00e8 ed Elia).\nInduismo.\nNell'Induismo le scritture affermano genericamente che morire per suicidio (e per ogni tipo di morte violenta) porta a diventare un fantasma, destinato a vagare sulla terra fino al momento in cui si sarebbe dovuti morire se non ci si fosse suicidati.\nSpiritismo.\nSecondo lo spiritismo e il ricercatore Allan Kardec che studi\u00f2 a fondo i relativi fenomeni, i fantasmi sono manifestazioni degli spiriti, i quali si rendono visibili grazie a un fenomeno del tutto naturale che lui studi\u00f2 e approfond\u00ec, ossia rendono pi\u00f9 \"denso\" il loro corpo animico, formato da sostanza materiale estremamente rarefatta, e grazie a particolari circostanze medianiche (tra cui l'ectoplasma del medium), appaiono a chi desiderano. Kardec descrisse il fenomeno come ad es. un gas che in condizioni normali non \u00e8 visibile, ma che raffreddandolo diviene immediatamente semi-trasparente e raffreddandolo ulteriormente diventa solido e tangibile.\nI cacciatori di fantasmi.\nI cosiddetti \"cacciatori di fantasmi\" sono persone dedite allo studio e alla ricerca dei fantasmi con metodi pi\u00f9 o meno scientifici o para-scientifici. Loro scopo dichiarato \u00e8 in genere cercare di esaminare in modo pi\u00f9 neutrale e preciso possibile i documenti che hanno in proprio possesso, spesso recandosi in determinati luoghi considerati come luoghi di apparizioni. Ad esempio Harry Price (1881 \u2013 1948) fu uno di questi. Hanno ispirato anche opere come il film \"Ghostbusters - Acchiappafantasmi\" (1984).\nTipologie di apparizioni.\nIl folklore, le opere letterarie o televisive/cinematografiche, unito allo studio delle presunte apparizioni, hanno generato una sorta di catalogazione di differenti tipologie di apparizione (in funzione del presunto tipo di contatto visivo o uditivo, cio\u00e8 quando si ha una manifestazione visiva oppure se ne sente la presenza o sentono le voci).\nPoltergeist.\nLa parola \"poltergeist\" deriva dal tedesco \"Polter\" (chiasso, rumore) e \"Geist\", \"spirito\". In italiano si direbbe \"spirito chiassoso\". La caratteristica principale di una manifestazione di tipo \"poltergeist\" \u00e8 prettamente di carattere uditivo. Il poltergeist sarebbe quindi uno spirito invisibile la cui presenza sarebbe percepibile dai rumori che provocherebbe come, ad esempio, colpi contro il muro o facendo sbattere porte e finestre, spostando o rompendo oggetti come mobili e suppellettili varie. L'azione di un poltergeist \u00e8 circoscritta in un particolare luogo (come case, cimiteri o altre costruzioni) e talvolta in una singola stanza.\nUna celebre presunta testimonianza di questa tipologia, entrata nell'immaginario collettivo e nota come Strega dei Bell, risale al 1817 quando John Bell, abitante del Tennessee, dichiar\u00f2 di essere stato vittima di un poltergeist che aveva infestato la sua casa; tale manifestazione non solo si sarebbe divertita a colpirlo in viso durante le ore di sonno ma, secondo la leggenda che si diffuse successivamente, caus\u00f2 la morte della vittima per mezzo di una boccetta di sciroppo con del veleno.\nSecondo la parapsicologia il poltergeist non sarebbe l'anima di un defunto, ma tale manifestazione sarebbe da attribuirsi all'inconscio di persone con forti capacit\u00e0 psichiche le quali interagirebbero a propria insaputa con il mondo materiale circostante.\nInfestazione.\nL'infestazione \u00e8 la presunta manifestazione spiritica forse pi\u00f9 presente tra i molti fenomeni descritti.\nL'infestazione avviene anch'essa in luoghi ben determinati e si pu\u00f2 manifestare sia in luoghi chiusi che all'aperto.\nNella maggior parte dei casi, gli spiriti che \"infestano\" un luogo agiscono ripetendo sempre le stesse azioni, ignorando del tutto gli umani presenti nel luogo.\nDurante queste manifestazioni, gli spiriti vengono visti con contorni sfumati, ma altre volte con i lineamenti del viso e del corpo ben definiti, arrivando persino a essere scambiati per persone vive.\nLe leggende popolari ed il folklore sono pieni di storie di fantasmi di questa tipologia, e vi sono moltissime persone, anche in Italia, che sostengono di essersi imbattuti in questo tipo di apparizione, avvenuta prevalentemente in antichi luoghi quali castelli, manieri, case abbandonate o cimiteri vuoti.\nAlcuni ritengono comunque che, contrariamente a ci\u00f2 che comunemente si pensa, i principali luoghi di avvistamenti di questo tipo siano stati in prossimit\u00e0 di costruzioni militari o campi di battaglia, ed anche in campagna.\nBanshee.\nIl termine \"banshee\" \u00e8 deriva dall'irlandese \"bean\" (donna) e \"sidhe\" (fata). Questo tipo di fantasma di genere femminile, presente nel folklore dell'Irlanda, Galles e Scozia, \u00e8 in genere legato a una famiglia, .\nLa \"banshee\" si manifesterebbe solitamente nelle ore notturne con lamenti orribili, che starebbero a significare un vicino pesante lutto nella famiglia.\nSolo i membri della famiglia al quale \u00e8 legato possono sentire il suo orrendo canto e, nonostante la natura spaventosa di questo spettro, il suo unico scopo \u00e8 di proteggere la famiglia al quale \u00e8 legato dai nemici esterni.\nAppaiono molto raramente e sono stati descritti come spiriti di donna con occhi luminescenti verdi e dai tratti scheletrici.\nFantasmi di animali.\nL'apparizione di fantasmi di animali copre una minoranza tra i casi documentati (anche in modo non ufficiale).\nCi sono avvistamenti di fantasmi di animali di tipo mostruoso e decisamente ostile, mentre altri di tipo \"gradevole\" e decisamente amichevole.\nI principali animali visti in questo genere di apparizioni, sono per lo pi\u00f9 gatti o cani, o comunque animali domestici.\nProiezione astrale.\nLa proiezione astrale sarebbe il fantasma di una persona ancora in vita causato da un pericolo immediato e improvviso. Per il fortissimo stress emotivo, avverrebbe lo \"sdoppiamento\" della propria persona che apparirebbe quindi sotto forma telepatica a un familiare o a un amico. In questi casi si parla pi\u00f9 propriamente di bilocazione e alcuni sedicenti medium affermano di essere in grado di utilizzare la propria proiezione astrale di proposito (ubiquit\u00e0). Per lo studioso inglese Andrew Green, queste apparizioni coprirebbero di gran lunga la maggioranza dei casi. \nDoppelg\u00e4nger.\nNel folclore si utilizza questo termine per indicare la copia/doppio paranormale di una persona ancora in vita. Solitamente questo tipo di apparizioni vengono interpretate come presagi maligni o di sfortuna. I doppelg\u00e4nger vengono percepiti come una forma di bilocazione malvagia o sinistra. In alcune culture, familiari o amici di una persona che ne vedono il doppelg\u00e4nger viene visto come segnale di pericolo o malattia, mentre si dice che se una persona vede il proprio doppio allora \u00e8 presagio di morte.\nApparizioni da crisi.\nLe \"apparizioni da crisi\" hanno caratteristiche analoghe a quelle delle persone vive. Una persona appena morta potrebbe apparire a familiari ed amici che la starebbero aspettando, oppure che con questa avrebbero avuto una discussione poco prima del trapasso.\nSecondo la parapsicologia questo fenomeno \u00e8 da attribuirsi alla proiezione telepatica di una persona da parte di un soggetto con forti doti mentali, al quale essa sarebbe stata molto legata.\nI fantasmi nell'arte.\nIl fantasma \u00e8 un soggetto che ha avuto ampio successo nella letteratura, dando vita al genere della storia di fantasmi, e in altri media come il cinema o i fumetti, divenendone un tipico personaggio non solo nella narrativa di genere, come quella fantastica, dell'orrore o per ragazzi, ma comparendo anche, ad esempio, in opere come l\"Amleto\" di Shakespeare o il \"Giro di vite\" di Henry James, o in commedie di Plauto oltre a diversi racconti gotici tipici del XIX secolo.\nEsempi di opere nelle quali compaiono fantasmi.\nLetteratura\nCinema\nFumetti"}
{"id": "89490", "revid": "123146029", "url": "https://it.wikipedia.org/wiki?curid=89490", "title": "Questore (ordinamento italiano)", "text": "Il questore, nell'ordinamento amministrativo italiano, \u00e8 un'autorit\u00e0 di pubblica sicurezza, con competenza provinciale e preposto a capo di una questura.\nDopo la riforma della Polizia di Stato operata dalla 1\u00ba aprile 1981 n. 121, non dipende pi\u00f9 dal Prefetto. Prima della riforma era espressamente stabilito \"Il Questore \u00e8 alle dipendenze del Prefetto\". Il rapporto fra il Prefetto e il Questore \u00e8 oggi un rapporto di coordinamento.\nCaratteristiche.\nPu\u00f2 essere un Dirigente Generale di Pubblica Sicurezza (nelle sedi pi\u00f9 rilevanti) o un Dirigente Superiore della Polizia di Stato ed \u00e8 un componente del comitato provinciale per l'ordine e la sicurezza pubblica. \u00c8 responsabile e coordinatore di tutte le forze di Polizia impiegate in servizi atti a garantire l'ordine e la sicurezza pubblica e servizi di prevenzione e difesa da atti eversivi.\nIl questore stabilisce le modalit\u00e0 tecnico-operative, utili al raggiungimento degli obiettivi stabiliti dal Prefetto e dal comitato provinciale per l'ordine e la sicurezza pubblica. Inoltre a lui competono attivit\u00e0 in materia di autorizzazioni di polizia, detenzione di armi, espatrio ed immigrazione; egli \u00e8 quindi il titolare di tutto il complesso di uffici di Questura, nonch\u00e9 il vertice della Polizia di Stato in provincia.\n\u00c8 \"Autorit\u00e0 Provinciale tecnica di Pubblica sicurezza\" con compiti distinti dal Prefetto, che resta l'Autorit\u00e0 provinciale \"politica\" di Pubblica sicurezza. Il rapporto fra le due autorit\u00e0 \u00e8 ora improntato al modello del \"coordinamento\", il cui potere spetta al Prefetto nei confronti del Questore e dei Comandanti provinciali delle Forze di Polizia (Carabinieri, Guardia di Finanza, ecc.).\nIl Questore \u00e8 il titolare della funzione di emanazione delle Ordinanze con le quali vengono regolamentate tutte le manifestazioni o gli eventi che possono turbare o interessare l'Ordine Pubblico. In tale veste e nelle facolt\u00e0 di Autorit\u00e0 Provinciale (tecnica) di Pubblica Sicurezza ha il potere-dovere del coordinamento tecnico-operativo di tutte le Forze di Polizia Nazionali e locali, presenti nella Provincia, in materia di Ordine Pubblico.\nIl Vicario del Questore.\nLa denominazione di Vicario del Questore (comunemente \"Vicario\") non rappresenta un grado ma una funzione, espletata da un Primo Dirigente della Polizia di Stato. In questo senso, la funzione di Vicario del Questore deve essere tenuta distinta dalla qualifica di Vice Questore che, invece, \u00e8 un grado (immediatamente inferiore a quello di Primo Dirigente).\nIl Vicario assicura la sostituzione del questore nelle assenze. Inoltre il Vicario, quale diretto e primo collaboratore del questore, sovrintende i numerosi uffici della questura ed ai pi\u00f9 delicati servizi di ordine pubblico; infine presiede alcune importanti Commissioni di lavoro, quali il \"Consiglio provinciale di disciplina\", la \"Commissione provinciale per le materie esplodenti\" e partecipa alla \"Commissione provinciale pubblico spettacolo\" presieduta dal vice prefetto vicario.\nDi norma i funzionari che assumono tale ruolo sono i candidati pi\u00f9 vicini alla promozione al grado di Dirigente superiore (questore)."}
{"id": "89491", "revid": "124061846", "url": "https://it.wikipedia.org/wiki?curid=89491", "title": "Ippogrifo", "text": "L'ippogrifo \u00e8 una creatura leggendaria. Il suo nome deriva dalle parole greche \u1f35\u03c0\u03c0\u03bf\u03c2 \"h\u00edppos\" (\"cavallo\") e \u03b3\u03c1\u03cd\u03c8 \"gr\u00fdps\" (\"grifone\"). L'ippogrifo \u00e8 infatti una creatura alata, originata dall'incrocio tra un cavallo ed un grifone, con testa e ali, zampe anteriori di aquila, ed il resto del corpo da cavallo.\nDescrizione.\nLa prima menzione della parola ippogrifo si deve a Luciano di Samosata nel suo romanzo, \"La storia vera\", nel II secolo d.c. in cui si fa menzione di creature chiamate ippogrifi che catturano i protagonisti e che vengono portati, secondo il racconto, al cospetto del re selenita Endimione.\nNel suo \"Orlando Furioso\", Ludovico Ariosto ne fa una descrizione letteraria, con tanto di caratteristiche fisiche; esso \u00e8 infatti cavalcato dal mago Atlante, per poi venire soggiogato da Bradamante e quindi utilizzato da Ruggero. Viene inoltre cavalcato da Astolfo che vola su di esso in Etiopia. Ecco come Ariosto descrive l'ippogrifo nel canto IV:\nLa figura dell'ippogrifo venne ideata dall'Ariosto basandosi sulla metafora latina di Virgilio \"incrociare grifoni con cavalli\"; secondo il mito, infatti, i due animali sarebbero stati nemici naturali. Negli scenari fantastici in cui sono presenti, infatti, sono bestie molto rare, proprio per questa inimicizia tra grifoni e cavalli, pari a quella tra cani e gatti.\nNelle \"Leggende di Carlo Magno\" Thomas Bulfinch lo descrive cos\u00ec:\nL'ippogrifo sembra essere pi\u00f9 facile da domare rispetto ai grifoni. Nelle leggende e nei racconti in cui questo animale fantastico appare, \u00e8 di solito l'animale domestico di un cavaliere o un mago. Funge da eccezionale destriero, poich\u00e9 pu\u00f2 volare veloce come un fulmine. Si dice che sia onnivoro, e che quindi mangi sia piante sia carne.\nUn ippogrifo di nome Fierobecco appare sia nei romanzi della saga di \"Harry Potter\" sia nella loro trasposizione cinematografica, e nella saga di \"Le sfide di Apollo\" di Rick Riordan."}
{"id": "89497", "revid": "125185537", "url": "https://it.wikipedia.org/wiki?curid=89497", "title": "Glutine", "text": "Con il termine glutine viene indicato un complesso proteico tipico di alcuni cereali caratterizzato, a livello chimico, dall'essere insolubile in ambiente acquoso. Le frazioni, ovvero le componenti, meglio caratterizzate di questo insieme di proteine sono due: la prolammina, nota con il nome di gliadina nel frumento e responsabile dei principali fenomeni di reazioni avverse nei soli soggetti allergici, e la glutenina presenti principalmente nell'endosperma della cariosside di cereali quali frumento, farro, segale.\nCaratteristiche.\nIl glutine conferisce agli impasti viscosit\u00e0, elasticit\u00e0 e coesione. Pertanto la quantit\u00e0 e il grado di integrit\u00e0 delle proteine che compongono il glutine presente in una farina \u00e8 un importante indice per valutarne la qualit\u00e0 e l'attitudine alla panificazione. In una farina di grano tenero tipo 00, secondo la legge italiana, la quantit\u00e0 minima di glutine secco \u00e8 del 7% e generalmente a parit\u00e0 di altri fattori (umidit\u00e0, colore, ceneri...), maggiore \u00e8 il contenuto di glutine migliore \u00e8 la crescita e la lievitazione del prodotto.\nUso alimentare e commerciale.\nPer il suo tenore proteico \u00e8 spesso usato come sostitutivo della carne in alcune diete vegetariane ed \u00e8 la base del \"seitan\". Tuttavia in questo uso va tenuto conto che il glutine, pur essendo una proteina, \u00e8 carente nell'amminoacido lisina e richiede pertanto un supplemento dietetico per evitare carenze alimentari.\nViene anche usato come addensante nelle formulazioni in tavoletta o pastiglie di alcuni farmaci e industrialmente come collante per l'apprettatura di carte e tessuti.\nGlutine e intolleranze alimentari.\nDurante la digestione intestinale il glutine si idrolizza in peptidi. La digestione avviene a opera di transglutaminasi intestinali che modificano la glutammina, un amminoacido, e nei soggetti predisposti alla celiachia si sviluppano anticorpi anti-transglutaminasi che determinano il processo infiammatorio e le alterazioni patologiche a carico dei villi intestinali. Inoltre in soggetti sensibili alcuni peptidi derivati dal glutine, in particolare il frammento 31-49 di 19 amminoacidi, provocano reazioni immunitarie abnormi. In questi casi i linfociti T, non trovando organismi estranei, attaccano le cellule dei villi intestinali. Questa condizione patologica prende il nome di celiachia.\nPer tutti i prodotti alimentari per cui sia stata attestata l'idoneit\u00e0 al consumo da parte di celiaci l'Associazione Italiana Celiachia ha registrato un marchio a tutela dei consumatori: la spiga sbarrata. Il simbolo, di propriet\u00e0 dell'associazione, viene concesso ai prodotti che abbiano contenuto di glutine inferiore alle 20 ppm, secondo quanto indicato dall'associazione e dal Ministero della Salute. Anche prodotti non italiani possono ottenere il simbolo concesso dalle varie associazioni per i rispettivi territori di competenza, ma le modalit\u00e0 di certificazione sono diverse. In alcuni Paesi la spiga certifica un contenuto in glutine di 20 ppm, in altri si possono raggiungere anche le 100 ppm.\nSono cereali o classificati come \"quasi-cereali\", ricchi di proteine (14-18%) e fibre (10-15%), senza glutine, ma con un'alta dose di carboidrati (60-70%): amaranto, quinoa, grano saraceno, miglio, sorgo. Invece il Khorasan, spesso utilizzato in presenza di allergia al grano, contiene glutine, essendo una variet\u00e0 di grano stesso. L'avena \u00e8 priva di glutine, ma nelle preparazioni industriali risulta spesso contaminata da cereali contenenti glutine.\nUno studio del 2013 sul grano statunitense, fondato su dati del XX e XXI secolo, ha escluso che vi sia stato un aumento del contenuto proteico (correlato in modo proporzionale al contenuto di glutine) per effetto della selezione artificiale delle cultivar: questo rende improbabile che l'incremento dei casi di celiachia registrato nella seconda met\u00e0 del Novecento possa essere correlato a un aumentato contenuto in glutine delle variet\u00e0 selezionate in cerealicoltura."}
{"id": "89506", "revid": "5456", "url": "https://it.wikipedia.org/wiki?curid=89506", "title": "AaB Aalborg", "text": ""}
{"id": "89510", "revid": "110157", "url": "https://it.wikipedia.org/wiki?curid=89510", "title": "Cooperazione rurale in Africa e America Latina", "text": "ACRA, \u00e8 un'organizzazione non governativa laica e indipendente riconosciuta dal Ministero degli affari esteri italiano e dall'Unione europea. Dal 1968, ACRA lavora per migliorare la vita delle popolazioni del Sud del mondo e garantire un futuro alle nuove generazioni cooperando ad uno sviluppo sostenibile e partecipato. In ambito rurale, dove pi\u00f9 del 70% degli abitanti vive con meno di un dollaro al giorno, ACRA lotta contro la povert\u00e0 e la fame, per la valorizzazione della cultura e delle tradizioni locali, per la tutela del diritto e dell'accesso all'acqua, alle risorse naturali, alla salute, all'istruzione e al microcredito.\nLa metodologia d'intervento di ACRA nel Sud del Mondo si basa sulla democrazia partecipativa per attivare dinamiche di cosviluppo e autosviluppo coerenti con gli orientamenti culturali locali, nel rispetto degli equilibri socio-ambientali e nell'ottica di un vero e proprio partenariato Nord-Sud.\nACRA \u00e8 presente in diversi paesi dell'Africa (Senegal, Ciad, Camerun, Burkina Faso, Tanzania), del Centro e del Sud America (Bolivia, Ecuador, Nicaragua, El Salvador, Honduras) dove promuove e realizza progetti di sviluppo sostenibile in ambito educativo, economico, ambientale e sanitario.\nSul territorio italiano ed europeo, ACRA si fa portavoce delle istanze dei propri partners del Sud del mondo e promuove una cultura di pace, dialogo e scambio interculturale attraverso campagne di educazione, informazione e sensibilizzazione rivolte agli studenti delle scuole, alla societ\u00e0 civile e alle istituzioni."}
{"id": "89511", "revid": "436907", "url": "https://it.wikipedia.org/wiki?curid=89511", "title": "News of the World (Queen)", "text": "News of the World \u00e8 il sesto album in studio del gruppo musicale britannico Queen, pubblicato il 28 ottobre 1977 dalla EMI.\nL'album contiene alcuni dei pi\u00f9 celebri brani della band, come \"We Will Rock You\", \"We Are the Champions\" e \"Spread Your Wings\"; divenne quadruplo disco di platino negli Stati Uniti d'America, riscuotendo molto successo anche in tutto il resto del mondo, con oltre 10 milioni di copie vendute, e divenne il disco di maggior successo della band fino a quel momento.\nDescrizione.\nAntefatti.\nAvendo ricevuto alcune critiche secondo le quali il loro primo album completamente autoprodotto, \"A Day at the Races\", era \u00abnoioso\u00bb, i Queen decisero di adottare un approccio maggiormente orientato all'hard rock mainstream, continuando per\u00f2 ad occuparsi anche della produzione, come spiegato dal cantante Freddie Mercury: \nParte della critica aveva affermato che il disco precedente era risultato troppo simile al suo predecessore \"A Night at the Opera\", giudizio con il quale il gruppo era parzialmente d'accordo. In aggiunta, l'esplosione del punk rock sulla scena musicale, capeggiato dai Sex Pistols, vide il ribasso del rock progressivo per tornare a musica rock pi\u00f9 semplice, diretta e aggressiva. I Queen erano considerati l'antitesi del punk stesso, soprattutto a causa del loro manierismo camp e delle loro elaborate produzioni.\nIl chitarrista Brian May dichiar\u00f2 nel corso di un'intervista: \u00abAvevamo gi\u00e0 deciso che... [dopo] \"A Night at the Opera\" e \"A Day at the Races\", volevamo tornare alle origini per \"News of the World\". Ma sembr\u00f2 fatto apposta perch\u00e9 il mondo si era accorto del punk all'epoca e tutti volevano tornare alle radici, alla semplice essenza del rock and roll. Cos\u00ec in un certo senso ne eravamo consapevoli, ma fu comunque parte di un nostro processo evolutivo\u00bb.\nRegistrazione.\nAl termine del tour di \"A Day at the Races\", il gruppo rientr\u00f2 in sala di registrazione per iniziare la lavorazione del nuovo album nel luglio 1977, con Mike Stone come assistente alla produzione presso i Basing Street &amp; Wessex Studios di Londra.\nIl disco venne registrato principalmente nello stesso studio dove i Sex Pistols stavano incidendo il loro album di debutto, \"Never Mind the Bollocks, Here's the Sex Pistols\". Da questa coincidenza nacque il celebre confronto avvenuto tra Freddie Mercury e Sid Vicious. Vicious, affacciandosi alla porta della sala di registrazione dove stavano incidendo i Queen, chiese beffardamente: \u00abAllora signor Queen, sei riuscito a portare il balletto alle masse?\u00bb, facendo riferimento a un'intervista che Mercury aveva rilasciato a \"NME\" qualche tempo prima. Mercury gli rispose chiamandolo \"Simon Ferocious\" e disse: \u00abStiamo facendo del nostro meglio, caro\u00bb.\nI Queen completarono le sessioni di registrazione due mesi dopo, in settembre, e l'album fu pubblicato il 28 ottobre 1977.\nCopertina.\nLa copertina dell'album \u00e8 opera dell'illustratore statunitense di fantascienza Frank Kelly Freas. Il batterista Roger Taylor aveva il numero dell'ottobre 1953 della rivista \"Analog\", la cui copertina ritraeva un enorme robot intelligente con in mano un corpo morto. L'illustrazione ispir\u00f2 il gruppo che chiese a Freas di illustrare la copertina del loro album; l'artista accett\u00f2 di ridisegnare la copertina della rivista sostituendo l'uomo morto con i quattro membri della band."}
{"id": "89516", "revid": "1305772", "url": "https://it.wikipedia.org/wiki?curid=89516", "title": "King City", "text": "King City \u00e8 il nome di varie comunit\u00e0 in Nord America:"}
{"id": "89517", "revid": "1566286", "url": "https://it.wikipedia.org/wiki?curid=89517", "title": "Aftab Shivdasani", "text": ""}
{"id": "89519", "revid": "1718925", "url": "https://it.wikipedia.org/wiki?curid=89519", "title": "Jazz (Queen)", "text": "Jazz \u00e8 il settimo album in studio del gruppo inglese Queen, pubblicato in LP nel 1978 dalla EMI Records in Europa e dalla Elektra Records negli Stati Uniti.\nIl disco.\nL'album mescola stili musicali molto differenti tra loro, come il disco-funk (\"Fun It\") ed il vaudeville (\"Dreamer's Ball\"), oltre al consueto vecchio rock and roll (\"Dead on Time\") e hard rock (\"If You Can't Beat Them\"). Curiosamente, nonostante il titolo dell'album stesso, non contiene nessun pezzo di rilievo in stile jazz, fatta eccezione per lo swing di \"Dreamer's Ball\". L'eclettismo dimostrato dalla band in questo lavoro \u00e8 stato allo stesso tempo motivo di plauso e di critiche, e l'album alla sua uscita fu stroncato dal critico Dave Marsh su \"Rolling Stone\"; ci\u00f2 nonostante, raggiunse il sesto posto nella classifica statunitense \"Billboard 200\" e la seconda posizione nel Regno Unito.\nFra le altre attribuzioni, nelle note dell'album, in riferimento al tuono che si sente in sottofondo alla canzone \"Dead on Time\", si legge \"Thunderbolt courtesy of God\", ovvero \"Tuono per gentile concessione di Dio\". \"Jazz\" \u00e8 il primo dei loro LP a non essere registrato in Gran Bretagna per motivi fiscali. Con il vinile era accluso un poster che ritraeva le protagoniste del video della celebre canzone \"Bicycle Race\", dove un gruppo di ragazze nude in sella ad una bici da corsa pedalavano nella pista dello stadio di Wembley.\nQuesta volta i Queen lavorarono in modo completamente indipendente, richiamando il produttore Roy Thomas Baker come consulente, ed essendo co-produttori dell'album loro stessi. Un altro cambiamento fu la rottura di comune accordo del contratto di management con John Reid (a causa della mancanza di tempo materiale egli non poteva pi\u00f9 curare contemporaneamente gli interessi della band e quelli di Elton John), e da allora gli affari del gruppo furono amministrati dalle loro proprie aziende, Queen Music Ltd., Queen Productions Ltd., e Queen Films Ltd. Come buonuscita il manager ricevette una quota del cinque percento in ciascuna delle royalties derivanti dalle societ\u00e0.\nOrigine e storia.\nLa band, dalla met\u00e0 degli anni settanta era diventata anno dopo anno sempre pi\u00f9 popolare a livello internazionale. Nel 1977, i Queen avevano pubblicato \"News of the World\" che conteneva il singolo \"We Are the Champions/We Will Rock You\" rivelatosi un successo mondiale, sfondando anche in America. Il nuovo disco, \"Jazz\", \u00e8 volutamente spontaneo, orientato al rock come lo era stato il suo predecessore, poich\u00e9 la band voleva un album semplice, pi\u00f9 facilmente comprensibile per il pubblico, cos\u00ec da ottenere ancora maggiore successo commerciale. \"News of the World\" era stato sviluppato completamente in modo indipendente, senza un produttore di grido che potesse oscurare i meriti della band. Per il nuovo album, la band invece decise di richiamare Roy Thomas Baker, gi\u00e0 produttore in passato dell'acclamato \"A Night at the Opera\". Un altro cambiamento fu quello di incidere l'album tra Svizzera e Francia invece che in patria, per sfuggire all'implacabile fisco britannico. Parallelamente al crescente successo, anche gli scandali che circondano la band aumentano in maniera esponenziale. Mentre il chitarrista Brian May e il bassista John Deacon vivono una vita riservata e tranquilla, il batterista Roger Taylor e Freddie Mercury sono due veri e propri \"animali notturni\", protagonisti fissi degli articoli dei tabloid scandalistici. Mercury, in particolare, si distingue dagli altri membri della band; nel momento in cui \u00e8 ormai abbastanza ricco da poter fare tutto ci\u00f2 che vuole, rilascia frequentemente ai giornali dichiarazioni sconsideratamente edonistiche che fanno scalpore. All'epoca, Freddie ha rotto con l'ex fidanzata, Mary Austin, e si circonda di un folto gruppo di amici, molti dei quali anche \"amanti\" occasionali. Nel 1977, il giornalista Tony Stewart lo intervista per \"NME\" e d\u00e0 di lui un ritratto fortemente sarcastico in cui vengono derisi la vacuit\u00e0 del cantante e i suoi atteggiamenti frivoli nel settore dello spettacolo. Stewart in seguito disse che Mercury era molto condiscendente con lui durante l'intervista, e che il cantante aveva \"perso il senso della realt\u00e0\". Da allora in poi Mercury e i membri della band divennero molto sospettosi e sprezzanti nei confronti dei giornalisti, e di conseguenza la stampa inizi\u00f2 a criticarli sempre pi\u00f9 aspramente.\nRegistrazione.\nLe sessioni di registrazione cominciarono nel luglio 1978. Ai membri del gruppo sarebbe piaciuto poter lavorare ancora con l'ingegnere del suono Mike Stone, perch\u00e9 dopo tanti anni di lavoro comune egli veniva ormai considerato come il quinto membro della band, ma ci\u00f2 non fu possibile a causa degli impegni privati del produttore. Quindi i Queen decisero di tornare a lavorare con il loro ex-produttore, Roy Thomas Baker, che nel frattempo aveva prodotto l'album di debutto dei The Cars, divenuto un grande successo commerciale e di critica. Per la prima volta all'estero in studio, nella cittadina svizzera di Montreux, la band pensava che, grazie al \"cambiamento di location\", la novit\u00e0 avrebbe limitato o eliminato del tutto i conflitti in studio tra i membri del gruppo come invece spesso era successo in passato. \u00abMa invece abbiamo litigato allo stesso modo di sempre\u00bb rifer\u00ec Brian May, \u00absolo i motivi per litigare erano diversi\u00bb. Nel 1991, il chitarrista ricordando questo periodo in un'intervista rivel\u00f2: \u00abDa tempo ci odiavamo l'un l'altro... Un paio di volte lasciai anche la band, ma si sa come succede, solo per un giorno e poi ci ripensavo\u00bb. \u00abLa fonte della maggior parte dei problemi era la paternit\u00e0 delle canzoni, ogni autore avrebbe voluto vedere le proprie canzoni su disco\u00bb.\nCome Mercury fece notare, i Queen in studio erano come \"quattro galli da combattimento in un pollaio\" all'epoca. La lavorazione dell'album inizi\u00f2 ai Mountain Studios, e la band si trov\u00f2 talmente bene a registrare in quel luogo, che in un secondo momento i membri del gruppo affittarono l\u00ec un monolocale e diversi altri loro album furono incisi ai Mountain. La registrazione procedette a singhiozzo tra pause di ogni genere e si svolse in concomitanza con il celebre Festival Jazz annuale di Montreux, che alla fine ispir\u00f2 proprio il titolo del disco. Successivamente le sessioni in studio si spostarono vicino alla citt\u00e0 di Nizza, in Francia, ai Super Bear Studios, di Berre-les-Alpes.\nCome al solito, alcune canzoni furono portate in studio gi\u00e0 quasi completate del tutto, e l'altra parte venne scritta durante le sedute di registrazione, traendo ispirazione da varie fonti. Il produttore Baker nel 1982, ricordandosi del periodo delle sessioni di \"Jazz\", raccont\u00f2 che \"ogni sera, lui e la band si recavano in un night club vicino allo studio dove le spogliarelliste erano incredibili\"; finivano di registrare alle 23 in punto, andavano a vedere lo spettacolo, e poi tornavano al lavoro in studio.\nCopertina e artwork.\nIl disegno della copertina frontale dell'album fu suggerito da Roger Taylor, che aveva visto in precedenza un graffito simile dipinto sul muro di Berlino.\nPer promuovere l'album e il singolo \"Bycicle Race/Fat Bottomed Girls\" il 17 settembre 1978 allo stadio di Wembley a Londra venne organizzata una corsa ciclistica con 65 ragazze nude, tutte modelle appositamente scritturate da un'agenzia del settore. La foto del gruppo di donne venne inclusa come poster pieghevole all'interno delle prime copie dell'album \"Jazz\". Negli Stati Uniti, causa censura, il poster venne sostituito da una cartolina con la quale chi fosse stato interessato avrebbe potuto richiederlo. Nelle successive ristampe del disco, e nelle riedizioni in CD, il poster, ritenuto troppo \"scabroso\", non venne pi\u00f9 incluso nella confezione.\nUna versione pi\u00f9 piccola del poster venne successivamente inclusa nel box set \"Crown Jewels\". A causa delle violente proteste da parte di svariate associazioni moraliste, negli Stati Uniti anche la copertina del singolo \"Bycicle Race/Fat Bottomed Girls\", che mostrava in primo piano il fondoschiena di una delle ragazze in bici (la vincitrice della corsa), venne censurata con un paio di slip disegnati sulle terga della giovane.\nBrani.\nIl primo lato dell'album inizia con \"Mustapha\", un bizzarro brano scritto da Freddie Mercury come parodia di un canto da muezzin, che venne anche pubblicato su singolo nel 1979 in alcune nazioni. Il testo della canzone consiste in un miscuglio di inglese, arabo, persiano e presumibilmente qualche parola inventata. Alcune delle parole riconoscibili sono \"Mustapha\", \"Ibrahim\" e le frasi: \"\u00abAllah, Allah, Allah we'll pray for you\u00bb, \u00absalaam alaykum\u00bb\" e \"\u00abalaykum salaam\u00bb\". \"Fat Bottomed Girls\", una delle canzoni pi\u00f9 celebri del disco, venne composta dal chitarrista Brian May (che canta anche nei cori). Sul palco Mercury cantava da solo il pezzo, mentre Roger Taylor e May si limitavano alle armonie vocali.\n\"Jealousy\" \u00e8 una ballata pianistica di Mercury con inserti di chitarra acustica da parte di May.\nLa celebre \"Bicycle Race\", uno dei singoli estratti dall'album, \u00e8 una composizione complessa opera di Mercury. Include svariate modulazioni, cambi di accordi inusuali e di metrica (da 4/4 a 6/8 e ritorno), e una sezione costituita unicamente dal suono di campanelli di biciclette.\n\"If You Can't Beat Them\" \u00e8 un'altra composizione hard rock di John Deacon e divenne uno dei brani favoriti durante i concerti della band nella fine degli anni settanta. Si tratta di una delle poche canzoni scritte da Deacon nelle quali May suona tutte le parti di chitarra e contiene un assolo di oltre due minuti.\n\"Let Me Entertain You\" venne scritta da Mercury, ed \u00e8 una canzone rivolta direttamente al pubblico. La frase \"\u00abwe'll sing to you in Japanese\u00bb\" \u00e8 un riferimento al brano \"Teo Torriatte\" incluso in \"A Day at the Races\". Inoltre, la canzone contiene un riferimento al loro tour manager, Gerry Stickells, con la strofa: \"\u00abHey! If you need a fix, if you want a high, Stickells will see to that\u00bb\". E poi, nella strofa immediatamente successiva, Mercury menziona anche le etichette discografiche dei Queen dell'epoca (Elektra, e EMI) con la strofa \"\u00abWith Elektra and EMI; we'll show you where it's at!\u00bb\".\n\"Dead on Time\", composta da May, include alcune delle parti di chitarra pi\u00f9 aggressive e veloci del chitarrista, oltre a un intenso lavoro alle percussioni da parte di Taylor. Il pezzo termina con il suono di un tuono, seguito dalla voce di Mercury che grida: \"\u00abYou're dead!\u00bb\". Il rombo del tuono fu registrato da May su un registratore portatile durante un temporale particolarmente virulento. Nelle note dell'album esso viene accreditato \"per gentile concessione di Dio\".\n\"In Only Seven Days\" \u00e8 un altro contributo compositivo da parte di Deacon, e mostra somiglianze con una delle sue precedenti canzoni, \"Spread Your Wings\". Venne pubblicata su singolo come B-Side di \"Don't Stop Me Now\".\n\"Dreamer's Ball\" \u00e8 un omaggio di Brian May alla figura di Elvis Presley, morto l'anno prima della pubblicazione del disco.\n\"Fun It\" \u00e8 un pezzo funk con influenze disco, cantato insieme da Roger Taylor e Freddie Mercury. Taylor \u00e8 la voce solista, mentre Mercury resta in sottofondo.\n\"Leaving Home Ain't Easy\" \u00e8 una ballata scritta da May, che si occupa anche della traccia vocale (solista e armonie). La sua voce venne leggermente accelerata nel bridge.\n\"Don't Stop Me Now\" \u00e8 probabilmente la traccia pi\u00f9 celebre tra quelle presenti in \"Jazz\". Venne composta da Mercury, e si rivel\u00f2 essere un singolo da top ten in Gran Bretagna e nel mondo, e uno dei brani pi\u00f9 conosciuti in assoluto dei Queen. Gli unici contributi di May al pezzo sono un breve assolo di chitarra e i cori di sottofondo.\nIl brano conclusivo del disco, intitolato \"More of That Jazz\", \u00e8 opera di Taylor; \u00e8 formato da un nastro in loop e il batterista vi suona la maggior parte degli strumenti e canta come voce solista, e l'introduzione contiene varie citazioni di altre canzoni presenti sull'album, incluse \"Dead on Time\", \"Bicycle Race\", \"Mustapha\", \"If You Can't Beat Them\", \"Fun It\", e \"Fat Bottomed Girls\".\nPubblicazione e accoglienza.\nPubblicato il 14 novembre 1978, il disco raggiunse la seconda posizione in classifica in Gran Bretagna e la numero 6 negli Stati Uniti, anche se venne fatto oggetto di un violento attacco mezzo stampa da parte del critico Dave Marsh di \"Rolling Stone\" che tacciando il disco di volgarit\u00e0 e banalit\u00e0, termin\u00f2 la recensione suggerendo come i \"Queen potessero essere intesi come la prima rock band veramente fascista\". Parimenti negativa la recensione al disco data da \"NME\" che scrisse: \"Se avete un parente sordo, regalategli \"Jazz\" per Natale\". Di tutt'altro parere invece la recensione retrospettiva di Paul Rees della rivista \"Q\", che assegn\u00f2 quattro stellette all'album, scrivendo: \"Il loro album pi\u00f9 sottovalutato, come \"A Night at the Opera\" esso mostra un ampio raggio di stili musicali differenti\".\nLe edizioni del disco contenevano differenze specifiche a seconda della nazione di pubblicazione. La versione pi\u00f9 comune degli album era la cosiddetta \"gatefold edition\", cio\u00e8 quella con la copertina apribile con allegato il poster con le cicliste nude. In Turchia, l'album venne pubblicato con il titolo \"Bicycle Race\" al posto di \"Jazz\". Nell'edizione francese del vinile, il poster con le donne nude era, a seconda della versione, a colori o in bianco e nero. L'edizione israeliana, d'altra parte, aveva una diversa immagine di copertina interna e un poster diverso. Inoltre, l'edizione distribuita a Taiwan recava sulla copertina l'adesivo con la dicitura \"Includes Bicycle Race and 4 page colour poster\".\nRistampe.\nL'album \u00e8 stato ristampato in formato compact disc nel 1991 negli USA dall'Hollywood Records con l'aggiunta di due bonus track, e in seguito nel 1994 dalla Parlophone (senza alcuna traccia bonus) ed infine nel 2011 rimasterizzato in formato digitale dalla Island/Universal e distribuito in due edizioni: standard edition, contenente l'album originale; deluxe edition 2 CD, contenente l'album originale ed un EP bonus. Le tracce extra includono la versione singolo di \"Fat Bottomed Girls\", una versione strumentale di \"Bicycle Race\", \"Don't Stop Me Now\" con parti di chitarra aggiuntive, una versione dal vivo di \"Let Me Entertain You\", e una prima take acustica di \"Dreamer's Ball\".\n\"Jazz\" Tour.\nIn promozione all'album, il 18 ottobre 1978 la band ha inaugurato il \"Jazz\" Tour a Dallas, Texas. Si concluse il 20 dicembre dello stesso anno a Inglewood, California."}
{"id": "89520", "revid": "834", "url": "https://it.wikipedia.org/wiki?curid=89520", "title": "Silvio Rodr\u00edguez Dom\u00ednguez", "text": ""}
{"id": "89521", "revid": "125347722", "url": "https://it.wikipedia.org/wiki?curid=89521", "title": "Live Killers", "text": "Live Killers \u00e8 un doppio album \"live\" della rock-band britannica Queen.\nVenne registrato dal vivo durante il tour promozionale tenuto dopo l'uscita del precedente album, \"Jazz\", e pubblicato il 26 giugno 1979. La copertina \u00e8 una foto della band in controluce del mastodontico impianto luci soprannominato \"forno per pizze\" (costituito da luci verdi, bianche e rosse). L'album fu fortemente voluto dalla casa discografica che voleva contrastare l'ondata di bootleg in continua crescita in tutto il mondo.\nNonostante le ottime vendite, l'album non risult\u00f2 molto gradito al batterista Roger Taylor: riteneva, infatti, che le registrazioni non fossero all'altezza della band. Questo album rappresenta anche l'ultima tappa musicale di un sound pi\u00f9 orientato verso l'hard rock. Dall'album successivo il gruppo abbandon\u00f2 il motto \"no synthesizers\", alternando il rock all'elettronica.\nTrack listing.\nCD 1\nCD 2"}
{"id": "89522", "revid": "93556", "url": "https://it.wikipedia.org/wiki?curid=89522", "title": "Rutger Hauer", "text": "Biografia.\nNato nella provincia di Utrecht, crebbe ad Amsterdam, figlio, con altre tre sorelle, di una coppia di attori drammatici. Sulle orme del nonno, capitano di lungo corso, a 15 anni lasci\u00f2 la famiglia per imbarcarsi su una nave mercantile. Costretto a tornare sulla terraferma a causa del daltonismo da cui era affetto, svolse lavori saltuari di elettricista e carpentiere, mentre frequentava le scuole serali di recitazione.\nInterruppe nuovamente le scuole per intraprendere per un breve periodo la carriera militare in marina, ma dopo poco si trasfer\u00ec in Svizzera, dove cominci\u00f2 a lavorare come guida alpina e, in seguito, come macchinista in un teatro di Basilea. Tornato ad Amsterdam, ottenne il diploma di arte drammatica nel 1967.\nDa un primo matrimonio ebbe una figlia, l'attrice Aysha Hauer (1966), che lo rese nonno nel 1987 di Leandro Maeder, modello. In seguito si leg\u00f2 a Ineke Ten Kate, che spos\u00f2 nel 1985.\nHauer svolse diverse attivit\u00e0 a favore dell'ambiente e nel sociale. Nel 1994 si batt\u00e9 per la liberazione del cofondatore di Greenpeace Paul Watson (successivamente fondatore di Sea Shepherd Conservation Society), arrestato con l'accusa di avere causato l'affondamento di una nave baleniera. Costitu\u00ec una fondazione, la Rutger Hauer Starfish Association per la ricerca sull'AIDS e l'aiuto dei malati nel mondo. Nel 2007 pubblic\u00f2 un'autobiografia, \"All Those Moments: Stories of Heroes, Villains, Replicants, and Blade Runners\", scritta con Patrick Quinlan.\n\u00c8 morto il 19 luglio 2019, dopo una breve malattia all'et\u00e0 di 75 anni nella citt\u00e0 di Beetsterzwaag. La notizia \u00e8 stata data dal suo agente solamente il 24 luglio, e il funerale si \u00e8 svolto in forma privata lo stesso giorno.\nCarriera.\nDurante gli anni sessanta si un\u00ec a un gruppo di recitazione sperimentale con il quale rimase per cinque anni, fino a quando nel 1969 ottenne un buon ruolo come cavaliere in \"Floris\", una serie televisiva olandese ambientata nel medioevo, sulla scorta di \"Ivanhoe\".\nLa sua carriera ebbe una svolta quando il regista Paul Verhoeven gli offr\u00ec un ruolo da protagonista nei film \"Fiore di carne\", del 1973 (basato su un libro di Jan Wolkers), e in \"Kitty Tippel... quelle notti passate sulla strada\" (1974). La nuova star fu invitata al suo debutto in lingua inglese con \"Il seme dell'odio\" (1975), un dramma sulla vicenda dell'apartheid ambientato in Sudafrica, con Michael Caine e Sidney Poitier come protagonisti. Il ruolo di Hauer fu di supporto, ma sufficientemente impegnativo da metterlo in evidenza agli occhi di Hollywood. Successivamente partecip\u00f2 a diverse produzioni in Europa, tra cui \"Donna tra cane e lupo\" (1979) e \"Soldato d'Orange\" (1979). Questi due film portarono Hauer al livello di un altro attore olandese di fama internazionale, Jeroen Krabb\u00e9.\nHauer fece il suo debutto a Hollywood nel film \"I falchi della notte\" (1981), al fianco di Sylvester Stallone. L'anno seguente venne chiamato da Ridley Scott per interpretare il suo ruolo \"a posteriori\" pi\u00f9 noto, quello del replicante Roy Batty in \"Blade Runner\" (1982), un film di culto in cui pronunci\u00f2 il monologo \"Io ne ho viste cose che voi umani...\" destinato a rimanere impresso nell'immaginario collettivo. Pass\u00f2 poi al filone avventuroso, dapprima corteggiando Theresa Russell nel film \"Eureka\" (1983), che ebbe per\u00f2 scarso successo, e quindi nel film romantico/fantastico \"Ladyhawke\" (1985) con Michelle Pfeiffer.\nI suoi personaggi continuavano a impressionare il pubblico, specialmente in \"The Hitcher - La lunga strada della paura\" (1986), dove interpretava un killer misterioso deciso a uccidere un automobilista (interpretato da C. Thomas Howell) e chiunque si mettesse sulla sua strada. Fu candidato al ruolo di protagonista in \"RoboCop\", del suo amico Paul Verhoeven, e fu proposto per \"Intervista col vampiro\".\nIl regista Ermanno Olmi, nel film \"La leggenda del santo bevitore\" (1989), evidenzi\u00f2 l'aspetto pi\u00f9 delicato, mistico e spirituale della personalit\u00e0 di Hauer. Egli interpretava la parte di un senzatetto alcolizzato polacco che spira in una chiesa parigina mentre paga il suo debito con Dio. Nacque in quell'occasione un'amicizia con Olmi che dur\u00f2 fino alla scomparsa di quest'ultimo. Le qualit\u00e0 spirituali di Rutger furono impiegate, anche se con minore successo, anche da Phillip Noyce in \"Furia cieca\" (1989).\nDopo questo periodo egli ritorn\u00f2 alla fantascienza con \"Giochi di morte\" (1990), dove interpretava il ruolo di un campione di lotta in un violento gioco praticato in un'epoca successiva a un'apocalisse mondiale. Con Joan Chen, presente in questo film, interpret\u00f2 altri due film, \"Sotto massima sorveglianza \"(1991) e \"2049 - L'ultima frontiera\" (1996).\nA partire dagli anni novanta Hauer apparve in pubblicit\u00e0 televisive e partecip\u00f2 a diversi film a basso budget. Tra questi, \"Detective Stone\" (1992), in cui in una Londra inquinata e allagata a causa del riscaldamento globale, un investigatore d\u00e0 la caccia a un serial killer. Nel 1994 partecip\u00f2 al film televisivo \"Delitto di stato\". Sempre sulla scia dei b-movie, da ricordare \"Omega Doom\" (1996), in cui Hauer interpretava nuovamente un androide. In questo periodo comparve anche nel video musicale \"On a Night Like This\" di Kylie Minogue. Nel 1998 vest\u00ec i panni del tiranno Vortigern in \"Merlino\", miniserie televisiva prodotta e diretta da Steve Barron.\nNei primi anni duemila, oltre alla miniserie \"Il magico regno delle favole\", Rutger apparve in parti minori di film importanti, come \"Confessioni di una mente pericolosa\" (2003), \"Sin City\" (2005) e \"Batman Begins\" (2005). Ebbe un ruolo nel film \"Il villaggio di cartone\" (2011) dell'amico Ermanno Olmi e nel visionario film \"I colori della passione\" (2011) di Lech Majewski, in cui interpretava il ruolo di Pieter Bruegel il Vecchio. Nel 2017 partecip\u00f2 alla realizzazione del videogioco \"Observer\" prestando voce e fattezze al protagonista Daniel Lazarski, mentre nel 2019 doppi\u00f2 il maestro Xehanort in \"Kingdom Hearts III\" in sostituzione dello scomparso Leonard Nimoy.\nRiconoscimenti.\nLucca Film Festival &amp; Europacinema 2019: Premio alla carriera\nDoppiatori italiani.\nNelle versioni in italiano dei suoi film, Rutger Hauer \u00e8 stato doppiato da:"}
{"id": "89527", "revid": "729019", "url": "https://it.wikipedia.org/wiki?curid=89527", "title": "Franz von Papen", "text": "Esponente fino al 1932 del Partito di Centro Cattolico, fu cancelliere della Repubblica di Weimar nel 1932 e vice cancelliere del governo Hitler dal 1933 al 1934.\nBiografia.\nNato da una ricca e nobile famiglia cattolica che abitava in Vestfalia, terzo dei cinque figli di Friedrich von Papen (1839-1906) e di Anna Laura von Steffens-Drimborn (1852-1939), intraprese fin da giovanissimo la carriera militare, diventando ufficiale a soli 18 anni, nel 1897. Dopo un periodo trascorso come attendente al palazzo imperiale, entr\u00f2 nello Stato Maggiore generale nel marzo 1913. Poco incline alla staticit\u00e0 militare, prefer\u00ec dedicarsi alla carriera diplomatica per rispondere alla propria indole viaggiatrice.\nEntr\u00f2 nel servizio diplomatico nel dicembre 1913 come addetto militare dell'ambasciatore tedesco negli Stati Uniti d'America. All'inizio del 1914 si rec\u00f2 in Messico (dove era anche accreditato) e segu\u00ec i fatti della rivoluzione messicana. Una volta, quando gli zapatisti anti-Huerta stavano avanzando su Citt\u00e0 del Messico, Papen organizz\u00f2 un gruppo di volontari europei per combattere per il generale messicano Victoriano Huerta. Nella primavera del 1914, come addetto militare tedesco in Messico, Papen fu profondamente coinvolto nella vendita di armi al governo del generale Huerta, credendo di poter collocare il Messico nella sfera di influenza tedesca, sebbene il crollo del regime di Huerta a luglio 1914 pose fine a quella speranza. Nell'aprile 1914, Papen osserv\u00f2 personalmente l'occupazione statunitense di Veracruz quando gli Stati Uniti presero la citt\u00e0 di Veracruz, nonostante gli ordini di Berlino di rimanere a Citt\u00e0 del Messico. Durante la sua permanenza in Messico, Papen acquis\u00ec l'amore per gli intrighi e le avventure internazionali che caratterizzarono i suoi successivi incarichi diplomatici negli Stati Uniti, in Austria e in Turchia. Il 30 luglio 1914, Papen arriv\u00f2 a Washington dal Messico per assumere il suo incarico come addetto militare tedesco negli Stati Uniti.\nDurante la prima guerra mondiale, cerc\u00f2 di acquistare armi negli Stati Uniti per il suo paese, ma il blocco del Regno Unito rese quasi impossibile la spedizione di armi in Germania. Il 22 agosto 1914, Papen assunse il detective privato statunitense Paul Koeing, con sede a New York, per condurre una campagna di sabotaggio e bombardamenti contro le imprese di New York di propriet\u00e0 di cittadini delle nazioni alleate. Papen, a cui Berlino aveva dato un fondo illimitato di denaro a cui attingere, tent\u00f2 di impedire ai governi britannico, francese e russo di acquistare rifornimenti di guerra negli Stati Uniti. Papen cre\u00f2 una societ\u00e0 di copertura che cerc\u00f2 di acquistare in modo esclusivo ogni pressa idraulica negli Stati Uniti per i prossimi due anni per limitare la produzione di proiettili di artiglieria da parte delle aziende statunitensi con contratti con gli Alleati. Per consentire ai cittadini tedeschi che vivevano nelle Americhe di tornare a casa in Germania, Papen organizz\u00f2 un'operazione a New York per falsificare i passaporti statunitensi.\nA partire dal settembre 1914, Papen abus\u00f2 della sua immunit\u00e0 diplomatica come addetto militare tedesco e neutralit\u00e0 degli Stati Uniti per iniziare a organizzare piani per un'invasione del Canada, nonch\u00e9 una campagna di sabotaggio contro canali, ponti e ferrovie. Nell'ottobre 1914, Papen fu coinvolto nella cospirazione ind\u00f9-tedesca, quando contatt\u00f2 i nazionalisti indiani anti-britannici che vivevano in California, organizzando la consegna delle armi. Nel febbraio 1915, organizz\u00f2 l'attentato al ponte internazionale di Vanceboro, mentre la sua immunit\u00e0 diplomatica lo proteggeva dall'arresto. Allo stesso tempo, fu coinvolto nei piani per riportare Huerta al potere, provvedendo all'armamento e al finanziamento della prevista invasione del Messico.\nLe attivit\u00e0 di Papen erano note all'intelligence britannica, che condivideva le sue informazioni con il governo degli Stati Uniti. Di conseguenza fu espulso dagli Stati Uniti per complicit\u00e0 nella pianificazione di atti di sabotaggio, su richiesta dell'allora presidente statunitense Thomas Woodrow Wilson. Il 28 dicembre 1915 fu dichiarato persona non grata dopo la sua denuncia e fu richiamato in Germania. Al suo ritorno, gli fu data la Croce di Ferro.\nPapen rimase coinvolto in complotti nelle Americhe. Contatt\u00f2 nel febbraio 1916 il colonnello messicano Gonzalo Enrile, residente a Cuba, nel tentativo di organizzare l'appoggio tedesco a F\u00e9lix D\u00edaz, l'aspirante uomo forte del Messico. Papen serv\u00ec da intermediario tra i volontari irlandesi e il governo tedesco per quanto riguarda l'acquisto e la consegna di armi da utilizzare contro il Regno Unito durante la Rivolta di Pasqua del 1916. Serv\u00ec anche da intermediario con i nazionalisti indiani. Nell'aprile 1916, un gran giuria federale degli Stati Uniti emise un atto d'accusa contro Papen per un complotto per far esplodere il Canale di Welland in Canada; rimase sotto accusa fino a quando divenne cancelliere della Germania, momento in cui le accuse furono ritirate.\nDal 1916 fino al termine della prima guerra mondiale combatt\u00e9 in Turchia con il grado di tenente colonnello e oper\u00f2 anche in Palestina nella 4\u00aa Armata.\nDopo la conclusione del conflitto entr\u00f2 nel Partito di Centro Cattolico, di cui guid\u00f2 l'ala destra. Dopo il matrimonio con la figlia di un noto industriale, divenne il principale punto di riferimento politico per le classi pi\u00f9 abbienti, soprattutto dopo che, nel 1920, fu eletto deputato nella Dieta di Prussia. Conserv\u00f2 il suo seggio anche nelle elezioni del 1928 e in quelle del 1930. \nCancelliere.\nIl 1\u00ba giugno 1932, dopo una profonda crisi politica che invest\u00ec la Repubblica di Weimar, il presidente della Repubblica Paul von Hindenburg lo nomin\u00f2 Cancelliere, a patto che la sua amministrazione fosse neutrale da un punto di vista politico e socio-economico. Lasci\u00f2 quindi il suo partito e si mise alla guida di un governo semi-dittatoriale che fu espressione del rampante capitalismo tedesco. Sostanzialmente antidemocratico, egli aveva in mente l'abolizione della Costituzione di Weimar e la creazione di uno stato governato secondo i criteri di censo e nobilt\u00e0 con l'abolizione dei partiti politici. Al fine di raggiungere il suo utopico obiettivo, emargin\u00f2 i socialisti della SPD e i comunisti della KPD, mentre non disprezz\u00f2 l'alleanza con il Partito Nazista, guidato da Adolf Hitler. Il 20 luglio 1932 inoltre, von Papen, attraverso un decreto di emergenza del presidente Paul von Hindenburg, assunse pieni poteri in Prussia in seguito allo scioglimento del governo prussiano (Preu\u00dfenschlag, \"colpo di Stato prussiano\"); questa mossa ebbe come pretesto ufficiale la soppressione dei disordini scoppiati nella provincia prussiana, ma in realt\u00e0 riusc\u00ec a legare indissolubilmente la Prussia alle sorti del Reich.\nLa sua azione politica, estremamente conservatrice e reazionaria (che fu comunque appoggiata dal Papa Pio XI), suscit\u00f2 ovviamente violente polemiche a sinistra. Quando il 17 novembre 1932 anche l'ex generale Kurt von Schleicher ritir\u00f2 la sua fiducia, il governo di Franz von Papen cadde definitivamente. La mossa dell'ex generale, che lo aveva inizialmente aiutato a diventare Cancelliere, fu giudicata da von Papen come uno sgarbo ed un tradimento.\nVice nel governo Hitler.\nEbbe comunque subito l'occasione di vendicarsi, stringendo un'alleanza con il Partito Nazista di Hitler e favorendone la nomina a Cancelliere il 30 gennaio 1933, pur di ottenere in cambio dal F\u00fchrer la nomina a vicecancelliere del suo governo.\nIl 20 luglio 1933 firma in Vaticano il Reichskonkordat, il concordato tedesco. Da parte pontificia, l'accordo viene firmato dal segretario di Stato cardinale Pacelli, futuro papa Pio XII. Altro aspetto che riguard\u00f2 la religione del III Reich, fu la supposta spinta al neopaganesimo; secondo alcune ipotesi Von Papen venne tenuto all'oscuro di questo piano dagli altri gerarchi nazisti. Dagli archivi vaticani emerge che il partito di centro vot\u00f2 il 23 marzo 1933 la legge sui pieni poteri a Hitler svolgendo una trattativa della quale non era informata la Santa Sede.\nIl 17 giugno 1934, dopo avere tenuto un discorso presso l'universit\u00e0 di Marburgo in cui prendeva le distanze dal regime criticandone alcuni aspetti violenti, venne esonerato dal posto di vicecancelliere da parte del F\u00fchrer. Durante la \"notte dei lunghi coltelli\" fra il 30 giugno ed il 1\u00ba luglio 1934, Himmler aveva inserito Papen nelle liste di persone da eliminare, ma G\u00f6ring lo fece rinchiudere in casa per 3 giorni protetto da un distaccamento di militari di scorta. In seguito, al processo di Norimberga, Papen avrebbe detto: \"Un solo uomo si era interposto fra me ed il plotone d'esecuzione: G\u00f6ring\".\nAmbasciatore del Reich.\nVon Papen divenne in seguito ambasciatore a Vienna, ed in questa veste prepar\u00f2 l'annessione dell'Austria alla Germania, ovvero l'Anschluss, che effettivamente avvenne nel 1938. Durante la seconda guerra mondiale, fu scelto come ambasciatore in Turchia con il difficile compito di tenere fuori dal conflitto il governo di Ankara. Secondo alcuni non riusc\u00ec nell'impresa, perch\u00e9 la Turchia dichiar\u00f2 guerra alla Germania, ma questo avvenne solo nel febbraio del 1945.\nIl 9 aprile 1945 fu arrestato da un reparto della 9\u00aa armata statunitense, e condotto nella localit\u00e0 di Mondorf-les-Bains, in Lussemburgo. Da l\u00ec fu quindi tradotto a Norimberga, dove partecip\u00f2 in qualit\u00e0 di imputato al processo disposto dagli Alleati per i criminali di guerra nazisti. L\u00ec, gli furono contestati i due capi di accusa di cospirazione e di crimini contro la pace. Durante l'udienza von Papen ricord\u00f2 alcuni momenti di contrasto che egli ebbe con Hitler: per esempio il gi\u00e0 citato discorso del 17 giugno 1934.\nIn realt\u00e0, il cattolico von Papen, in qualit\u00e0 di ambasciatore di Germania ad Ankara, ebbe rapporti con il delegato apostolico Angelo Roncalli, che lo convinse ad adoperarsi in favore degli ebrei. Durante la guerra, una nave piena di bambini ebrei tedeschi, miracolosamente sfuggita a ogni controllo, giunse al porto di Istanbul. Secondo le regole della neutralit\u00e0, la Turchia avrebbe dovuto rimandare quei bambini in Germania, dove sarebbero stati avviati ai campi di sterminio. Monsignor Roncalli si adoper\u00f2 giorno e notte per la loro salvezza e, alla fine, proprio grazie anche all'intervento di von Papen - i bambini si salvarono.\nCos\u00ec dichiarer\u00e0 l'ex-ambasciatore tedesco: \u00abAndavo a Messa da lui nella delegazione apostolica. Parlavamo del modo migliore per garantire la neutralit\u00e0 della Turchia. Eravamo amici. Io gli passavo soldi, vestiti, cibo, medicine per gli ebrei che si rivolgevano a lui, arrivando scalzi e nudi dalle nazioni dell'est europeo, man mano che venivano occupate dalle forze del Reich. Credo che 24.000 ebrei siano stati aiutati a quel modo\u00bb.\nNonostante l'avvocato dell'accusa Shawcross avesse chiesto la pena di morte anche per von Papen, accusato di essere responsabile dell'azione persecutoria del Reich contro le chiese e le confessioni religiose in genere, fu infine prosciolto dalle accuse rivoltegli e liberato al termine del processo.\nNel dopoguerra.\nPur non partecipando mai alle barbarie pi\u00f9 violente (come, ad esempio, l'Olocausto), non os\u00f2 mai contraddire personalmente i capi pi\u00f9 importanti del Terzo Reich. Nel 1947, all'et\u00e0 di 68 anni, venne condannato a 8 anni di lavoro forzato da una Corte tedesca impegnata nel processo di \"denazificazione\". Fu rilasciato nel 1949 a seguito di una sentenza in appello. Dopo aver cercato con scarso successo di rientrare in politica nei primi anni '50, a partire dal 1954 si ritir\u00f2 a vita privata, divenendo tra l'altro Cavaliere di Malta e riottenendo il titolo di Gentiluomo di sua santit\u00e0 nel 1959. Nello stesso anno ottenne anche l'onorificenza pontificia della Gran Croce dell'Ordine Piano. Nel 1962 pubblic\u00f2 un libro di memorie.\nVon Papen mor\u00ec nel 1969 e ricevette sepoltura nel cimitero di Wallerfangen, nel Saarland."}
{"id": "89538", "revid": "1154737", "url": "https://it.wikipedia.org/wiki?curid=89538", "title": "Moy (fiume)", "text": "Il Moy (gaelico irlandese: \"Abhainn na Muaidhe\") \u00e8 un fiume dell'Irlanda occidentale. Lungo circa 99\u00a0km, nasce nello Sligo, tra i monti Ox e percorrendo il territorio verso sud-ovest, entrando quindi nel Mayo passando vicinissimo a Swinford, per Foxford e infine Ballina, prima di gettarsi nell'Oceano Atlantico nella Baia di Killala.\nPesca.\nIl fiume \u00e8 famoso per essere ricco di pesci: oggetto di grande attenzione quindi per gli amanti della pesca, \u00e8 uno dei punti pi\u00f9 ricchi in tutta Europa di salmoni. Nel cuore di Ballina, l'ultima citt\u00e0 attraversata dal Moy vicinissima alla foce, \u00e8 situato il celere \"Ridge Pool\" (nella foto), il luogo ideale per pescare il pregiato pesce.\nMoy Valley.\nDa tempo \u00e8 stata riconosciuta una zona molto ampia chiamata \"Moy Valley\" (\"Valle del Moy\") che comprende anche centri e localit\u00e0 non proprio a ridosso del fiume. Questa zona comprende la foce del fiume, la Baia di Killala, la Baia di Bunatrahir e le zone vicine ai Lough Cullin e Conn. La \"Moy Valley\" comprende molti circoli golfistici e molte zone di interesse artistico e culturale come la \"Moyne Abbey\", la \"Rosserk Abbey\", \"St.Patrick's Well\" e i \"C\u00e9ide Fields\".\nI centri inclusi nell'area sono "}
{"id": "89540", "revid": "712828", "url": "https://it.wikipedia.org/wiki?curid=89540", "title": "Mucca e Pollo", "text": "Mucca e Pollo (\"Cow and Chicken\") \u00e8 una serie televisiva animata statunitense del 1997, creata da David Feiss.\nLa serie, tratta da una serie di fumetti usciti negli Stati Uniti, racconta le avventure di Mucca e Pollo, una coppia di fratelli inspiegabilmente nati da una famiglia umana.\nI due, assieme ai loro familiari, vivono le situazioni pi\u00f9 disparate: si parte dai normali problemi che affliggono i bambini e gli adolescenti ogni giorno passando per scene di vita quotidiana, sino a cadere nel nonsense pi\u00f9 assoluto. Avventure nelle quali, a fungere da contorno, fanno la loro comparsa personaggi singolari come Il Rosso, uno sciocco personaggio simile ad un satiro che non indossa pantaloni (per questo viene spesso soprannominato \"Rosso Senzabraghe\") e che, per i suoi tratti \"diavoleschi\", viene probabilmente dall'inferno. L'episodio pilota \"Vietato fumare\" (\"No Smoking\") apparve nella serie \"What a Cartoon!\", come successe per \"Il laboratorio di Dexter\" (\"Dexter's Laboratory\"), trasmesso dallo stesso network.\nLa serie \u00e8 stata trasmessa per la prima volta negli Stati Uniti su Cartoon Network dal 15 luglio 1997 al 24 luglio 1999, per un totale di 52 episodi (e 106 segmenti) ripartiti su tre stagioni. In Italia la serie \u00e8 stata trasmessa su Cartoon Network dall'ottobre 1998.\nTrama.\nLe vicende ruotano attorno ad una coppia di fratelli composta da una mucca ed un pollo, chiamati rispettivamente Mucca e Pollo, nati da genitori umani. Un particolare squisitamente nonsense, al quale gli stessi autori non hanno voluto rispondere in maniera esaustiva, come si evince dalla sigla originale: \"Mamma ha avuto un pollo / Mamma ha avuto una mucca / Pap\u00e0 ne \u00e8 stato orgoglioso / Non gli \u00e8 importato come \u00e8 successo!\", questo \u00e8 tutto ci\u00f2 che \u00e8 dato sapere circa la situazione dei due bambini, una situazione resa ancor pi\u00f9 particolare dai vari parenti che di quando in quando fanno la loro apparizione nella serie. Si parte da \"Cugina Scrofa\", inguaribile teppista sempre nei guai con la legge, sino ad arrivare a \"Zio Lungocorno Bue\", professore universitario tuttavia dalle scarse doti intellettive.\nDa citare anche \"Cugino Lumachino\", una lumaca antropomorfa che con la sua ingenuit\u00e0 e sbadataggine mette spesso in imbarazzo Pollo, e \"Pecorone Nero\", una pecora \"iettatrice\" molto temuta dai suoi familiari. L'unico che sembra avere un \"continuum\" con la famiglia \u00e8 il cugino \"Pollo Smidollato\", un eccellente cabarettista anche se privo di ossa ed incapace di camminare, spesso trasportato via da improvvise folate di vento. La serie attinge copiosamente da diversi \"clich\u00e9s\" dei cartoni animati: non sono rari i momenti in cui i personaggi amano darsele di santa ragione con oggetti contundenti (pur comunque non riportando danni \"realistici\"), senza tralasciare poi un sense of humor ampiamente ripreso dai vecchi cartoon di Hanna-Barbera o della Warner Bros.\nGli episodi non hanno una vera e propria trama, e trattano in maniera parossistica e caricaturale la vita di tutti i giorni, cercando di far ridere e divertire anche parlando di tematiche quali bullismo, emarginazione e discriminazione. La maggior parte delle puntate ruota intorno ad un problema iniziale che i nostri protagonisti (non senza difficolt\u00e0) cercheranno di risolvere, spesso combattendo contro avversari agguerriti. Per esempio contro i bulli della scuola, oppure contro Rosso, che impersonando mille personaggi diversi (e puntualmente non venendo mai riconosciuto, nonostante i travestimenti appena accennati) cerca sempre di combinare qualche guaio o di raggirare qualche malcapitato.\nAlcune volte la situazione \u00e8 troppo grave per essere risolta dai soli Mucca e Pollo, ed ecco dunque l'arrivo in pompa magna dell'alter-ego di Mucca, \"Supermucca\", una supereroina con caratteristiche differenti rispetto al suo normale personaggio, in possesso di una forza erculea, capace di volare pi\u00f9 veloce della luce ed anche di parlare spagnolo; nonostante sia palese, il Rosso cerca invano di scoprire l'identit\u00e0 \"segreta\" di Supermucca, arrivando ad ordire piani su piani per poterci riuscire, fallendo ogni volta. Degni comprimari delle vicende dei nostri personaggi sono anche i genitori di Mucca e Pollo, chiamati semplicemente Mamma e Pap\u00e0, inquadrati solo dalla vita in gi\u00f9: questo \u00e8, probabilmente, un tributo al mondo di \"Tom &amp; Jerry\", nel quale tutti i personaggi (a differenza dei protagonisti) venivano inquadrati solamente \"a met\u00e0\".\nA differenza di quanto avvenuto in Tom &amp; Jerry, per\u00f2, Mamma e Pap\u00e0 sono effettivamente privi della loro met\u00e0 superiore, cancellatagli da Rosso in un episodio in cui si era impossessato della matita del disegnatore della serie, adoperando la gomma posta su di essa; questo non impedisce ad entrambi di vivere una vita pi\u00f9 che normale, adoperando i piedi al posto delle mani e svolgendo mansioni di tutti i tipi, dal giardinaggio allo shopping. Curiosit\u00e0 massima, sono ancora capaci di parlare. Nella serie originale, Charlie Adler ha dato la sua voce ai tre personaggi principali, cosa piuttosto rara nelle produzioni degli anni novanta. Altri attori hanno registrato le voci dei personaggi secondari, incluso Dan Castellaneta (Earl), la voce di Homer Simpson.\nPersonaggi e doppiatori.\nPersonaggi principali.\nUna mucca antropomorfa di 7 anni e sorella minore adottiva di Pollo: si comporta spesso in modo infantile e capriccioso. Il suo alter ego \u00e8 Supermucca, una supereroina che salva specialmente Pollo in situazioni pericolose, il Rosso cerca sempre inutilmente di scoprire chi \u00e8 veramente ma con risultati scarsi. Vuole molto bene a suo fratello e ama giocare con lui nonostante sia indisposto. Chiama spesso suo fratello \"fratellone\", \"caro fratellone\" o solo \"Pollo\". \nUn pollo antropomorfo. Ha 11 anni e si comporta come un giovanotto provocatore, egoista, incapace, geloso e testardo; a volte assieme a Mucca che chiama \"sorellina\" (solo a volte la chiama Mucca) \u00e8 anche un po' simpatico. Viene sempre nevrotizzato e sopportato dalla sua non-normale famiglia. I suoi amici sono Earl e Flem.\nUno dei personaggi principali della serie e del suo spin-off \"Io sono Donato Fidato\", ricoprendo spesso il ruolo di antagonista. Subdolo e insolente, il suo non \u00e8 un vero e proprio nome: unica costante infatti della sua presenza nella serie \u00e8 l'aspetto fisico (un grasso diavolo senza pantaloni), mentre nome e qualifica cambiano ad ogni episodio, a seconda del tipo di scherzo o truffa che egli ha deciso di giocare a Mucca e Pollo. Nel corso della serie si qualifica come: contrammiraglio, insegnante di pianoforte, detective, presentatore televisivo, uomo dei gelati, ballerina, pattinatrice artistica, guida, maggiordomo, hostess e molte altre cose ancora. Anche il nome cambia: \"Rosso Senzabraghe\" (o solo \"Senza braghe\"), \"Rouge Sanspantal\u00f2n\", \"Il Grande Panzini\", \"Panciotti\" e altri nomi. \u00c8 solito spostarsi tenendo le gambe attaccate al busto e rimbalzando sulle natiche, oppure rotolando a terra. Le sue frasi preferite sono \"Ho lasciato i pantaloni in tintoria\" e \"\u00c8 forse un crimine?\" quest'ultimo seguito da qualunque sua affermazione. Un altro dei suoi hobby \u00e8 quello di molestare Mucca, spesso provocandola in diversi modi, tra cui il pi\u00f9 frequente \u00e8 quello di picchiare e prendere in giro senza piet\u00e0, davanti ai suoi occhi, Pollo. \nPersonaggi ricorrenti.\nSono gli amici di Pollo: hanno 11 anni e sono molto stupidi e fanno assieme a lui scherzi e avventure, Earl \u00e8 un ragazzo alto con dei dentoni dove sfoggia l'apparecchio, Flem \u00e8 basso e grassottello e porta gli occhiali. Il padre di Flem \u00e8 un capo-scout.\nSono i genitori biologici di Pollo e gli adottivi di Mucca; non vengono mai mostrati dalla vita in su, e svolgono qualsiasi azione con i piedi. Nell'episodio \"Cow and Chicken Reclining\" vengono mostrati 2 mezzibusti superiori, forse appartenenti a \"Mamma e Pap\u00e0\". Nell'episodio pilota, i due alla fine vengono mostrati come gambe parlanti e senza parte superiore, ma si \u00e8 visto unicamente in questa occasione, senza apparire pi\u00f9 nelle puntate successive. In pi\u00f9 in un episodio appare la nonna materna di Mucca e Pollo che \u00e8 un'umana completa. In un altro invece appare la zia materna di Mucca e Pollo dove anche lei si vede dalla vita in gi\u00f9.\nLa cugina teppista di Pollo e l'adottiva di Mucca. Nell'episodio in cui \u00e8 apparsa (intitolato appunto La cugina Scrofa) cerca di far passare Mucca per una teppista.\nE' un pollo disossato (da cui il nome), cugino di Pollo e l'adottivo di Mucca. E' un eccellente intrattenitore e la sua specialit\u00e0 \u00e8 far ridere raccontando barzellette di dubbia qualit\u00e0. \u00c8 fisicamente molto simile a Pollo. Appare meno frequentemente nelle ultime due stagioni.\nIl figlio della sorella maggiore della madre di Mucca e Pollo. \u00c8 mezzo umano (da parte di madre), e mezzo lumaca (da parte di padre), infatti possiede sia le gambe che il guscio. \nIl cugino di Pollo e l'adottivo di Mucca. \u00c8 una pecora nera e per questo motivo vittima di pregiudizi e diffidenze persino tra i suoi stessi familiari, ma nonostante questo si riveler\u00e0 una pecora rispettosa e sensibile. Stringer\u00e0 un solido legame con Mucca.\nSpin-off.\nDal 1997 al 2000 \u00e8 andato in onda negli Stati Uniti d'America lo spin-off \"Io sono Donato Fidato\" (\"I Am Weasel\"), dedicato ai personaggi Donato Fidato e Matteo Babbeo."}
{"id": "89545", "revid": "31789", "url": "https://it.wikipedia.org/wiki?curid=89545", "title": "Buxus sempervirens", "text": "Buxus sempervirens (, comunemente noto come bosso, bosso comune o bossolo , \u00e8 una pianta appartenente alla famiglia delle Buxaceae, originaria del bacino del Mediterraneo.\nDistribuzione e habitat.\n\"B. sempervirens\" \u00e8 una specie diffusa tra l'Europa all'Asia occidentale fino all'Africa settentrionale, con un areale centrato nel bacino del Mediterraneo.\nPredilige zone aride, rocciose, prevalentemente calcaree, fino ad altitudini elevate.\nVariet\u00e0.\nTra le altre si citano la \" B. sempervirens\" var. \"suffruticola\" (= \"B. pumilia\") a portamento nano e compatto per piccole siepi e bordure nei giardini o nei parchi; la var. \"arborescens\" coltivata a forma di alberetto, anche in vaso per decorare gli appartamenti, e la var. \"aureo variegata\" con foglie di colore giallo.\nMetodi di coltivazione.\nNecessita di buona esposizione al sole, terreno sciolto ben drenato e calcareo, si pu\u00f2 moltiplicare con la semina; le variet\u00e0 vengono moltiplicate per mezzo di talee o con la divisione dei giovani cespi, la potatura \u00e8 necessaria per mantenere una forma compatta o obbligata; e nella variet\u00e0 \"aureo variegata\" risulta indispensabile per eliminare alla comparsa i rami a foglie verdi."}
{"id": "89547", "revid": "79629261", "url": "https://it.wikipedia.org/wiki?curid=89547", "title": "Bosso comune", "text": ""}
{"id": "89548", "revid": "767487", "url": "https://it.wikipedia.org/wiki?curid=89548", "title": "Charlot si diverte", "text": "Charlot si diverte (\"The Rounders\") \u00e8 un film del 1914 diretto e interpretato da Charlie Chaplin e Roscoe Arbuckle. Prodotto dalla Keystone Pictures Studio, il cortometraggio (l'unico a vedere i due attori come protagonisti insieme) fu completato il 14 agosto 1914 e distribuito negli Stati Uniti dalla Mutual Film il 7 settembre, mentre in Italia fu trasmesso su Rai 1 il 31 gennaio 1970 nel programma \"Oggi le comiche\". In seguito trasmesso anche col titolo I girovaghi, mentre in inglese \u00e8 noto anche come \"Going Down\", \"Oh, What a Night\", \"The Love Thief\", \"Tip, Tap, Toe\", \"Revelry\" e \"Two of a Kind\".\nTrama.\nI signori Full e Fuller alloggiano in due camere antistanti dello stesso albergo. Entrambi tornano a casa ubriachi ricevendo una ramanzina dalle rispettive mogli, ma quando i coniugi Full sentono che l'alterco dei vicini si sta facendo violento vanno a indagare. Mentre le mogli discutono tra loro, i mariti fanno amicizia e vanno insieme in un caff\u00e8 dove iniziano subito a causare problemi. Quando le loro coniugi li rintracciano, i due ubriaconi fuggono in un parco e da l\u00ec si avventurano sul lago con una barca a remi. Finalmente fuori dalla portata delle loro mogli, i due si addormentano ignari di stare imbarcando acqua, finch\u00e9 non rimangono completamente sommersi.\nDistribuzione.\nData di uscita.\nLe date di uscita internazionali sono state:"}
{"id": "89549", "revid": "363629", "url": "https://it.wikipedia.org/wiki?curid=89549", "title": "Carbonato di sodio", "text": "Il carbonato di sodio \u00e8 un sale di sodio dell'acido carbonico. Nel carbonato entrambi gli ioni idrogeno dell'acido sono stati sostituiti da ioni sodio, a differenza dell'idrogenocarbonato di sodio.\nIl carbonato di sodio in passato \u00e8 stato chiamato a lungo soda, da non confondere con la soda caustica (nome tradizionale dell'idrossido di sodio).\nA temperatura ambiente si presenta come una polvere cristallina bianca. Per riscaldamento tende a decomporsi liberando biossido di carbonio gassoso (calcinazione). \nIn chimica \u00e8 un moderato reagente alcalinizzante. Sciolto in acqua produce una soluzione basica; una soluzione di 50\u00a0g in un litro di acqua a 25\u00a0\u00b0C ha pH\u00a011,5.\nInserito tra gli additivi alimentari codificati dall'Unione europea con la sigla E 500, trova impiego nella fabbricazione del vetro, di prodotti quali silicato e fosfati di sodio, nell'industria della carta e nella produzione di detergenti. Nella produzione di alimenti \u00e8 utilizzato nei prodotti dolciari per coadiuvare la fermentazione dell'impasto: produce un'alveolatura dei prodotti fine e regolare.\nProduzione.\nFino all'inizio del XIX secolo veniva prodotto dalla combustione di una pianta alofita, la Salsola soda.\nProcesso Leblanc.\nIl chimico Nicolas Leblanc nel 1792 svilupp\u00f2 il primo processo sintetico per la produzione di soda secondo le due reazioni:\nTuttavia tale processo ebbe vita breve, infatti da fine Ottocento alla seconda met\u00e0 del XX secolo il 91% della produzione industriale del carbonato di sodio avvenne tramite il processo messo a punto nel 1861 dal chimico belga Ernest Solvay, da cui il nome \"soda Solvay,\" che converte il cloruro di sodio in carbonato di sodio usando carbonato di calcio e ammoniaca. \u00c8 significativo anche l'apporto dato dal chimico Ludwig Mond il quale riusc\u00ec a far funzionare a livello industriale su larga scala la geniale proposta di Ernest Solvay, grazie a continue migliorie sull'impianto di Winnington, come ricorda il figlio Alfred Mond nei suoi scritti sulla vita del padre. Di fatto, Ludwig Mond era tenuto in grandissima considerazione, tra gli altri, da Langner, col quale lavor\u00f2, e da Lord Kelvin. Questi miglioramenti hanno reso produttivi gli impianti tanto che alcuni vorrebbero chiamare questo processo come Solvay-Mond. La vera importanza di questo processo risiede nell'aver abbassato i costi della soda che quale venne e viene adoperata per la produzione di maggiori quantit\u00e0 di saponi e detergenti, con gli immaginabili benefici dal punto di vista igienico-sanitario.\nLa produzione di soda sintetica sta rapidamente ridimensionandosi. Negli Stati Uniti \u00e8 stato chiuso l'ultimo impianto nel 1986 e molti altri stabilimenti, specie nella zona del Pacifico, stanno seguendo la stessa sorte. La causa \u00e8 il minerale trona, un bicarbonato di sodio biidrato, molto diffuso nel mondo e i cui giacimenti principali oggi sfruttati sono proprio negli Stati Uniti e in Turchia.\nProcesso Solvay.\nSul fondo del reattore viene scaldato il carbonato di calcio, che si decompone liberando biossido di carbonio\nDall'alto viene immessa nel reattore una soluzione concentrata di cloruro di sodio e ammoniaca; il biossido di carbonio, gorgogliando, fa precipitare l'idrogenocarbonato di sodio\nL'idrogenocarbonato di sodio viene quindi convertito in carbonato di sodio per riscaldamento, liberando acqua e diossido di carbonio\nmentre l'ammoniaca viene rigenerata per trattamento del cloruro d'ammonio formatosi con la calce viva (l'ossido di calcio) residua della decomposizione del carbonato di calcio\nDato che l'ammoniaca viene completamente riciclata, solo la salamoia (il cloruro di sodio) ed il calcare (il carbonato di calcio) vengono consumati e l'unico prodotto di scarto \u00e8 il cloruro di calcio.\nProduzione dalla trona.\nIl bacino di Green River nel Wyoming \u00e8 il pi\u00f9 grande fra quelli sinora noti. Scoperto nel 1938 durante esplorazioni petrolifere, contiene pi\u00f9 di cento miliardi di tonnellate equivalenti di soda, una quantit\u00e0 in grado di soddisfare un secolo di consumo dell'intera Italia. \nLa trona viene estratta meccanicamente, anche se nel corso del Novecento sono state brevettate senza successo pratico diverse tecniche dette \u201ca solvente\u201d che utilizzerebbero acqua per la dissoluzione del minerale e la successiva estrazione.\nDopo l'estrazione il minerale viene calcinato e frantumato per ottenere la soda grezza, ricca di impurit\u00e0 del minerale originario. Quindi si passa alla purificazione che consiste nella dissoluzione, filtrazione e ricristallizzazione del carbonato di sodio monoidrato; il processo prende appunto il nome del monoidrato."}
{"id": "89550", "revid": "767487", "url": "https://it.wikipedia.org/wiki?curid=89550", "title": "Charlot pap\u00e0", "text": "Charlot pap\u00e0 (\"His Trysting Place\") \u00e8 un film del 1914 scritto, diretto, montato e interpretato da Charlie Chaplin. Prodotto dalla Keystone Pictures Studio, il cortometraggio fu completato il 1\u00ba ottobre 1914 e distribuito negli Stati Uniti dalla Mutual Film il 9 novembre, mentre in Italia fu trasmesso su Rai 1 il 2 maggio 1970 nel programma \"Oggi le comiche\". In italiano \u00e8 stato trasmesso in TV anche col titolo Charlot gag\u00e0, mentre in inglese \u00e8 noto anche come \"Family Home\", \"Family House\", \"His Trysting Places\", \"The Henpecked Spouse\", \"The Ladies' Man\" e \"Very Much Married\".\nTrama.\nCharlot viene sempre rimproverato dalla moglie per la sua negligenza verso il loro bambino, cos\u00ec un giorno decide di uscire per comprare un biberon al piccolo. Ambrose, che invece ha un rapporto idilliaco con la moglie, accetta di imbucare una lettera d'amore della giovane Clarice durante la sua abituale passeggiata. Con gli oggetti ancora in tasca, i due uomini si incontrano in un bar e iniziano a litigare, dando luogo ad una rissa a seguito della quale si scambiano i cappotti. Di conseguenza la moglie di Charlot si convince che il marito abbia un'amante, mentre quella di Ambrose crede che il coniuge abbia un figlio illegittimo. Alla fine le due coppie si incontrano al parco e risolvono l'equivoco. Tuttavia, se Charlot e la moglie si riappacificano, altrettanto non si pu\u00f2 dire dell'altra coppia quando la moglie di Ambrose legge la lettera.\nDistribuzione.\nData di uscita.\nLe date di uscita internazionali sono state:"}
{"id": "89555", "revid": "1123126", "url": "https://it.wikipedia.org/wiki?curid=89555", "title": "Ennio Antonelli", "text": "Biografia.\nFrequenta il ginnasio nel Seminario vescovile di Todi, quindi il liceo nel Pontificio seminario regionale umbro ad Assisi.\nStudia filosofia e teologia alla Pontificia Universit\u00e0 Lateranense. Viene ordinato presbitero nel 1960 per la diocesi di Todi. \u00c8 assistente ecclesiastico dell'Associazione Maestri Cattolici, del Movimento Maestri di Azione Cattolica e del Gruppo Laureati di Azione Cattolica, quindi rettore del Seminario.\nSi laurea in lettere classiche all'Universit\u00e0 di Perugia. Insegna lettere e storia dell'arte, dal 1968 al 1983 nei licei, insegna in pari tempo teologia dogmatica all'Istituto Teologico di Assisi.\nNel 1982 \u00e8 nominato vescovo di Gubbio, quindi promosso arcivescovo di Perugia-Citt\u00e0 della Pieve (6 novembre 1988). In questo ruolo \u00e8 anche presidente della Conferenza Episcopale Umbra. Viene nominato da papa Giovanni Paolo II segretario generale della Conferenza Episcopale Italiana, nel 1995, confermato dal papa nella stessa carica nel 2000.\nIl 21 marzo 2001 viene nominato arcivescovo metropolita di Firenze, il 21 ottobre 2003 \u00e8 creato cardinale del titolo di Sant'Andrea delle Fratte.\nIl 7 giugno 2008 viene nominato presidente del Pontificio consiglio per la famiglia. Rinuncia all'incarico, per raggiunti limiti d'et\u00e0, il 26 giugno 2012, e gli succede l'arcivescovo Vincenzo Paglia.\n\u00c8 stato membro del Pontificio consiglio per i laici e del Pontificio consiglio delle comunicazioni sociali. Abita in una casa nel palazzo di San Callisto a Trastevere.\nIl 18 novembre 2016, al compimento dell'ottantesimo compleanno, \u00e8 uscito dal novero dei cardinali elettori.\nAttivit\u00e0.\nHa svolto un'intensa attivit\u00e0 pastorale ed ha partecipato a numerosi convegni nazionali nei vari settori pastorali. Importante il suo contributo nella preparazione del Giubileo del 2000, con riferimento ai giovani, ad artisti e ai lavoratori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "89556", "revid": "1488558", "url": "https://it.wikipedia.org/wiki?curid=89556", "title": "David di Donatello (premio)", "text": "Il David di Donatello \u00e8 un riconoscimento cinematografico italiano, uno dei premi pi\u00f9 prestigiosi a livello nazionale.\nOrganizzazione.\n\u00c8 assegnato dall\"Accademia del Cinema Italiano\" in diverse categorie. Prende il nome dalla celebre statua omonima, una cui riproduzione in miniatura viene assegnata ai vincitori durante la cerimonia di premiazione.\nStoria.\nLa storia del David di Donatello inizi\u00f2 verso la met\u00e0 degli anni cinquanta, con la fondazione dell\"Open Gate Club\" di Roma. Inizialmente come simbolo venne scelta una porta che si apriva, ad indicare la fine dei tempi bui di guerra ed il ritorno ad una rinnovata apertura agli scambi culturali internazionali.\nIn un periodo che vedeva fiorire il cinema, nel 1953 vede la luce, all'interno del club romano, il \"Comitato per l'Arte e la Cultura\" costituito presso l'Open Gate, al quale si aggiunse un anno dopo, nel 1954, il Circolo Internazionale del Cinema, che cambi\u00f2 nome, nel 1955, in Club Internazionale del Cinema. Sotto la guida di Italo Gemini (1900-1983), esercente cinematografico e presidente dell'\"AGIS\", i due circoli cinefili, presieduti rispettivamente da Gino Sotis (1902-1960) e da Lidio Bozzini (1924-2006), diedero vita ai David di Donatello, destinati a premiare le migliori produzioni cinematografiche italiane e straniere, secondo criteri simili a quelli dell\"Academy of Motion Picture Arts and Sciences\" statunitense.\nLa prima cerimonia di premiazione ebbe luogo l'anno seguente, il 1956, al cinema Fiamma di Roma. Dalla seconda edizione le premiazioni si svolsero al teatro greco-romano di Taormina collegata alla Rassegna Cinematografica Internazionale di Messina con alcune eccezioni: a Roma alle Terme di Caracalla (1971), a Firenze al Piazzale Michelangelo (1978), a Roma al Teatro dell'Opera (1979). Nel 1981 la premiazione si \u00e8 svolta in due tempi e in due sedi diverse: a Roma al Teatro dell'Opera e a Firenze a Palazzo Vecchio (limitatamente al David europeo e al David \"Luchino Visconti\"). Dal 1982 la cerimonia si svolge a Roma.\nNel 2006, per festeggiare i 50 anni del premio furono assegnati 8 premi speciali, i David del Cinquantenario, i quali andarono ai pi\u00f9 prestigiosi rappresentanti delle principali categorie della storia del cinema italiano del periodo: per i costumisti a Piero Tosi, per i direttori della fotografia a Giuseppe Rotunno, per i musicisti a Ennio Morricone, per i produttori a Dino De Laurentiis, per i registi a Francesco Rosi, per gli sceneggiatori a Suso Cecchi D'Amico, per gli scenografi a Mario Garbuglia e per gli attori a Gina Lollobrigida, che vinse il David per la migliore attrice nella prima edizione del premio per l'interpretazione in \"La donna pi\u00f9 bella del mondo\" di Robert Z. Leonard.\nIl 18 luglio 2007 l'Ente David di Donatello \u00e8 diventato, per analogia con le altre importanti Accademie cinematografiche, l'Accademia del Cinema Italiano con delibera del consiglio direttivo.\nIl 25 novembre 2009 Gian Luigi Rondi Nasalli viene nominato presidente a vita. Rondi muore nella sua abitazione a Roma il 22 settembre 2016. A succedergli nella carica \u00e8 il regista Giuliano Montaldo che ricopre la carica \"ad interim\" in qualit\u00e0 di vicepresidente in carica da pi\u00f9 tempo.\nIl 14 dicembre 2017 Piera Detassis \u00e8 nominata presidente e direttrice artistica dell\u2019Accademia, entrando in carica il 1\u00ba gennaio 2018.\nAl 2017, il film che ha vinto il maggior numero di David \u00e8 \"La ragazza del lago\" di Andrea Molaioli, con 10 premi.\nNel 2019 viene creata una nuova categoria, il David dello spettatore, che premia il film che ha totalizzato il maggior numero di presenze di spettatori (e non il maggior incasso) calcolato entro la fine di febbraio.\nPremio.\nIl trofeo \u00e8 la miniatura del David di Donatello. La base, di forma cubica, \u00e8 di malachite con la registrazione di una targa d'oro della categoria del premio, anno e vincitore.\nIl David di Donatello 1956 di Bulgari, assegnato a Gina Lollobrigida per \"La donna pi\u00f9 bella del mondo\", \u00e8 stato venduto all'asta da Sotheby nel 2013. "}
{"id": "89560", "revid": "2225", "url": "https://it.wikipedia.org/wiki?curid=89560", "title": "Academy", "text": ""}
