{"id": "102432", "revid": "1543377", "url": "https://it.wikipedia.org/wiki?curid=102432", "title": "Ammonoidea", "text": "Le ammoniti (sottoclasse Ammonoidea) sono un gruppo di molluschi cefalopodi estinti, comparsi nel Devoniano Inferiore (circa 400 milioni di anni fa) ed estintisi intorno al limite Cretaceo Superiore-Paleocene (65,5 \u00b1 0,3 Ma) senza lasciare discendenti noti.\nSi tratta di animali di ambiente marino, caratterizzati da una conchiglia esterna composta prevalentemente di carbonato di calcio, sotto forma di aragonite, e in parte di una sostanza organica di natura proteica (conchiolina). La conchiglia era suddivisa internamente da setti in diverse camere, di cui il mollusco occupava solo l'ultima (camera d'abitazione). Le altre, che componevano il \"fragmocono\" (parte concamerata della conchiglia), erano utilizzate come \"camere d'aria\" (analogamente all'attuale \"Nautilus\"), riempite di gas e liquido camerale per controllare il galleggiamento dell'organismo. La pressione dei fluidi camerali era controllata da una sottile struttura organica tubolare riccamente vascolarizzata, in parte mineralizzata (il sifone), che attraversava tutti i setti e permetteva lo scambio di fluidi dal sangue e dai tessuti molli dell'animale alle camere tramite un processo di osmosi. L'ammonite poteva cos\u00ec variare la propria profondit\u00e0 (entro i limiti di resistenza meccanica della conchiglia) in maniera simile ai nautiloidi tuttora viventi.\nVerosimilmente le ammoniti, come tutti i cefalopodi conosciuti, erano organismi carnivori, e secondo gli studi disponibili svilupparono probabilmente un grande numero di adattamenti diversi, dalla predazione attiva di animali marini, alla microfagia (predazione di microorganismi), alla necrofagia (consumo di carne di organismi morti), e persino al cannibalismo (predazione di altre ammoniti, anche conspecifiche).\nLa conchiglia delle ammoniti ha in generale la forma di una spirale avvolta su un piano (sebbene alcune specie, dette \"eteromorfe\", abbiano un avvolgimento pi\u00f9 complesso e tridimensionale) ed \u00e8 proprio questa caratteristica ad aver determinato il loro nome. L'aspetto di questi animali, infatti, ricorda vagamente quello di un corno arrotolato, come quello di un montone (il dio egizio Amon era comunemente raffigurato come un uomo con corna di montone). Il celebre studioso romano Plinio il Vecchio (autore del trattato \"Naturalis Historia\") defin\u00ec i fossili di questi animali \"ammonis cornua\", \"corni di Ammone\". Spesso il nome delle specie di Ammoniti termina in \"ceras\", vocabolo greco (\u03ba\u03ad\u03c1\u03b1\u03c2) il cui significato \u00e8, appunto, \"corno\" (p.es. \"Pleuroceras\" che etimologicamente significa corno con le coste).\nLe ammoniti sono considerate i fossili per eccellenza, tanto da essere spesso utilizzati come simbolo grafico della paleontologia.\nPer la loro straordinaria diffusione nei sedimenti marini di tutto il mondo e la loro rapida evoluzione, con variazioni nette nella morfologia e nell'ornamentazione della conchiglia, le ammoniti sono fossili guida di eccezionale valore. Sono utilizzati in stratigrafia per la datazione delle rocce sedimentarie, soprattutto dal Paleozoico Superiore a tutto il Mesozoico.\nTassonomia.\nLe Ammoniti comparvero nel periodo del primo Devoniano (~350 milioni di anni fa) e si estinsero alla fine del Cretaceo, contemporaneamente ai dinosauri (65 milioni di anni fa). La classificazione delle ammoniti si basa sulla morfologia e ornamentazione della conchiglia, e la forma dei setti, in base alla \"linea di sutura\" (linea di inserzione dei setti sulla superficie interna della parete conchigliare).\nA differenza dei nautiloidi, che hanno generalmente setti semplici e linee di sutura debolmente ricurve, quelle della conchiglia delle ammoniti sono spesso ripiegate e frastagliate; formano selle (inflessioni rivolte verso la \"camera di abitazione\") e lobi (inflessioni rivolte verso la camera iniziale, o \"protoconca\"). L'andamento dei setti \u00e8 generalmente convesso verso l'apertura della conchiglia (altra differenza nei confronti dei nautiloidi in cui \u00e8 concavo verso l'apertura) e i colletti settali (svasature della parete dei setti in corrispondenza del foro da cui passa il sifone) sono generalmente rivolti in avanti (ad eccezione di alcuni ammonoidi paleozoici in cui sono rivolti all'indietro). Le categorie tassonomiche (cinque ordini e i relativi sottordini) vengono qui di seguito elencate, partendo dalle pi\u00f9 primitive alle pi\u00f9 recenti:\nOrdini e sotto-ordini:\nStoria evolutiva.\nGli Ammonoidea compaiono all'inizio del Devoniano, nell'Emsiano (407-398 Ma). Le loro forme ancestrali sono state individuate nei Bactritida, gruppo di posizione tassonomica tuttora dibattuta anche se le sue origini sono ovviamente da ricercarsi nell'ambito dei Nautiloidea. Queste forme sono caratterizzate da setti debolmente ondulati, sifone marginale in posizione ventrale, avvolgimento ortocono (simile a quello dei nautiloidi ortoceratidi) o cirtocono (debolmente ricurvo), e assenza di depositi endocamerali. A partire da queste forme, i primi veri ammonoidi (sottordine Agoniatitina) acquisiscono rapidamente un assetto pi\u00f9 stabile per una locomozione pi\u00f9 efficiente, incrementando la curvatura della conchiglia da forme cirtocone a girocone (tendenzialmente planispirali, con uno o pochissimi giri che non si toccano), a criocone, portando in tal modo il centro di gravit\u00e0 sotto il punto di galleggiamento. La loro evoluzione \u00e8 molto rapida: alla fine di questo periodo (circa cinque milioni di anni) queste forme sono distribuite a scala mondiale, anche se sono ancora poco frequenti in rapporto ai nautiloidi. La loro rapidit\u00e0 di radiazione \u00e8 tipica delle forme che si diffondono in una nicchia ecologica vacante o poco popolata. Queste prime forme sono riferite ai Goniatitida, con due sottordini: Agoniatitina e Anarcestina.\nGli Anarcestina sono forme prevalentemente planispirali evolute, spesso depresse con dorso molto ampio, con sifone sub-ventrale e suture molto semplici. Gli Agoniatitina hanno una certa variet\u00e0 di forme, con avvolgimento da criocono a evoluto con giri tangenti, con spirale pi\u00f9 o meno stretta, e sifone ventrale; la tendenza evolutiva \u00e8 comunque da forme svolte a forme avvolte sempre pi\u00f9 strettamente, fino a forme involute. Gli ammonoidi restano abbastanza rari durante il Devoniano Medio, e verso la fine del periodo si estinguono gli Agoniatitina. Nel Devoniano Superiore (Frasniano), alcune forme di Anarcestina (in particolare il genere \"Manticoceras\"), insieme a diversi altri gruppi (come ad esempio i Brachiopodi) acquistano una diffusione cosmopolita, dovuta probabilmente anche alla tendenza geodinamica generalizzata all'aggregazione delle masse continentali verso il futuro supercontinente Pangea, e quindi al venir meno di molte barriere alla diffusione. Inoltre, compaiono le prime vere goniatiti (sottordine Goniatitina).\nLa prima seria crisi biologica affrontata dagli \"Ammonoidea\" \u00e8 quella occorsa entro il Devoniano Superiore (circa 375 milioni di anni fa), al passaggio Frasniano-Famenniano. Molti gruppi faunistici del Paleozoico Inferiore (e in particolare le comunit\u00e0 di piattaforma carbonatica) si estinguono o subiscono una drastica riduzione. Le forme ancestrali degli ammonoidi (Anarcestina) scompaiono, mentre durante il Famenniano i Goniatitina si espandono progressivamente. Compaiono improvvisamente i Clymeniida, caratterizzati (unici tra gli ammonoidi) da sifone dorsale nelle forme adulte (nelle forme neaniche il sifone \u00e8 ventrale e diviene dorsale con la crescita dell'individuo). Queste forme sono peculiari del Famenniano: hanno una radiazione molto rapida e scompaiono rapidamente alla fine del Devoniano. I Prolecanitida, forme a sutura goniatitica e ceratitica con lobi numerosi, prevalentemente involute con forma lenticolare o discoidale, compaiono nel Devoniano Superiore.\nNel Carbonifero le goniatiti tipiche continuano la loro espansione con forme prevalentemente involute e globose, e divengono le forme di cefalopodi pi\u00f9 diffuse nelle facies neritiche di piattaforma continentale e nei mari epicontinentali. Compaiono nel Carbonifero Inferiore suture pi\u00f9 complesse, di tipo ceratitico e, nel Carbonifero Superiore, tendono a comparire forme di sutura transizionali tra i tipi ceratitico e ammonitico. La transizione tra Carbonifero Inferiore e Carbonifero Superiore \u00e8 contraddistinta da una crisi biologica, relazionabile con un evento regressivo estremo a scala globale dovuto ad un probabile evento glaciale, che ebbe un notevole impatto sulle comunit\u00e0 a goniatiti. Queste per la maggior parte si estinguono, ad eccezione di pochi generi, mentre i rappresentanti dell'ordine Prolecanitida non sono praticamente toccati dalla crisi. La successiva, nuova differenziazione mostra una variazione nella morfologia della conchiglia, con forme tendenzialmente pi\u00f9 evolute, ornamentazione pi\u00f9 sviluppata e una sempre maggiore complicazione delle suture.\nNel Permiano le suture si fanno ancora pi\u00f9 complesse, con forme di tipo ammonitico (con morfologie che ricordano le suture filloidi del Mesozoico). Tutte queste forme tendono a declinare progressivamente nel corso Permiano Superiore, diminuendo in numero e in variet\u00e0. Nel Permiano Superiore tuttavia compaiono le prime vere ceratiti.\nLa grande crisi biologica al limite permo-triassico (circa 251 milioni di anni fa), fatale a numerosi gruppi caratteristici del Paleozoico, come i trilobiti e i tetracoralli \u00e8 segnata da un evento di regressione marina estrema a livello mondiale, che provoc\u00f2 l'estinzione della maggior parte delle forme di vita marina di ambiente neritico, seguito da un evento anossico generalizzato che decim\u00f2 le forme di acqua profonda: si calcola che il 95% delle forme di vita marina siano perite in questo evento. Le goniatiti si estinguono durante la crisi, mentre le ceratiti sopravvivono assieme ad alcuni \"Prolecanitida\". Questi ultimi scompaiono successivamente entro il Triassico Inferiore, mentre i Ceratitida si espandono gradualmente nel corso del Triassico Inferiore e Medio, fino a raggiungere la massima diffusione (circa 150 generi) all'inizio del Triassico Superiore (Carnico). Durante questo intervallo di tempo compaiono i primi \"Ammonitida\", con suture di tipo ammonitico e filloide, con i primi veri \"Philloceratina\". A partire dal Norico si ha un declino generalizzato di tutte le faune, che subisce un'accelerazione tra il Norico superiore e il Retico, con l'estinzione di quasi tutte le forme (appena 6 o 7 generi presenti nel Retico). Compaiono, nel Norico superiore, evolvendosi dalle ceratiti, le forme eteromorfe triassiche (\"Choristoceratacea\"), che saranno le ultime di questo gruppo ad estinguersi alla fine del Retico (circa 180 milioni di anni fa). La crisi biologica al limite Triassico-Giurassico \u00e8 in realt\u00e0 un evento graduale prodotto da una somma di probabili fattori sfavorevoli di tipo climatico e dell'accresciuta attivit\u00e0 vulcanica nel Retico superiore, con diminuzione a breve termine dell'insolazione su tutto il pianeta e deterioramento del clima.\nAd essa sopravvive probabilmente solo una linea filetica di Ammonoidea, da ricercarsi nell'ambito dei Phylloceratina. Nel Giurassico Inferiore gli ammonoidi riprendono abbastanza rapidamente a diffondersi, con forme, suture e tipi di ornamentazione sempre pi\u00f9 complessi, e sono caratterizzati da un'evoluzione di tipo iterativo, in cui i tipi morfologici sono ricorrenti e le forme estinte tendono ad essere sostituite da altre simili. Nel Giurassico vi sono diverse crisi biologiche minori, la pi\u00f9 cospicua delle quali avviene nel Toarciano inferiore, segnata da un evento anossico a diffusione mondiale, e porta ad un ricambio generalizzato delle faune. Nel Giurassico Medio compaiono di nuovo forme eteromorfe (superfamiglia Spiroceratacea), che rimarcano altri eventi di crisi e di ricambio faunistico. Nel Titoniano (tardo Giurassico Superiore) compaiono di nuovo forme eteromorfe, che diverranno nel Cretaceo tra le forme pi\u00f9 diffuse. Le faune continuano ad espandersi e diversificarsi fino alla fine del Cretaceo Inferiore (Albiano), cui segue un evento di estinzione. Nel Cretaceo Superiore vi \u00e8 ancora un netto ricambio faunistico e una nuova espansione, data dall'evoluzione esplosiva degli Acanthoceratacea nelle facies di piattaforma e mare epicontinentale a partire dal Cenomaniano. Nel Coniaciano ricompaiono forme con suture semplificate (pseudo-ceratitiche).\nNel corso del Cretaceo Superiore vi \u00e8 un progressivo declino, con riduzione della diversit\u00e0 delle faune, che subisce una drastica accelerazione tra la fine del Campaniano e il Maastrichtiano e culmina nell'estinzione totale intorno al passaggio tra Cretaceo e Paleocene, circa 65 milioni di anni fa \nSecondo dati di tipo biostratigrafico, paleoclimatico e geodinamico, l'estinzione di questo gruppo potrebbe essere dovuta a diversi fattori concomitanti; in sintesi:\nL'evento di estinzione alla fine del Maastrichtiano segna una netta cesura tra le faune marine del Mesozoico e del Cenozoico, anche se da alcuni dati alcune popolazioni relitte di ammoniti sembrerebbero essere sopravvissute brevemente alla crisi per estinguersi definitivamente entro il Paleogene basale.\nSignificato stratigrafico e paleobiogeografico.\nGli ammonoidi sono ottimi fossili fossili guida dal Paleozoico superiore e per tutto il Mesozoico. Molte specie di ammonoidi si sono evolute e hanno velocemente compiuto il loro corso, durando da trecentomila anni ad alcuni milioni di anni. A causa della loro rapida evoluzione e dell'ampio areale, le ammoniti risultano essere un prezioso strumento per i geologi e paleontologi nei rilevamenti biostratigrafici per la datazione delle rocce sedimentarie, permettendo di collegare gli strati di roccia a una precisa et\u00e0 geologica e di tracciare correlazioni tra sedimenti di aree diverse, anche a scala mondiale.\nGli ammonoidi offrono generalmente uno strumento stratigrafico di notevole precisione, pur tuttavia con alcuni limiti che non vanno sottovalutati. In particolare, le ammoniti sono spesso caratterizzate da evoluzione iterativa, cio\u00e8 forme molto simili si possono ritrovare in tempi diversi e in gruppi non necessariamente relazionati, e su materiale fossile che non sia molto ben conservato spesso la determinazione della specie dell'indice di zona (e talora anche del genere) non \u00e8 facile. L'indice di zona pu\u00f2 essere anche assente o molto raro, per ragioni paleo-ecologiche o di distribuzione geografica. Quindi sovente \u00e8 l'associazione faunistica nel suo insieme a permettere la determinazione corretta della forma indice di biozona, o la stessa assegnazione alla biozona (e di conseguenza la datazione). Inoltre, per molte specie i caratteri tipici si vedono solo nella conchiglia adulta, pertanto sono necessari esemplari adulti e completi di camera di abitazione: per contro, molto spesso il paleontologo e lo stratigrafo hanno a che fare con materiale scarso e mal conservato. Ancora, (e questa \u00e8 una regola che vale per tutti i gruppi faunistici), la documentazione fossile \u00e8 raramente continua per un tempo geologico molto esteso, a causa della variazione laterale e verticale degli ambienti sedimentari: vi sono quindi lacune pi\u00f9 o meno estese a scala locale che rendono spesso difficile la ricostruzione di un quadro stratigrafico completo e coerente.\nNegli ultimi decenni, per ovviare a queste problematiche, da parte dei ricercatori si \u00e8 cercato sempre pi\u00f9 di \"calibrare\" le zonazioni biostratigrafiche ad ammonoidi con quelle sviluppate per altri taxa, esaminando in parallelo la documentazione fossile relativa a diversi taxa su sezioni geologiche particolarmente complete, e cercando di fissare in maniera il pi\u00f9 possibile univoca la posizione relativa degli eventi biostratigrafici (comparse, estinzioni e associazioni faunistiche). I risultati migliori sono stati ottenuti utilizzando microfossili, molto pi\u00f9 facilmente conservati nei sedimenti rispetto ai macrofossili, disponibili in quantit\u00e0 molto maggiore, e ottenibili con la disgregazione della roccia incassante mediante agenti chimici in quantit\u00e0 irrisorie (pochi grammi o al pi\u00f9 chilogrammi). Ad esempio, le zonazioni ad ammonoidi (\"goniatiti\" e \"climenie\") dal Devoniano al Permiano sono calibrate con le zonazioni a conodonti. Ugualmente le zonazioni degli ammonoidi triassici (ceratiti e ammoniti in senso stretto) sono calibrate con quelle a conodonti fino al Retico. Nel Giurassico e nel Cretaceo le biozonazioni \"incrociate\" con quelle ad ammoniti sono soprattutto quelle a nannoplancton calcareo (coccoliti) e (in particolare nel Cretaceo) a foraminiferi planctonici. Per le correlazioni con le provincie faunistiche presenti alle alte latitudini (ad esempio la provincia boreale, estesa dal nord-Europa alla Siberia), in cui la documentazione fossile di nannoplancton calcareo e foraminiferi planctonici diviene scarsa e poco diversificata, nel corso dell'ultimo ventennio sono state calibrate con le biozone standard ad ammoniti anche biozone ad alghe dinoflagellate. In quest'ultimo contesto sono ampiamente utilizzate da lungo tempo per il Cretaceo anche zonazioni a bivalvi del genere \"Inoceramus\".\nPer la loro sensibilit\u00e0 all'ambiente, gli ammonoidi sono anche importantissimi per vagliare le ipotesi paleogeografiche, individuando province faunistiche e consentendo ai paleontologi e ai geologi di riconoscere i contesti paleo-climatici e la distribuzione delle terre emerse e dei bacini marini del passato.\nPer citare un classico esempio: nel Giurassico, le ammoniti rinvenute in Italia fanno parte della provincia paleobiogeografica della Tetide, che prende questo nome dal dominio oceanico allora situato a sud dell'Europa continentale e corrispondente all'incirca all'area dell'attuale Mediterraneo occidentale. Infatti le faune ad ammoniti presenti nella maggior parte del territorio italiano sono pi\u00f9 simili a quelle che si trovano in Spagna meridionale, nord-Africa, Grecia, Albania, Turchia meridionale in sedimenti simili, oceanici o comunque di mare aperto, mentre sono sostanzialmente diverse da quelle di mare epicontinentale (a profondit\u00e0 relativamente bassa) della provincia faunistica europea. Il dominio tetidiano era allora a latitudini compatibili con un clima tropicale, mentre la provincia boreale (corrispondente all'attuale Europa centro-occidentale) era a clima temperato.\nFisiologia e habitat.\nDal momento che questi organismi sono estinti e non abbiamo esemplari fossili con parti molli conservate, la ricostruzione dei loro tessuti viventi \u00e8 basata su analogie con i Cefalopodi attuali e soprattutto sui nautiloidi.\nLe ammoniti avevano sicuramente le caratteristiche distintive di tutti i cefalopodi: un capo differenziato con due occhi, una bocca e le relative strutture nutritive, un cervello sviluppato intorno all'esofago; avevano inoltre una massa viscerale che conteneva l'apparato digerente, l'apparato circolatorio, il sistema endocrino e le gonadi. Il piede ancestrale dei molluschi si trasforma in questo gruppo in parte nei tentacoli (per le ammoniti in numero sconosciuto e ancora oggetto di dibattito tra i ricercatori) e in parte nell'iponomo, un organo cavo che, contraendosi sotto l'azione di fasce muscolari, permetteva la circolazione dell'acqua nella cavit\u00e0 palleale e nelle branchie, e fungeva inoltre da organo di propulsione a \u201cidrogetto\u201d dell'organismo espellendo violentemente l'acqua. L'apparato nutritivo \u00e8 ancora poco conosciuto: vi era una radula nel retrobocca, con funzione masticatoria; inoltre era presente un apparato mandibolare probabilmente era in parte simile a quello dei nautiloidi (un \u201cbecco\u201d corneo pi\u00f9 o meno calcificato), almeno per quanto riguarda la mascella superiore. La maggior parte delle ammoniti era dotata per\u00f2 anche di strutture peculiari del gruppo, a composizione cornea o calcarea, gli aptici, situati ventralmente alla camera di abitazione, che fungevano probabilmente da supporti per la mandibola inferiore e forse anche da opercoli per chiudere l'imboccatura della camera d'abitazione quando l'animale si ritraeva nella conchiglia.\nSi trattava certamente di organismi dioici, con dimorfismo sessuale pi\u00f9 o meno spinto (vedere il capitolo relativo). Secondo la maggior parte degli studi sull'argomento, considerando l'abbondanza delle popolazioni fossili, la strategia riproduttiva degli ammonoidi era di tipo r, fondata cio\u00e8 su una prolificit\u00e0 molto alta, con numero assai elevato di uova e individui neanici, simile per alcuni versi a quella degli attuali cefalopodi coleoidi. Similmente a questi ultimi, le ammoniti avrebbero avuto uno stadio giovanile con stile di vita planctonico.\nCome risulta da dati sia paleontologici che sedimentologici, la maggior parte delle ammoniti viveva in acque marine a salinit\u00e0 normale (30000-50000 ppm), in contesti di piattaforma continentale e di mare epicontinentale, in un intervallo batimetrico stimabile da zero a 200 metri di profondit\u00e0. I fossili di ammoniti sono invece rari nei depositi di piattaforma carbonatica e nei sedimenti marini litorali e sono generalmente assenti in facies transizionali, come i delta e le piane di marea, ambienti caratterizzati da ampie e rapide variazioni di salinit\u00e0. Sicuramente vi erano anche forme pelagiche adattate alle acque superficiali oceaniche.\nLa grande variet\u00e0 di morfologie comparse nella storia evolutiva di questo gruppo indica adattamenti a stili di vita molto diversi, che sono tuttora oggetto di dibattito tra gli specialisti. Da un punto di vista generale, morfologie appiattite e carenate, con profilo acuto, corrispondevano ad abitudini di vita nectoniche, da nuotatori relativamente veloci, mentre le forme pi\u00f9 tondeggianti o globose, come anche le forme con ornamentazione molto sviluppata (meno idrodinamiche), sembrano essere state meno mobili, anche se queste considerazioni non dovrebbero essere eccessivamente generalizzate. Spesso, inoltre, durante l'ontogenesi i caratteri della conchiglia cambiano notevolmente, indicando una variazione di habitat significativa dagli esemplari giovanili agli adulti. Le forme \"svolte\" o con avvolgimento irregolare, infine, sono considerate dalla maggior parte degli studiosi come sicuramente non nectoniche, per lo meno nell'adulto: il dibattito verte soprattutto sulla loro caratterizzazione bentonica o planctonica.\nLe relazioni trofiche tra gli ammonoidi e rispetto ai gruppi faunistici coevi sono ancora in gran parte speculative, tuttavia \u00e8 stato possibile rinvenire nella camera d'abitazione di alcune specie mesozoiche tracce di strutture interpretabili come parti dell'apparato digerente (esofago e stomaco), il cui contenuto consta principalmente di gusci di foraminiferi e ostracodi, frammenti di piastre di crinoidi pelagici, e in alcuni casi di frammenti di conchiglia e aptici di altre ammoniti (anche della stessa specie dell'esemplare studiato). Questo materiale rivelerebbe in parte una dieta da microfagi, in parte da consumatori di plancton e in qualche caso da predatori attivi di altri ammonoidi (anche se il campione, per la sua esiguit\u00e0, non \u00e8 sicuramente conclusivo). Le ammoniti erano viceversa oggetto di predazione da parte di diversi gruppi: soprattutto pesci e, nel Mesozoico, rettili marini. Inoltre, \u00e8 possibile (anche se non sicuramente documentata), la predazione delle ammoniti da parte di altri cefalopodi, da identificarsi principalmente nelle belemniti, e da parte di crostacei decapodi.\nMorfologia della conchiglia.\nAspetti generali e morfometria.\nGeneralit\u00e0.\nLa conchiglia delle ammoniti, come quella dei nautiloidi, \u00e8 schematizzabile come un cono (\"cono primitivo\" o \"teorico\") avvolto su se stesso. \u00c8 abbastanza simile anche l'evoluzione dell'avvolgimento, da originarie forme \"svolte\", dritte o debolmente ricurve (Bactritida), a forme variamente avvolte, anche se nelle ammoniti l'avvolgimento \u00e8 prevalentemente planispirale. Si tratta di una spirale di tipo logaritmico, avvolta sul piano di simmetria bilaterale dell'organismo.\nSi definisce \"ombelico\" la regione centrale della conchiglia visibile in veduta laterale, definita dal margine interno dell'ultimo giro. L'asse di avvolgimento (intorno al quale si avvolge il cono ideale della conchiglia) \u00e8 quindi perpendicolare al piano di simmetria, e passa per il centro dell'ombelico, che coincide con la protoconca, o loggia embrionale (la parte della conchiglia corrispondente al primo stadio di sviluppo embrionale).\nNella conchiglia delle ammoniti si distinguono una regione ventrale e una regione dorsale, in funzione della probabile posizione di vita, con l'apertura rivolta in basso (analogamente all'attuale \"Nautilus\"): quindi nelle ammoniti con avvolgimento planispirale il dorso decorre lungo l'avvolgimento interno della conchiglia, mentre il \"ventre\" decorre lungo l'avvolgimento esterno. Inoltre, si utilizza il termine \"adapicale\" per descrivere i caratteri localizzati verso l'apice del cono teorico (ovvero verso la protoconca) e il termine \"adorale\" per descrivere caratteri situati verso l'apertura della conchiglia. Tra le regioni dorsale e ventrale sono compresi i fianchi, che possono essere in continuit\u00e0 con queste oppure raccordati mediante un angolo pi\u00f9 o meno accentuato (spalla latero-ventrale o periombelicale).\nOccorre tenere presente tuttavia che, per tradizione, nella maggior parte delle pubblicazioni, anche scientifiche, \u00e8 invalso l'uso di orientare le conchiglie delle ammoniti e dei nautiloidi con l'apertura verso l'alto. Probabilmente quest'uso risale all'epoca anteriore alla scoperta di esemplari viventi di \"Nautilus\" (tardo XVII secolo), nella quale non era ancora nota la forma e la posizione di vita di organismi di questo tipo. Le prime osservazioni sulla fisiologia di questi organismi fossili sono opera di Robert Hooke (1635-1703) che pot\u00e9 avvalersi della recente invenzione del microscopio, e mise in evidenza le forti affinit\u00e0 tra le ammoniti ed il \"Nautilus\", genere appena scoperto nell'Oceano Indiano.\nIndici morfometrici.\nLa spirale descritta dall'avvolgimento della conchiglia pu\u00f2 essere stretta (e in tal caso la conchiglia si dice \"involuta\"), oppure ampia (in tal caso si definir\u00e0 \"evoluta\"). Un criterio largamente utilizzato dal punto di vista morfometrico \u00e8 costituito dal rapporto tra altezza del giro e larghezza dell'ombelico (con rapporto &gt;1 la conchiglia \u00e8 involuta; se il rapporto \u00e8 &lt;1 la conchiglia \u00e8 evoluta).\nGeneralmente, le ammoniti a conchiglia evoluta presentano uno scarso ricoprimento dei giri e quindi una regione ombelicale ampia, mentre quelle a conchiglia involuta per il motivo opposto presentano una regione ombelicale stretta e profonda (in alcuni casi l'ombelico pu\u00f2 essere puntiforme o invisibile perch\u00e9 ricoperto da una callosit\u00e0, come nel \"Nautilus pompilius\").\nUn altro criterio morfometrico molto seguito per la definizione del grado di involuzione della conchiglia \u00e8 quindi il grado di ricoprimento dei giri successivi: questo si pu\u00f2 esprimere come percentuale di ricoprimento (data dal rapporto tra l'altezza totale del giro e la parte ricoperta, espresso in percentuale), oppure come rapporto tra la parte di altezza ricoperta e la parte libera. Questi parametri sono diagnostici per la classificazione.\nAltri elementi morfometrici diagnostici sono la larghezza massima e l'altezza massima del giro (si utilizza il loro rapporto), che danno il grado di compressione del giro della conchiglia:\nOccorre precisare che il grado di compressione del giro non determina necessariamente l'aspetto compresso o depresso della conchiglia nel suo insieme, che \u00e8 influenzato anche dal grado di involuzione: esistono infatti conchiglie con giro depresso o sub-quadrato che hanno un aspetto decisamente compresso. Un esempio classico \u00e8 il genere \"Perisphinctes\", con giro sub-quadrato ma fortemente evoluto, e quindi con aspetto appiattito se vista sul lato ventrale (ma \u00e8 scorretto definire questa conchiglia \"compressa\").\nQuindi, la forma della conchiglia delle ammoniti viene complessivamente definita viene definita in base a diversi parametri:\nLa morfologia della regione ventrale \u00e8 ugualmente importante dal punto di vista diagnostico: la forma generale e la presenza di carene e/o solchi (questi sono elementi che riguardano la morfologia della conchiglia e non fanno parte dell'ornamentazione).\nLe immagini sopra mostrano una tipologia delle principali forme della conchiglia e della regione ventrale. Sono comprese anche le forme pi\u00f9 comuni tra quelle \"eteromorfe\" (vedi Forme eteromorfe), con l'avvertenza che in quest'ultimo caso l'elenco \u00e8 ben lungi dall'essere esaustivo.\nLe forme planispirali pi\u00f9 comuni sono relativamente semplici, e i parametri visti sopra sono sufficienti per descriverle. Per esprimere per\u00f2 l'intero spettro morfologico dell'avvolgimento delle ammoniti, sono necessari indici pi\u00f9 complessi, che mettono in gioco pi\u00f9 di un parametro. Due indici particolarmente significativi sono:\nW = (r / (d \u2013 r))2\ndove r \u00e8 la misura del raggio e d \u00e8 la misura del diametro.\nD = (r\u00a0\u2013 a) / r\ndove a \u00e8 l'altezza massima del giro.\nIn pratica, W esprime il tasso di crescita della sezione del giro della conchiglia; D esprime l'aumentare della distanza del giro rispetto al centro della spirale (equivalente all'incirca all'ampiezza dell'ombelico). Questi due indici sono utilizzati per la costruzione di un diagramma in grado di esprimere la variabilit\u00e0 morfologica degli avvolgimenti planispirali.\nGli avvolgimenti tridimensionali richiedono altri indici che prendono in esame il grado di traslazione del giro (chiamato T), ovvero la misura dello \"spostamento\" nello spazio di un giro rispetto al giro precedente.\nQuesti diagrammi (ed altri con indici anche pi\u00f9 complessi) sono impiegati mediante tecniche di analisi statistica multivariata per individuare le tendenze evolutive e i rapporti tra ontogenesi e filogenesi attraverso le variazioni morfologiche (cio\u00e8 fenotipiche).\nForme eteromorfe.\nLa maggior parte delle ammoniti ha una conchiglia planispirale, dall'aspetto discoidale pi\u00f9 o meno appiattito. In diversi casi, per\u00f2, i giri non sono a contatto tra loro (forme \"svolte\" o \"criocone\", come ad esempio nel genere cretaceo \"Crioceratites\" o nel genere triassico \"Choristoceras\". In altri casi abbiamo nello stesso organismo il succedersi di diversi tipi di avvolgimento, corrispondenti a diversi stadi dell'ontogenesi. Ad esempio alcune forme hanno una conchiglia parzialmente spiralata e parzialmente dritta (come negli \"Australiceras\"), o quasi dritta (\"baculicona\", come nel genere cretaceo \"Baculites\" e in quello triassico \"Rhabdoceras\"), oppure elicoidale (\"turricona\"), come nei generi cretacei \"Turrilites\" e \"Bostrychoceras\" e nel genere triassico \"Cochloceras\" (simile all'avvolgimento \"trocospirale\" che caratterizza la maggior parte dei gasteropodi).\nUn tipo particolare di forma, che ebbe un notevole successo nel Cretaceo, \u00e8 la forma \"scaficona\", tipica di \"Scaphites\" e generi affini, consistente in un avvolgimento iniziale planispirale involuto o evoluto (stadio giovanile), mentre nello stadio adulto la camera d'abitazione \u00e8 molto allungata e svolta, e consiste in un tratto dritto che termina con un'uncinatura a U rivolta all'indietro. Questo tipo morfologico ha numerose varianti, potendo i primi giri essere parzialmente o totalmente svolti (forma \"ancilocona\", dal genere \"Ancyloceras\") o con vari altri tipi di avvolgimento, incluso quello elicoidale o trocospirale (ad esempio il genere \"Heteroceras\"); in alcuni casi i giri successivi alla fase giovanile potevano avere un avvolgimento composito, con segmenti a U alternati a segmenti dritti (forma \"hamiticona\", dal genere \"Hamites\"), che faceva somigliare queste forme a graffette per la carta o a tromboni.\nTutte queste forme parzialmente o totalmente svolte sono conosciute come eteromorfe.\nForse l'esempio pi\u00f9 estremo e dall'aspetto pi\u00f9 bizzarro di eteromorfo si pu\u00f2 trovare nei \"Nipponites\", che appaiono come un intreccio di spire irregolari senza alcuna apparente simmetria di avvitamento. Comunque, dopo attento esame, la conchiglia rivela un reticolo tridimensionale di disegni a forma di \"U\", uniti tra di loro, in uno schema di forma generale cuboide. I \"Nipponites\" si possono trovare nelle rocce del Cretaceo Superiore in Giappone e negli Stati Uniti. Questo tipo di avvolgimento ed altri tipi fortemente irregolari rientrano nella definizione di avvolgimento torticono.\nQueste forme appaiono in tre momenti distinti nella storia evolutiva delle ammoniti:\nQuesti tre eventi non sono legati tra loro da relazioni filogenetiche dirette, poich\u00e9 nei primi due casi (Trias Superiore e Giurassico Medio), i rispettivi gruppi si estinsero senza lasciare discendenti. Si tratta di un caso di evoluzione iterativa eterocrona, termine utilizzato in ambito paleontologico per indicare tendenze evolutive che si ripetono in forma simile in intervalli temporali diversi e in gruppi non necessariamente relazionati dal punto di vista filogenetico. La loro comparsa \u00e8 stata interpretata in vari modi nell'ambito della ricerca. Poich\u00e9 soprattutto il Triassico Superiore e il Cretaceo sono conclusi da eventi di estinzione di importanza primaria, in passato (fino agli anni sessanta del XX secolo) la comparsa di forme eteromorfe era interpretata come una fase di \"senescenza\" genetica del gruppo, che preludeva ad un evento di crisi (un altro termine utilizzato spesso in passato per definire queste forme era \"aberranti\"). Un'altra corrente di ricerca, pi\u00f9 recente, notando come questi periodi seguano episodi di forte radiazione adattativa delle ammoniti, indicava in queste forme fenomeni di specializzazione estrema, cio\u00e8 legata a condizioni estremamente particolari: una specie di \"vicolo cieco\" evolutivo. Si tratta di teorie ormai superate in quanto non conciliabili con l'evidente successo di queste forme (nel periodo tra tardo Giurassico e Cretaceo perdurano per pi\u00f9 di ottanta milioni di anni) e con la loro notevole diffusione, che implica adattamenti vantaggiosi in relazione all'ambiente e condizioni ambientali favorevoli piuttosto diffuse. Alcune forme eteromorfe, come i \"Baculites\", sono addirittura tra le ultime forme ad estinguersi alla fine del Cretaceo (secondo alcuni autori, sarebbero presenti anche nel Paleogene basale e sopravviverebbero quindi, sia pure di poco, alla grande crisi biologica tra Cretaceo e Terziario).\nIn generale, la correlazione della comparsa di queste forme con momenti \"critici\" dal punto di vista evolutivo si pu\u00f2 considerare corretta: tuttavia l'interpretazione negli ultimi decenni si \u00e8 evoluta da un'accezione \"negativa\", frutto del concetto in gran parte superato di tipolisi, ad un'accezione \"neutrale\", che parte dall'osservazione di queste coincidenze per indagare la risposta del gruppo a mutate condizioni ambientali. Nel caso delle ammoniti, il ritorno a forme di tipo ancestrale sarebbe la risposta a condizioni di stress ambientale, e proverebbe al contrario la vitalit\u00e0 del gruppo. Questo approccio al problema si adatta bene agli episodi del Triassico Superiore e del Giurassico Medio, in cui la coincidenza con eventi di crisi \u00e8 evidente, ma non spiega la perduranza di queste forme per il lungo periodo cretacico, accanto a forme \"normali\" molto diversificate. \u00c8 possibile che la comparsa dei primi Ancyloceratina nel Titoniano, in risposta a una crisi biologica di magnitudine minore avvenuta tra Giurassico e Cretaceo, si sia innestata su un mutamento pi\u00f9 generale nelle condizioni paleogeografiche, paleoambientali e di circolazione oceanica a scala globale, con la comparsa o la diffusione a scala globale di nuovi gruppi planctonici (ad esempio i crinoidi pelagici e il fitoplancton calcareo di cui questi e altri organismi si nutrivano). Questo netto cambiamento faunistico, rendendo disponibili nuove opportunit\u00e0 di nutrimento e quindi nuove nicchie ecologiche per queste forme, ne avrebbe causato l'ulteriore diffusione e differenziazione.\nSi tratta in generale, considerata la scarsa idrodinamicit\u00e0 della conchiglia, di forme poco mobili, non nectoniche ma necto-bentoniche oppure (nei casi pi\u00f9 estremi, come le forme scaficone, ancilocone o torticone), in parte o totalmente planctoniche.\nDimensioni.\nSolitamente le dimensioni dei gusci delle ammoniti sono centimetriche, variando da 2\u20133\u00a0cm a 10\u00a0\u2013 20\u00a0cm. Varie ammoniti, tra quelle che risalgono al Giurassico inferiore e medio, raggiungono raramente un diametro di 50\u00a0cm, dipendentemente dai gruppi tassonomici di appartenenza.\nNelle rocce giurassiche dell'Appennino umbro - marchigiano gli esemplari di maggior grandezza appartengono alla famiglia Hammatoceratidae.Sono stati trovati, invece, nelle rocce pi\u00f9 recenti del Giurassico Superiore e del Cretaceo Inferiore, esemplari di maggiore grandezza, come le ammoniti del genere \"Titanites\" rinvenibili nella Pietra di Portland, in Inghilterra, che superano spesso i 50\u00a0cm di diametro e quelle appartenenti alla specie \"Parapuzosia seppenradensis\" (Cretaceo Superiore), trovate in Germania, che possono raggiungere dimensioni notevoli, talvolta 2,5 metri e oltre di diametro.\nOrnamentazione esterna.\nL'ornamentazione della conchiglia \u00e8 costituita dagli elementi in rilievo, e pu\u00f2 essere di tipo molto vario. In diversi casi (soprattutto nel Paleozoico), la conchiglia pu\u00f2 essere liscia, e in tal caso mostra solo la presenza delle linee di accrescimento (come nei nautiloidi attuali). Generalmente nel Mesozoico (a partire dal Triassico) si sviluppano ornamentazioni sempre pi\u00f9 complesse, soprattutto a decorso radiale:\nTutti questi elementi possono essere variamente combinati, e frequentemente variano anche con la crescita dell'organismo, cio\u00e8 con l'ontogenesi (in questo caso lo stadio adulto ha un'ornamentazione diversa rispetto agli stadi giovanili). La posizione degli elementi relativamente al giro della conchiglia pu\u00f2 essere:\nL'ornamentazione spirale \u00e8 meno frequente, prevalentemente costituita da allineamenti di nodi e tubercoli o da solchi presenti sui fianchi (ma al contrario la pigmentazione, nei rari casi in cui si \u00e8 conservata, \u00e8 frequentemente spirale). In alcune forme (soprattutto paleozoiche), sono presenti pieghe con andamento spirale, parallelo al giro (lirae).\nL'ornamentazione \u00e8 uno dei caratteri maggiormente diagnostici della conchiglia per le ammoniti, essendo sovente molto varia e sviluppata, e potendo variare rapidamente con l'evoluzione all'interno di uno stesso gruppo.\nPigmentazione della conchiglia.\nIn alcuni casi \u00e8 stato possibile riconoscere tracce della pigmentazione originaria su conchiglie fossili di ammonoidi mesozoici (dal Triassico al Cretaceo). Non \u00e8 mai stata invece segnalata la presenza di pigmentazione in ammonoidi del Paleozoico, neppure in giacimenti fossiliferi con grado di conservazione eccezionale nei quali le conchiglie di altri gruppi (ad esempio \"gasteropodi\", nautiloidi e \"Bactritida\") recavano tracce del colore originale).\nLa pigmentazione della conchiglia nei nautiloidi attuali \u00e8 a bande trasversali alla direzione di avvolgimento (radiali), con decorso irregolare, di color bruno-rossastro su fondo bianco-crema. Nelle forme estinte dei nautiloidi \u00e8 stata riscontrata una notevole variet\u00e0 di motivi: a bande e/o puntati con disposizione trasversale o longitudinale (parallela all'avvolgimento), ondulati o a zigzag (sempre trasversali), di colore scuro o rossastro su fondo chiaro. Come gi\u00e0 accennato, motivi simili sono stati rinvenuti anche in alcuni \"Bactritida\".\nDi questi motivi ornamentali, alcuni sono stati riscontrati anche nelle ammoniti, ma non tutti: in effetti le decorazioni trasversali a zigzag tipiche di molte forme di nautiloidi ortoconi o cirtoconi paleozoici e triassici non sono state mai trovate negli ammonoidi. I motivi ornamentali riscontrati sono i seguenti:\nSimilmente a quella dei nautiloidi, la pigmentazione della conchiglia aveva probabilmente (almeno in parte) lo scopo di mimetizzare l'organismo alla vista dei predatori, \u201cspezzando\u201d la sagoma della conchiglia. Un altro possibile scopo della presenza di motivi colorati potrebbe essere di esibizione intraspecifica: il materiale a disposizione \u00e8 comunque troppo esiguo per capire se vi fossero differenze di pigmentazione nei diversi morfotipi (macroconche e microconche). Non \u00e8 da escludere nemmeno che questi motivi servissero per segnalazione territoriale. In ogni caso, appare ragionevole supporre che la pigmentazione avesse uno scopo (o pi\u00f9 di uno) solamente per gli ammonoidi che vivevano entro la zona fotica (ovvero nella zona di penetrazione della luce solare entro le acque marine).\nEsempi descrittivi.\nDi seguito alcuni semplici esempi di descrizione morfologica e morfometrica su esemplari reali per chiarire i concetti espressi nei capitoli precedenti:\nNella prima immagine (sopra), vediamo un'ammonite del genere \"Aspidoceras\" (Giurassico Superiore del Madagascar). L'esemplare \u00e8 un modello interno di fragmocono (con resti di guscio). Dimensioni: 5,5\u00a0cm (diametro massimo) x 4,0\u00a0cm (larghezza massima). La conchiglia \u00e8 involuta, con giro depresso e ombelico molto profondo, di forma sferocona. L'ornamentazione \u00e8 a tubercoli disposti su due file, in posizione periombelicale e latero-ventrale.\n Nella seconda immagine, un esempio di ammonite con ornamentazione particolarmente ricca. L'esemplare presenta il guscio in gran parte conservato; sulla parte decorticata sono visibili le linee di sutura dei setti del fragmocono. Si tratta di un'ammonite del genere \"Taramelliceras\" (Giurassico Superiore del Madagascar). Dimensioni: 7,0\u00a0cm (diametro massimo) x 2,2\u00a0cm (larghezza massima). La conchiglia \u00e8 fortemente involuta, con giro compresso e area ombelicale molto ridotta. L'ornamentazione comprende coste principali (che decorrono lungo tutto il fianco) e coste secondarie (decorrenti a partire da un solco medio-laterale spirale), che terminano in posizione latero-ventrale con una clave (nodo allungato). Il ventre presenta una carena crenulata (costituita da una serie di clavi).\nEsempio di ammonite decisamente evoluta, con ornamentazione a coste molto sviluppata. L'esemplare presenta il guscio per la maggior parte conservato. Si tratta di un'ammonite del genere \"Perisphinctes\" (Giurassico Superiore del Madagascar). Dimensioni: 7,8\u00a0cm (diametro massimo) x 2,2\u00a0cm (larghezza massima). La conchiglia \u00e8 evoluta, con giro sub-quadrato (debolmente compresso) e area ombelicale molto ampia. L'ornamentazione \u00e8 costituita da coste molto rilevate, dritte, leggermente proverse, che si originano dal margine ombelicale e si biforcano nella regione latero-ventrale, attraversando il ventre. Il ventre \u00e8 arrotondato. Nei giri interni \u00e8 visibile una \"cicatrice\" in corrispondenza della quale il decorso delle coste \u00e8 alterato, corrispondente a un trauma subletale (in seguito riparato dall'organismo), forse causato da un tentativo di predazione.\nEsempio di ammonite con ornamentazione molto sviluppata e rilevata. L'esemplare, appartenente al genere \"Morrowites\" (Turoniano del Marocco), \u00e8 un modello interno di fragmocono. Dimensioni: 10,0\u00a0cm (diametro massimo) x 4,0\u00a0cm (larghezza massima). La conchiglia \u00e8 involuta, con giro sub-trapezoidale (debolmente compresso) e area ombelicale stretta e delimitata da un margine netto, verticale. L'ornamentazione \u00e8 costituita nei giri interni da tre file di \"tubercoli\" conici: una fila interna, in posizione periombelicale, da cui si dipartono grosse coste che si biforcano rapidamente sul fianco e terminano in posizione latero-ventrale interna con due tubercoli; una seconda fila latero-ventrale esterna di tubercoli. Negli ultimi giri l'ornamentazione si differenzia maggiormente: i tubercoli periombelicali si trasformano in \"bullae\" e i tubercoli latero-ventrali pi\u00f9 esterni si trasformano in \"clavi\", mentre compaiono coste semplici intercalate a quelle biforcate. Ventre da debolmente convesso a piatto.\nStrutture interne.\nLa parte concamerata della conchiglia delle ammoniti viene chiamata fragmocono. Il fragmocono \u00e8 costituito da una serie di \"camere\" separate, che procedono dall'interno in ordine crescente, divise da \"setti\" (\"septa\"; sing. \"septum\"). L'animale viveva solo nell'ultima camera, la pi\u00f9 grande, chiamata \"camera d'abitazione\".\nCome in tutti gli altri cefalopodi \u00e8 presente una camera embrionale, o protoconca, di forma globosa. Dall'apertura di questa camera si origina il \"sifone\", con una terminazione a bulbo ancorata alla parete interna della protoconca da un legamento calcificato, il \"prosifone\". il \"sifone\" \u00e8 un tubo sottile, aragonitico, che percorre tutto il fragmocono e attraversa tutti i \"setti\", dal corpo dell'animale fino alla protoconca, proteggendo il tessuto vivente del mantello che ne componeva la parte organica. Tramite quest'ultimo, l'ammonite svuotava le \"camere\" dall'acqua e le riempiva di un gas da essa stessa secreto attraverso un processo di osmosi. Questo processo consentiva all'animale di conservare l'assetto e il galleggiamento della conchiglia, mentre la pressione dei fluidi interni permetteva di contenere la pressione esterna dell'acqua, impedendo l'implosione della conchiglia stessa. Il sifone passava attraverso i fori sifonali, dotati di inflessioni della parete del setto a forma di collare, i colletti settali, nella maggior parte dei casi procoanitici, cio\u00e8 rivolti in direzione dell'apertura (raramente sono retrocoanitici, rivolti verso l'apice). L'andamento generale del setto nelle ammoniti \u00e8 opistocelico (i setti sono cio\u00e8 convessi in avanti e hanno la concavit\u00e0 rivolta verso l'apice).\nUna differenza fondamentale tra le ammoniti e i nautiloidi \u00e8 che il sifone delle ammoniti decorre lungo il margine ventrale, mentre il sifone dei nautiloidi attraversa il centro dei setti e quindi delle camere, ha di solito un diametro molto maggiore e spesso (nelle forme estinte) \u00e8 caratterizzato da depositi calcarei intrasifonali. I colletti settali dei nautiloidi sono inoltre sempre retrocoanitici e i setti sono procelici (con la concavit\u00e0 in avanti, verso il peristoma). La parete della conchiglia \u00e8 generalmente molto sottile nelle ammoniti (frazioni di millimetro), mentre nei nautiloidi \u00e8 spessa fino a oltre un millimetro.\nMano a mano che l'animale cresceva, costruiva nuovi setti secondo un meccanismo simile a quello del Nautilus attuale: la parte posteriore del mantello si ritraeva dal setto precedente, portandosi verso l'esterno di qualche millimetro (o centimetro, a seconda della specie e delle dimensioni), e secerneva il nuovo setto, mentre contemporaneamente la parte anteriore aggiungeva nuovo materiale conchigliare al bordo del peristoma. In tal modo la camera d'abitazione \"avanzava\" gradualmente lungo la curva di avvolgimento spirale, divenendo sempre pi\u00f9 ampia e lasciando dietro di s\u00e9 nuove camere d'aria. \nL'intersezione dei setti con la superficie interna della parete della conchiglia avviene lungo una linea, definita linea lobale, linea di sutura o semplicemente sutura, che nelle ammoniti \u00e8 solitamente complessa (al contrario di quanto avviene nei nautiloidi, nei quali \u00e8 di solito semplice: dritta o debolmente ondulata). L'andamento della linea di sutura era determinato da quello dei setti, che a sua volta era dovuto ad introflessioni ed estroflessioni del mantello presenti durante la fase di costruzione dei setti stessi, ed ha un decorso diverso a seconda dei gruppi tassonomici. \u00c8 in effetti un carattere altamente diagnostico per la classificazione. Questo carattere \u00e8 visibile ovviamente solo negli esemplari fossili privi della parete esterna, cio\u00e8 sui modelli interni. Nel decorso della linea di sutura si possono distinguere due tipi di elementi curvilinei:\nLa sutura si modifica nel corso dell'ontogenesi: da relativamente semplice all'inizio dello sviluppo dell'organismo, si complica rapidamente fino a raggiungere la massima complessit\u00e0 nello stadio maturo.\n\u00c8 particolarmente significativa dal punto di vista tassonomico la sutura del primo setto, che interessa la protoconca e la separa dal fragmocono. Questa si definisce prosutura, e se ne distinguono tre tipi:\nAlla prosutura succede nei primissimi giri dell'ammonite una sutura relativamente semplice, la sutura primaria. Questa \u00e8 caratterizzata da un andamento opposto a quello della prosutura: un lobo esterno e uno o pi\u00f9 (fino a quattro) lobi laterali e ombelicali. Anche questa sutura \u00e8 molto significativa dal punto di vista tassonomico. Il lobo esterno pu\u00f2 essere suddiviso da una sella, distinguendo in questo caso ammoniti parilobate (con numero pari di lobi) dalle ammoniti imparilobate (con numero dispari di lobi), che ne sono prive. anche il numero dei lobi \u00e8 significativo; la sutura primaria pu\u00f2 essere:\nL'insieme della protoconca e del primo giro del fragmocono \u00e8 chiamato ammonitella, e secondo la maggior parte dei ricercatori definisce la conchiglia embrionale, con una microstruttura della parete pi\u00f9 simile a quella della protoconca che non a quella dei giri successivi.\nLa sutura primaria, con la crescita dell'organismo, si trasforma successivamente per aggiunta di ulteriori suddivisioni ed elementi accessori nella sutura secondaria (definita per\u00f2 generalmente dagli autori come sutura, senza ulteriori specificazioni), che caratterizza gli stadi giovanili avanzati e quelli maturi ed \u00e8 quella pi\u00f9 conosciuta e meglio visibile sugli esemplari fossili. Se ne distinguono tre tipi fondamentali:\nIn senso lato, anche questi tipi di sutura sono legati da un rapporto filogenetico. La sutura goniatitica \u00e8 diffusa soprattutto nel Paleozoico e nell'ordine Goniatitida; la sutura ceratitica \u00e8 tipica del Triassico ed \u00e8 caratteristica dei Ceratitida e la sutura ammonitica \u00e8 diffusa soprattutto nel Mesozoico ed \u00e8 tipica degli Ammonitida.\nTuttavia, questa relazione non deve essere interpretata in maniera rigida n\u00e9 essere eccessivamente generalizzata. Infatti, suture ceratitiche sono progressivamente sviluppate da alcune famiglie dei Goniatitida fin dal Carbonifero, e nel Permiano compaiono in quest'ordine anche suture ammonitiche complesse (talora, addirittura di tipo filloide). Nei Ceratitida d'altro canto compaiono per tutta la storia evolutiva del gruppo suture ancestrali di tipo goniatitico accanto a quelle ceratitiche, mentre nel Triassico Superiore si sviluppano anche suture complesse di tipo ammonitico. Si tratta quindi di tendenze evolutive che si sviluppano nel Paleozoico Superiore e ricompaiono nel Triassico dopo la crisi biologica permo-triassica.\nInfine, alcune famiglie di Ammonitida nel Cretaceo Superiore tendono a semplificare le suture fino a una configurazione di tipo goniatitico o ceratitico (ad esempio la famiglia Tissotiidae e la sottofam. Mammitinae), con selle lineari emisferiche e lobi appuntiti e frastagliati. In questo caso si parla pi\u00f9 propriamente di sutura pseudo-ceratitica, poich\u00e9 non vi \u00e8 alcun legame filetico diretto con le forme triassiche, dal momento che nel Giurassico sono conosciute solo forme con sutura ammonitica. Quest'ultimo fenomeno apparentemente regressivo \u00e8 stato variamente spiegato, come atavismo (ricomparsa di caratteri ancestrali) o neotenia (conservazione nell'adulto di caratteri giovanili).\n\u00c8 opportuno notare che in teoria per la classificazione dei gruppi e lo studio della loro filogenesi occorrerebbe esaminare tutti gli stadi di crescita della sutura e tutto il suo decorso (anche quello dorsale, normalmente nascosto dai giri interni). La pratica pi\u00f9 frequente per\u00f2 (anche in pubblicazioni scientifiche) \u00e8 di studiare solo la parte visibile della sutura secondaria, visto che raramente \u00e8 possibile disporre di diversi esemplari a vari stadi ontogenetici, e anche la difficolt\u00e0 di studio dei giri interni, con la necessit\u00e0 di smembrare gli esemplari per metterne in luce le suture.\nLa linea di sutura delle ammoniti viene descritta utilizzando una terminologia particolare, ideata all'inizio del XX secolo da Noetling (1905), e successivamente sviluppata da Wedekind (1913). Si tratta di un sistema \"morfogenetico\", cio\u00e8 basato sullo sviluppo della morfologia della sutura con l'ontogenesi degli individui. Gli elementi della sutura (selle e lobi) vengono designati con simboli particolari. A partire dalla regione ventrale abbiamo:\nQuesti simboli sono ordinati a partire dal ventre in modo da definire una \"formula suturale\". Nella pratica corrente, con i simboli alfabetici singoli si intendono i lobi, mentre le selle che li separano sono indicate dall'associazione di due simboli (ad esempio: E/L indica la sella laterale, che separa il lobo esterno E dal lobo laterale L). Con la sutura primaria abbiamo la formula suturale pi\u00f9 semplice (E,L,U,I), che definisce un lobo esterno (eventualmente diviso in due da una sella), un lobo laterale (separato dal precedente da una sella laterale), una sella e un lobo ombelicale e infine un lobo interno (separato da una sella ombelicale). Questa formula si accresce progressivamente con la comparsa di nuovi lobi ombelicali (ad es. E,L,U,U,I); l'indice numerico del simbolo U fornisce l'ordine in cui compaiono i nuovi lobi ombelicali (e le relative selle) con la crescita dell'individuo. \u00c8 importante notare che i nuovi elementi che compaiono non sono necessariamente contigui e non seguono necessariamente una sequenza univoca, quindi per determinare correttamente la formula suturale \u00e8 indispensabile studiare l'intero sviluppo ontogenetico dell'individuo, con le difficolt\u00e0 cui si \u00e8 accennato. Questa terminologia quindi, pur essendo rigorosa e fornendo utili informazioni per il confronto tra gruppi tassonomici, \u00e8 stata revisionata pi\u00f9 volte nel tentativo di renderla maggiormente descrittiva, basandola sulla posizione relativa degli elementi (e non sull'ordine di comparsa nell'ontogenesi). In ogni caso, quello di Wedekind rimane il sistema pi\u00f9 utilizzato attualmente. Nella pratica comune, tuttavia, \u00e8 raro che venga determinata la formula suturale completa (eccetto che in studi di tipo filogenetico): in genere la terminologia di Wedekind viene utilizzata per descrivere gli elementi suturali della parte di sutura visibile.\nCamera d'abitazione e Peristoma.\nLa camera d'abitazione \u00e8 l'ultima camera, non settata, in cui vive l'organismo. Di lunghezza piuttosto variabile, \u00e8 nella maggior parte delle forme compresa tra circa mezzo giro e un giro intero. La superficie interna, come gi\u00e0 ricordato, \u00e8 interessata da impronte muscolari di varia forma e numero e, in diverse forme, da impronte sinusoidali bilaterali definite seni palleali o seni laterali, corrispondenti probabilmente al decorso della cavit\u00e0 palleale dell'animale.\nIl bordo dell'apertura della camera d'abitazione si definisce peristoma. Molte ammoniti, soprattutto le forme paleozoiche, hanno peristomi semplici e lineari. Nella maggior parte delle forme il peristoma \u00e8 per\u00f2 pi\u00f9 complesso: pu\u00f2 essere delimitato da un rigonfiamento delle parete oppure preceduto da una contrazione; pu\u00f2 essere dotato di orecchiette o apofisi laterali, mentre il ventre pu\u00f2 essere dotato di un seno iponomico o al contrario di una proiezione anteriore, il rostro. Non si conosce la funzione di queste strutture: secondo le due ipotesi prevalenti tra i ricercatori si tratterebbe di caratteri sessuali secondari o strutture difensive (l'una teoria del resto non esclude necessariamente l'altra).\nI peristomi successivi in diverse forme lasciano traccia sulla superficie della conchiglia sotto forma di \"costrizioni\" o \"varici\": \"restringimenti\" locali del diametro della conchiglia che seguono l'andamento del peristoma. Queste costrizioni (che sono elementi morfologici e non fanno parte dell'ornamentazione) possono essere a seconda dei gruppi in numero che va da tre a una decina per giro, e rimarcano gli stadi di crescita dell'organismo. Talora sono solamente nei giri interni o in quelli esterni, e possono quindi variare con l'ontogenesi; in altri casi possono essere visibili solo nella parte ventrale o in quella periombelicale del giro. Nei nautiloidi viventi, i tempi di crescita dell'organismo sono stati misurati su esemplari in acquario: la costruzione di ogni nuovo setto e la crescita del peristoma avvengono ogni circa sei mesi, con ritmo quindi stagionale. Non conosciamo di fatto i ritmi di crescita delle ammoniti, ma \u00e8 ragionevole pensare che anche questi organismi fossero influenzati dalla stagionalit\u00e0. \nDimorfismo.\nFin dagli anni sessanta del secolo scorso si \u00e8 notato che in diverse specie di ammoniti le dimensioni delle conchiglie fossili degli esemplari adulti sono caratterizzate statisticamente da due mode diverse. Questa caratteristica \u00e8 stata interpretata come dimorfismo sessuale.\nPrima di questi studi, la macroconca e la microconca, trovate negli stessi livelli stratigrafici, pur essendo molto simili in corrispondenza dei giri interni (cio\u00e8 degli stadi giovanili), venivano spesso ritenute erroneamente come appartenenti a due specie diverse, seppure strettamente imparentate. Queste \"coppie\", per\u00f2, venivano ritrovate vicine cos\u00ec frequentemente che il fatto \u00e8 stato infine interpretato come dimorfismo sessuale, considerando quindi gli esemplari come appartenenti alla stessa specie, ma di sesso diverso.\nGeneralmente, la conchiglia pi\u00f9 grande (macroconca) \u00e8 stata interpretata come femminile e la pi\u00f9 piccola (microconca) come maschile. Questa ipotesi \u00e8 stata spiegata con la necessit\u00e0 da parte dell'organismo femminile di un maggiore volume corporeo per la produzione delle uova, e di una conchiglia pi\u00f9 grande per la loro conservazione entro la stessa (in questo caso la conchiglia sarebbe stata utilizzata anche come ooteca). In diversi casi, oltre che per le maggiori dimensioni, le macroconche si distinguono anche per un'ornamentazione semplificata nell'adulto e un'apertura semplice, mentre le microconche hanno un'ornamentazione pi\u00f9 elaborata e il peristoma dell'apertura caratterizzato dalla presenza di orecchiette, rostri e in qualche caso proiezioni complesse a spatola e a lobo.\nNon \u00e8 affatto semplice distinguere le macroconche dalle microconche di una stessa specie (soprattutto per i non esperti), perch\u00e9 le caratteristiche diagnostiche sono presenti solo con la maturit\u00e0 dell'organismo. Occorrono quindi esemplari completi, con la camera di abitazione conservata, dal momento che le caratteristiche degli adulti spesso sono riconoscibili solamente nell'ultima camera d'abitazione dell'organismo (e questa \u00e8 pi\u00f9 raramente preservata nel fossile, in quanto priva di rinforzi interni al guscio). Per di pi\u00f9, le macroconche sono spesso molto pi\u00f9 rare delle microconche, tanto che per molte specie queste ultime sono di fatto le sole ben conosciute e studiate.\nLa presenza del dimorfismo micro-macroconche \u00e8 stata individuata nella maggior parte della storia evolutiva delle ammoniti, e in tutti i principali gruppi tassonomici: nei Goniatitida del Paleozoico, fin dal Devoniano, nei Ceratitida triassici e negli Ammonitida in tutto il Mesozoico e particolarmente nel Giurassico Superiore e nel Cretaceo, dove le differenze dimensionali e morfologiche dei due morfotipi sono spesso estreme.\n\u00c8 opportuno notare per\u00f2 che l'identificazione delle macroconche con gli esemplari femminili e delle microconche con quelli maschili, pur avendo avuto un certo successo ed essendo citata tuttora diffusamente come un dato acquisito (anche in fonti disponibili in rete), \u00e8 in realt\u00e0 del tutto speculativa. Di fatto, non esistono elementi concreti nella documentazione fossile a supporto di questa ipotesi. I testi scientifici generalmente (a meno che non si tratti di studi dedicati esplicitamente all'argomento) si limitano a riportare i termini macroconca e microconca in termini puramente descrittivi, riconoscendone quindi l'appartenenza ad un'unica specie ma senza ulteriori specifiche.\nTra l'altro, anche nel \"Nautilus\" attuale (l'analogo vivente pi\u00f9 vicino funzionalmente alle ammoniti) esiste un dimorfismo sessuale, ma \u00e8 opposto a quello ipotizzato per le ammoniti: sono infatti i maschi (pi\u00f9 numerosi delle femmine) ad avere maggiori dimensioni e conchiglia pi\u00f9 ampia. Le modalit\u00e0 di riproduzione dei nautiloidi, sono per\u00f2 probabilmente abbastanza diverse da quelle degli ammonoidi. Tra i 'Coleoidea, invece, il tipo di dimorfismo con esemplari femminili pi\u00f9 grandi degli esemplari maschili \u00e8 abbastanza diffuso (ad esempio nel genere \"Argonauta\" LINNAEUS, dove la femmina \u00e8 molto pi\u00f9 grande del maschio e secerne una pseudo-conchiglia sottile e priva di camere interne che utilizza come ooteca, spesso abitata anche dal piccolo maschio): si tratta per\u00f2 di organismi assai diversi dalle ammoniti per anatomia e stile di vita, il che rende ogni parallelo molto rischioso. \nDunque gli analoghi attualistici sono di scarso aiuto, e il problema dell'identificazione dei due sessi nelle ammoniti non sar\u00e0 risolto tanto presto, a meno di rinvenimenti fossili eccezionali.\nDal 1999 \u00e8 stato poi riscontrato in molti gruppi di ammonoidi un dimorfismo non legato a Macroconche (M) - microconche (m), bens\u00ec legato al maggiore o minore spessore del ventre della camera di abitazione in rapporto al diametro della conchiglia. Questo tipo di dimorfismo \u00e8 distinto con i termini di Largiconche (L) - leviconche (l) rispettivamente per i maschi e per le femmine.\nAptici (aptychii).\nCome gli attuali nautili, molte ammoniti erano probabilmente in grado di ritirare completamente il proprio corpo all'interno della camera di abitazione della conchiglia; perci\u00f2 avevano sviluppato strutture opercolari con le quali potevano chiudere l'apertura. Le forme pi\u00f9 comuni sono costituite da due placche simmetriche, definiti \"aptici\" (aptychii). Sono stati rinvenuti anche opercoli singoli (non in coppia), che vengono definiti \"anaptici\" (anaptychus).\nGli \"aptici\" sono placchette di forma approssimativamente triangolare o sub-ovale, con un lato retto e il lato pi\u00f9 corto curvilineo: assomigliano complessivamente a due valve di un lamellibranco (e in effetti, originariamente, prima che se ne evidenziasse la stretta associazione con le ammoniti, erano stati classificati come conchiglie di bivalvi o gusci di crostacei tipo ostracodi o fillocaridi). I due aptici hanno dimensioni identiche e sono speculari: come si vede dalla figura a fianco, uniti per il lato retto si adattano perfettamente all'apertura della conchiglia di un'ammonite. Talora le due \"valve\" sono saldate insieme, e in tal caso si ha un \"sinaptico\" (\"synaptychus\").\nGli aptici si trovano solamente in ammoniti del Mesozoico, solitamente isolati dalla conchiglia originale e talora in buono stato di conservazione.\nGli \"anaptici\" sono placche di forma ovale, sub-triangolare o pi\u00f9 raramente poligonale. Sono molto meno comuni, e sono stati riscontrati prevalentemente in forme paleozoiche, anche se sono presenti fino al Cretaceo. Sono le forme pi\u00f9 primitive e ancestrali. \nLa massiccia sostituzione degli anaptici da parte degli aptici avviene al passaggio Triassico-Giurassico, e coincide con la differenziazione di nuovi gruppi di ammoniti con setti sempre pi\u00f9 complessi, fattori che sembrano indicare un drastico cambiamento nello stile di vita di questi organismi.\nTutte queste strutture possono essere di materiale chitinoso oppure calcaree (parzialmente o totalmente mineralizzate). In quest'ultimo caso sono composte di calcite (fase stabile del carbonato di calcio), mentre la conchiglia delle ammoniti \u00e8 aragonitica: per questo gli aptici sono spesso conservati anche quando le condizioni chimico-fisiche delle acque di fondo non erano favorevoli alla conservazione della conchiglia. In particolare, gli aptici calcitici sono stati sviluppati soprattutto da forme del Giurassico Superiore e del Cretaceo Inferiore.\nNei casi in cui gli aptici o gli anaptici sono stati rinvenuti in associazione con la conchiglia di origine, sono localizzati entro la camera di abitazione, subito dietro la probabile posizione dell'imbuto (\"iponomo\"). L'interpretazione della funzione degli aptici come opercoli \u00e8 stata per\u00f2 messa in discussione a pi\u00f9 riprese. Vari studi nell'ultimo trentennio suggerirebbero infatti la possibilit\u00e0 che gli aptici potessero essere parte di un particolare apparato mandibolare. Talora infatti, gli aptici sono stati rinvenuti associati ad un terzo elemento simile alla parte superiore della mascella di un nautiloide, e sono stati interpretati come elemento inferiore dell'apparato mandibolare. I problemi principali di questa interpretazione sono evidentemente le dimensioni piuttosto \"ingombranti\" degli aptici come mandibole, e il fatto che in posizione verticale occupano praticamente l'intera apertura della conchiglia.\nSecondo le tendenze pi\u00f9 recenti della ricerca in questo campo, per\u00f2, le due interpretazioni non si escluderebbero a vicenda (gli aptici avrebbero avuto quindi la doppia funzione di opercoli e strutture nutritive). Gli aptici infatti si rinvengono sovente verso la parte ventrale della camera d'abitazione, in posizione coricata od obliqua: in tale posizione il margine interno (il lato pi\u00f9 corto) degli aptici avrebbe potuto effettivamente esercitare un'azione di \"raschiamento\" contro la parte superiore dell'apparato mandibolare, oppure di scavo. Gli aptici simmetrici potevano essere ripiegati parzialmente in modo da offrire una superficie curvilinea, concava verso l'alto, che si adattava alla mascella superiore a \"becco\"; sinaptici e anaptici avrebbero avuto un andamento ricurvo simile (gli esemplari fossili sono in realt\u00e0 per lo pi\u00f9 appiattiti dal peso dei sedimenti inglobanti, e deformati o fratturati).\nIn ogni caso, il tipo di azione esercitata sarebbe stata diversa rispetto a quella delle mascelle dei nautiloidi contemporanei e attuali (in grado di infliggere morsi veri e propri), e indicherebbe un diverso tipo di nutrizione. Secondo questa teoria, gli aptici potevano all'occorrenza, per difesa contro un'aggressione predatoria, essere estratti e dispiegati completamente, fungendo da opercoli.\nLa struttura interna degli aptici calcarei \u00e8 piuttosto complessa, costituita da tre strati:\nIn Italia, numerosi aptici isolati si possono trovare in diversi livelli stratigrafici risalenti al Giurassico Medio-Superiore e al Cretaceo Inferiore delle Alpi o dell'Appennino. Questo tipo di rocce deriva da fanghi calcarei deposti all'incirca nella parte pi\u00f9 profonda della zona fotica (di penetrazione della luce solare), e al di sotto della superficie di compensazione dell'aragonite (ACD). In questo contesto, le conchiglie delle ammoniti che originariamente portavano gli aptici non sono conservate, se non in casi eccezionali, in situazioni locali di paleo-alto strutturale (horst) che si trovavano al di sopra dell'ACD.\nGli attuali nautili non hanno alcun opercolo calcitico per chiudere la conchiglia. Al suo posto hanno, una specie di piccolo \"cappuccio\" coriaceo sulla sommit\u00e0 del capo, che usano per chiudere l'apertura della conchiglia quando si ritirano al suo interno. Tuttavia \u00e8 stata riscontrata la presenza di strutture del tutto simili ad aptici (definite \"aptychopsis\") in associazione con nautiloidi ortoceratidi estinti del Siluriano (prima quindi della comparsa delle ammoniti). \nEsistono molti tipi di aptici e anaptici, diversi per forma e scultura delle superfici interne ed esterne. Per i rari casi in cui vengono ritrovati ancora all'interno dell'ammonite, sono stati associati alle specie o generi relativi di ammoniti. La classificazione zoologica degli aptici \u00e8 per\u00f2 indipendente, in quanto la maggior parte delle forme non \u00e8 riconducibile alle ammoniti di origine.\nFossilizzazione.\nGli ammonoidi fossili si ritrovano in diversi tipi di sedimenti di origine marina, sia di tipo terrigeno (argille, marne, siltiti, arenarie) che carbonatiche, come calcari e dolomie. Per quanto riguarda i sedimenti terrigeni, risultano rari in sedimenti arenacei grossolani e conglomeratici, perch\u00e9 (come gi\u00e0 detto) non vivevano in ambienti ad alta energia (a meno che, ovviamente, non si tratti di elementi rimaneggiati, cio\u00e8 di bioclasti), mentre si rinvengono con maggiore frequenza in arenarie fini e siltiti, e soprattutto in sedimenti marnoso-argillosi. Sono frequenti in carbonati di origine lagunare, neritica e bacinale, mentre sono assenti o molto rari in carbonati di piattaforma. Non si rinvengono fossilizzati in sedimenti di origine chimica (gessi e anidriti, sali, calcari e dolomie di origine evaporitica), in quanto non vivevano in ambienti ipersalini (anche se del tutto eccezionalmente possono essere fossilizzati in anidrite o sale provenienti da altre formazioni geologiche e rimobilizzati dalla circolazione di acque sotterranee in fase diagenetica).\nSi riscontrano la maggior parte dei tipi di fossilizzazione: gli ammonoidi molto spesso risultano fossilizzati come modelli interni per la dissoluzione del guscio aragonitico (talora rimpiazzato da uno pseudo-guscio di calcite). Sui modelli interni \u00e8 possibile vedere le suture dei setti. Talora, in sedimenti carbonatici bacinali ricchi di selce, i fossili di ammonoidi possono essere silicizzati (sostituiti in tutto o in parte da silice disciolta e rimessa in circolazione dalle acque sotterranee durante la diagenesi): in tal caso vengono di solito isolati da studiosi e collezionisti per mezzo di acidi (solitamente acido cloridrico o acido acetico).\nQuando le ammoniti vengono ritrovate in sedimenti argillosi, il loro originale rivestimento di madreperla risulta spesso in buono stato di conservazione. Questo tipo di conservazione \u00e8 di frequente riscontrata in ammoniti come le Hopliti del Cretaceo, nei pressi di Folkestone, nel Kent, Inghilterra. In altri casi, ad esempio le ammoniti provenienti dall'Albiano del Madagascar, sono caratterizzate da iridescenza.\nLa formazione Pierre Shale, negli Stati Uniti e nel Canada, risalente al Cretaceo, \u00e8 famosa per ospitare un'ampia ed abbondante gamma di ammoniti, come \"Baculiti\", \"Placenticeras\", \"Scaphites\", \"Hoploscaphites\", e \"Jeletzkytes\", oltre a molte forme dalla conchiglia 'srotolata'. Molti di questi esemplari hanno ancora del tutto, o quasi, intatta la conchiglia originale madreperlacea.\nLa preparazione dei fossili di ammonite (similmente agli altri fossili) richiede l'isolamento parziale o totale dalla matrice rocciosa. Questo pu\u00f2 essere ottenuto meccanicamente con scalpelli a lama o a punta di dimensioni opportune, a mano oppure ad azionamento elettrico (o anche ad aria compressa). Per l'isolamento e la successiva fase di rifinitura e pulitura possono essere utili anche agenti chimici: acidi pi\u00f9 o meno diluiti per sedimenti arenacei, carbonatici e silicei; tensioattivi, acqua ossigenata o semplice acqua per i sedimenti argilloso-marnosi. Per i fossili destinati al collezionismo, che richiedono anche una preparazione estetica, possono essere impiegate dai preparatori vernici trasparenti di vario tipo, sia a scopo di consolidamento della superficie del fossile sia per mettere in risalto i caratteri dell'ornamentazione e delle linee di sutura. Viene praticata talvolta anche la lucidatura, che produce effetti esteticamente impressionanti anche se spesso oblitera caratteri utili alla classificazione. Non \u00e8 frequente la falsificazione di fossili di ammoniti (almeno, delle forme planispirali pi\u00f9 comuni), perch\u00e9 eventuali falsi sono abbastanza facili da riconoscere (i calchi in mastice e polvere di roccia non riescono a riprodurre perfettamente l'aspetto e la qualit\u00e0 del fossile autentico), e una riproduzione accurata richiederebbe una cura eccessiva, non giustificata dal prezzo. Tuttavia nelle mostre-mercato e talora anche in negozi specializzati \u00e8 possibile trovare ad esempio ammoniti scolpite in roccia arenacea o calcarea spacciate per autentiche, a evidente imitazione di ammoniti acantoceratidi del Madagascar, abbastanza facili da imitare perch\u00e9 con ornamentazione a coste forti e relativamente semplici. In questo caso \u00e8 facile riconoscerle dalla rozza riproduzione dei particolari (soprattutto i giri interni), talora dall'evidenza dei colpi di scalpello, e dall'assenza delle linee di sutura. In altri casi, la sutura viene riprodotta pi\u00f9 o meno rozzamente in false goniatiti (essendo abbastanza semplice e lineare), oppure scolpita in fossili autentici ma mal conservati dello stesso gruppo. Un discorso a parte meritano le ammoniti eteromorfe, che per le loro caratteristiche di complessit\u00e0 dell'avvolgimento e fragilit\u00e0 si conservano raramente integre: in questo caso sono frequenti presso i rivenditori fossili originariamente incompleti ma integrati con parti di altri esemplari oppure con materiali artificiali.\nAmmoniti fossili in Italia.\nLe ammoniti fossili sono abbastanza diffuse nei sedimenti presenti in territorio italiano, anche se la documentazione paleontologica non \u00e8 uniforme per tutti i periodi. In particolare, le forme paleozoiche sono relativamente poco rappresentate per la carenza di sedimenti non metamorfosati di quel periodo (ad eccezione della Sardegna, delle Alpi carniche e della Sicilia occidentale), mentre sono pi\u00f9 conosciute le forme mesozoiche, del Triassico (sia Ceratitida che Ammonitida) e particolarmente quelle del Giurassico (Ammonitida); mentre nel Cretaceo le testimonianze fossili sono meno frequenti e continue, per la minore occorrenza degli ambienti favorevoli alla vita di questi organismi e di facies favorevoli alla loro preservazione. \nAmmoniti sono presenti diffusamente in sedimenti bacinali del nord-Italia (Prealpi lombarde, venete e trentine), nella Toscana settentrionale e in Liguria, nell'Appennino centrale (monti della Toscana meridionale, Appennino umbro-marchigiano e abruzzese) e in Sicilia.\nLe ammoniti sono diffuse particolarmente nelle successioni calcaree e calcareo-marnose stratificate delle Prealpi, dell'Appennino centrale e della Sicilia. Qui sono conservate spesso come modelli interni conchigliari. In Appennino si trova una documentazione ad ammoniti che copre circa 100 milioni di anni, dal Triassico sommitale al Cretaceo inferiore, e l'argomento \u00e8 tuttora oggetto di intenso studio.\nSono molto note e studiate le ammoniti giurassiche provenienti dai sedimenti in facies di Rosso Ammonitico delle Alpi meridionali (affioramenti lombardi e veneti, soprattutto della Brianza e del veronese) e dell'Appennino umbro-marchigiano (Passo del Furlo), citati fin dal XIX secolo per la loro buona conservazione, prevalentemente come modelli interni di colore rosso o grigio. La documentazione fossile in questo tipo di facies inizia dal Giurassico Inferiore (Pliensbachiano-Toarciano), mentre il Giurassico Medio \u00e8 spesso assente o molto ridotto e discontinuo per la presenza di lacune sedimentarie, e termina nel Giurassico Superiore.\nDi notevole interesse, ad esempio, sono le testimonianze relative all'evoluzione delle ammoniti appartenenti alla famiglia Hildoceratidae, che mostrano un elevato tasso di speciazione e rapide variazioni morfologiche, probabilmente in risposta alla competizione naturale o a variazioni ambientali.\nAmmoniti nell'immaginario e nella cultura.\nNel Medioevo, si credeva che le ammoniti fossero serpenti pietrificati (esempio: La leggenda di S. Hilda in Inghilterra nel Yorkshire), da cui viene il nome \"Hildoceras\", etimologicamente corno di S. Hilda. Venivano spesso incastonate in piccole sculture con testa di serpente e vendute ai pellegrini. Nello stemma del comune di Whitby ancor oggi sono disegnati tre serpenti a forma di ammoniti.\nDa quando esiste un approccio scientifico all'interpretazione dei fossili (cio\u00e8 dal secolo diciassettesimo) e i risultati degli studi dei ricercatori sono stati pubblicati, le ammoniti sono tra i fossili pi\u00f9 conosciuti, anche dal grande pubblico, tanto da essere considerate come i \"fossili per eccellenza\". Immagini di ammoniti sono sovente usate nell'editoria come vero e proprio simbolo della paleontologia e per alludere graficamente ad opere e argomenti di tipo paleontologico. Nella cartografia geologica un'ammonite stilizzata \u00e8 usata spesso per indicare gli affioramenti rocciosi fossiliferi.\nLa forma a spirale di questi fossili \u00e8 stata spesso, pi\u00f9 o meno esplicitamente, fonte d'ispirazione per artisti di tutti i tempi, sia nella letteratura che nelle arti figurative.\nA titolo di esempio della suggestione che la forma di questi fossili ancora esercita sulla fantasia dell'uomo, sono riportati due brani di poesia contemporanea: il primo di un autore italiano, Eugenio De Signoribus (da \"Istmi e chiuse\"):\nL'altro brano \u00e8 tratto dall'opera di una poetessa statunitense, Marta Knobloch (da \"Il canto di ci\u00f2 che and\u00f2 perso\"):\nInteresse economico.\nEssendo forme estinte, le ammoniti hanno interesse solo per il mercato di nicchia dei fossili e dei minerali (sia per scopi di ricerca e di esposizione scientifica che per semplice collezionismo).\nNel campo della gioielleria e della bigiotteria, le ammoniti (di solito quelle iridescenti per buona conservazione della madreperla della conchiglia, e quelle piritizzate) possono avere la stessa qualit\u00e0 delle gemme, e possono essere inserite in montature di metallo per costituire monili. Talora, per ottenere un monile, sono sottoposte a lucidatura, e spesso sezionate longitudinalmente in modo da mostrare la struttura interna.\nLastre e placche di rocce calcaree ammonitiche sono inoltre ampiamente utilizzate nell'industria edile e nell'artigianato della pietra ornamentale, per la produzione di rivestimenti ornamentali per pavimentazioni, superfici e pareti, di stoviglie e oggettistica da esposizione. Un esempio classico \u00e8 il calcare Rosso Ammonitico veronese, cavato almeno dall'epoca romana per tale uso. Un altro esempio, \u00e8 quello dei calcari scuri (o rossastri) a cefalopodi del Paleozoico, che nelle facies devoniane possono essere ricchi di ammonoidi primitivi, cavati in varie parti del mondo (ad esempio in Marocco) per gli stessi usi."}
{"id": "102434", "revid": "300067", "url": "https://it.wikipedia.org/wiki?curid=102434", "title": "Universit\u00e0 della Virginia Occidentale", "text": "L'Universit\u00e0 della Virginia Occidentale (in inglese: \"West Virginia University\", WVU) \u00e8 un'universit\u00e0 pubblica che ha sede a Morgantown, nella parte nord dello Stato della Virginia Occidentale, lontana meno di due ore dalla citt\u00e0 di Pittsburgh, in Pennsylvania. \u00c8 stata fondata nel 1867 ed \u00e8 frequentata da circa 30.000 studenti.\nDurante l'anno accademico 2004-05 i West Virginia Mountaineers, che godono di un programma sportivo di primo livello, hanno ottenuto nei campionati NCAA buoni risultati con il football americano ed eccellenti con il basket (West Virginia \u00e8 stata una delle migliori 8 squadre universitarie di pallacanestro di tutti gli Stati Uniti)."}
{"id": "102435", "revid": "767487", "url": "https://it.wikipedia.org/wiki?curid=102435", "title": "Morgantown (Virginia Occidentale)", "text": "Morgantown \u00e8 una citt\u00e0 degli Stati Uniti d'America, nella Contea di Monongalia, nello Stato della Virginia Occidentale. \u00c8 vicino al confine con la Pennsylvania, a non pi\u00f9 di 2 ore di automobile da Pittsburgh.\nNel censimento del 2000 contava 26.809 abitanti. Nell'area urbana ha sede dal 1867 la celebre Universit\u00e0 della Virginia Occidentale."}
{"id": "102436", "revid": "125661413", "url": "https://it.wikipedia.org/wiki?curid=102436", "title": "Partito Popolare Italiano (1994)", "text": "Il Partito Popolare Italiano (PPI) \u00e8 stato un partito politico italiano di centro, fondato il 18 gennaio 1994 quale erede diretto della Democrazia Cristiana.\nLa sua esperienza, caratterizzata da un esplicito riferimento all'omonima formazione di Luigi Sturzo del 1919, si \u00e8 conclusa agli inizi degli anni duemila confluendo nella Margherita. Attualmente l'eredit\u00e0 popolare \u00e8 raccolta nell'Associazione Politica I Popolari, associazione creata per disposizione congressuale dell'ultimo Congresso Nazionale del PPI. A livello europeo aderiva al Partito Popolare Europeo, partito democristiano e conservatore, mentre in Italia faceva parte, dal 1995, della coalizione di centro-sinistra promossa da Romano Prodi.\nStoria.\nIl 12 ottobre 1992 la Democrazia Cristiana elesse Mino Martinazzoli segretario, come successore di Arnaldo Forlani, mentre il partito si trovava in crisi di consensi, in seguito agli scandali di Tangentopoli che videro coinvolti diversi suoi dirigenti nazionali; in un momento in cui si doveva fronteggiare anche il crescente movimento della Lega Nord e in una situazione storica internazionale che vedeva il termine del peso dell'influenza sovietica e un mutevole quadro di molte formazioni politiche nazionali.\nLa linea programmatica del neosegretario si pales\u00f2 all'assemblea programmatica costituente, svoltasi a Roma dal 23 al 26 luglio 1993: secondo Martinazzoli, il partito aveva necessit\u00e0 di cambiare profondamente, pur senza rinnegare le sue radici ideali e storiche, trasformandosi da un \"partito delle tessere\" a un \"partito di programma\", fondato sul valore cristiano della solidariet\u00e0; e dett\u00f2 la linea per una \"fase costituente\", per fare emergere ci\u00f2 che defin\u00ec, volendo tracciare una cesura con il passato recente, \"terza fase storica della tradizione cattolico-democratica\". Si ebbe un azzeramento del tesseramento e una nuova campagna di adesioni, applicando criteri di accettazione pi\u00f9 restrittivi.\nLa nuova linea politica della segreteria, per fondare un nuovo partito d'ispirazione cristiana e popolare, venne accettata all'unanimit\u00e0 dall'assemblea DC, trovando la contrariet\u00e0 solo di Ermanno Gorrieri, che volle poi creare una nuova formazione politica, i Cristiano Sociali. Mariotto Segni era invece convinto dell'impossibilit\u00e0 di cambiare dall'interno la Democrazia Cristiana e si era precedentemente dimesso dal partito, cre\u00f2 i \"Popolari per la Riforma\" e ader\u00ec poi ad Alleanza Democratica. Nella nuova situazione politica, i partiti hanno di fronte una nuova legge elettorale, la Legge Mattarella, nata in seguito a un'iniziativa referendaria, che ebbe anche il sostegno della DC.\nLa nuova legge rappresenta un cambiamento dal sistema proporzionale al maggioritario, il quale, teoricamente, avrebbe potuto creare le condizioni per un bipolarismo e quindi la necessit\u00e0 di scelta di uno schieramento fra due contrapposti. Volendo seguire le nuove possibili logiche bipolari dettate dalle nuove normative, alcuni esponenti della DC, capeggiati da Clemente Mastella e Pier Ferdinando Casini, insoddisfatti dalle mancate e chiare scelte di schieramento, temendo anzi una scelta favorevole a un fronte di centrosinistra, decisero di uscire dal partito, supportando la nuova alleanza politica che veniva proposta da Silvio Berlusconi, e fondarono un nuovo partito chiamato Centro Cristiano Democratico (CCD).\nQuando il Partito Popolare fu fondato nel gennaio 1994, tutti i deputati e i senatori della DC vi aderirono, con l'esclusione di 22 deputati che scelsero di partecipare alla fondazione del CCD. Alla separazione segu\u00ec un accordo per la cessione del 15% del patrimonio.\nLe elezioni del 1994.\nNonostante la diversa situazione politica, il Partito Popolare di Martinazzoli intendeva continuare nella sua vocazione di centro, alternativo sia al Partito Democratico della Sinistra (PDS), sia alle alleanze collocabili a destra che emergevano con Forza Italia e Alleanza Nazionale.\nIl Partito Popolare Italiano esordisce alle elezioni politiche del 1994 nella coalizione nota come Patto per l'Italia, guidata da Mariotto Segni (che presenter\u00e0 anche la lista Patto Segni) e composta anche dell'ex presidente del Consiglio socialista Giuliano Amato e del PRI di Giorgio La Malfa.\nIl PPI in queste elezioni sub\u00ec una grossa sconfitta e la strategia di riproporre il centro risult\u00f2 penalizzante a causa delle contrapposizioni imposte dal maggioritario.\nNei collegi uninominali, la coalizione ottenne a livello nazionale alla Camera dei deputati il 16,7%, pari a pi\u00f9 di 6 milioni di voti, ma che comportarono l'assegnazione di solo 4 seggi. Gli altri seggi furono spartiti dalle altre due coalizioni che risultarono prevalenti: il Polo delle Libert\u00e0/Polo del Buon Governo e i Progressisti.\nNella quota proporzionale il PPI raccolse l'11,1% dei voti, confermando l'andamento che la DC ebbe nelle elezioni amministrative del novembre 1993, ma che rappresentano un terzo dei consensi della vecchia DC; cos\u00ec il PPI che nella precedente legislatura disponeva di 206 deputati e 107 senatori, all'indomani delle elezioni politiche del 1994 torn\u00f2 con 33 seggi alla Camera e 27 al Senato.\nIl fondatore e segretario Mino Martinazzoli, considerando il risultato elettorale negativo, si dimise il giorno seguente la conta dei voti e la guida del partito venne assunta da un comitato di reggenza guidato dalla presidente Rosa Russo Iervolino e composto dai capigruppo di Camera, Senato e Parlamento Europeo: Gerardo Bianco, Gabriele De Rosa e Mario Forte.\nCon la determinante assenza volontaria di quattro senatori popolari (Cecchi Gori, Grillo, Cusumano e Zanoletti, che vennero sospesi di conseguenza dal partito), il Governo Berlusconi I riusc\u00ec ad avere la fiducia, oltre che alla Camera, anche al Senato, ottenendo 159 voti rispetto ai 158 necessari. Ciononostante dur\u00f2 pochi mesi, caduto dopo una mozione di sfiducia presentata dal PPI e dalla Lega Nord, che ritir\u00f2 il suo appoggio iniziale al Governo. Segretario del Partito intanto divenne Rocco Buttiglione.\nDopo sei mesi dall'inizio della legislatura, il Partito Popolare pot\u00e9 rientrare a far parte, insieme ai Progressisti, nella maggioranza parlamentare, e si arriv\u00f2 alla formazione del Governo Dini (gennaio 1995 - maggio 1996).\nDopo il cambio di governo, in Parlamento furono nominati come capigruppo Nicola Mancino al Senato, in sostituzione di Gabriele De Rosa, e Beniamino Andreatta alla Camera, al posto di Gerardo Bianco. Nel frattempo, il 12 giugno si erano svolte elezioni europee: queste consultazioni registrarono un ulteriore calo del Partito Popolare, che ottenne 3,4 milioni di voti, pari al 9,9%, e 9 seggi (fra gli eletti vi fu Gerardo Bianco).\nButtiglione segretario.\nCon la presenza di 853 delegati, in rappresentanza di 233\u00a0000 iscritti, alla fine di luglio del 1994 si tenne a Roma il primo congresso nazionale del partito. Per la scelta del sostituto di Martinazzoli alla segreteria si manifest\u00f2 uno scontro che si polarizz\u00f2 fra l'ala sinistra e destra del partito, i primi avevano proposto, inizialmente, diverso tempo prima dei lavori, la candidatura di Giovanni Bianchi, che venne per\u00f2 successivamente ritirata all'ultimo momento, per avere maggiori garanzie di vittoria, con la candidatura di Nicola Mancino; i secondi proposero Rocco Buttiglione.\nLa contrapposizione deriv\u00f2 da una diversa visione della strategia di alleanza con le altre forze politiche: mentre la destra del partito non escludeva a priori un'alleanza sia con il Partito Democratico della Sinistra, guidato da Massimo D'Alema, che con Forza Italia di Silvio Berlusconi, presidente del Consiglio ancora in carica, la sinistra era molto pi\u00f9 ostile all'idea di realizzare un'alleanza con il Cavaliere.\nFra i contrari all'ipotesi Buttiglione v'era l'ex segretario Martinazzoli (che dichiar\u00f2 che sarebbe stato come eleggere un sosia di Berlusconi), esponenti come Beniamino Andreatta, Sergio Mattarella, Rosy Bindi e la presidente Iervolino; fra i favorevoli a Buttiglione c'erano Franco Marini ed Emilio Colombo.\nFurono fatti da Ciriaco De Mita tentativi per evitare divisioni, proponendo di ritirare la propria candidatura sia a Giovanni Bianchi che a Rocco Buttiglione, che per\u00f2 non cedette alla richiesta. Al voto la candidatura di Buttiglione prevalse su Nicola Mancino ottenendo la segreteria con il 56% del consenso. A Giovanni Bianchi fu data la presidenza del partito. Prima dell'elezione il congresso approv\u00f2 un ordine del giorno per impegnare il nuovo segretario a perseguire una strategia di concorrenza sia a sinistra che a destra, e per escludere, fino al prossimo congresso, alleanze con la destra e Forza Italia. Visto l'esito del congresso, non ritrovandosi nella nuova linea della segreteria a cui il quotidiano di partito doveva fare riferimento, Sergio Mattarella si dimise dalla direzione politica de \"Il Popolo\", compito che poi verr\u00e0 affidato a Luca Borgomeo.\nNel novembre del 1994 si svolse anche un turno di elezioni amministrative che coinvolsero quasi tre milioni di elettori, in questa occasione il PPI raccolse il 12,7% dei consensi. Martinazzoli fu candidato dal partito sindaco di Brescia, sostenuto nel suo programma anche dal PDS e dai Verdi, e fu eletto con il 56,5% del consenso, vincendo sul candidato della Lega Nord e di Forza Italia (partiti che pochi mesi prima avevano ottenuto circa il 52% delle preferenze) Vito Gnutti, ministro in carica.\nVi furono diversi altri eletti in altri comuni capiluogo in alleanza con il PDS, come a Brindisi, dove i due segretari nazionali dei due partiti hanno tenuto un comizio in comune in favore di Michele Errico. Ma ci sono stati anche luoghi in cui il partito si present\u00f2 da solo e altri in alleanza con partiti della maggioranza parlamentare corrente (con l'esclusione di Alleanza Nazionale).\nIl governo Dini.\nCaduto il governo Berlusconi, nel gennaio 1995 venne affidato l'incarico a Lamberto Dini, si tratt\u00f2 di un esecutivo composto di soli tecnici, in linea con quanto chiesto dal Partito Popolare. In seguito si riunirono i leader della nuova maggioranza per stabilire il lavoro da compiere in Parlamento nei prossimi mesi, riunione in cui furono presenti Massimo D'Alema, Mariotto Segni e Umberto Bossi, si assent\u00f2 volontariamente Buttiglione, che venne sostituito dai capigruppi di Camera e Senato Andreatta e Mancino.\nButtiglione sfiduciato e Bianco segretario.\nButtiglione partecip\u00f2 il 30 gennaio al primo congresso di Alleanza Nazionale e, apprezzando l'operazione di cambiamento del partito attuata da Gianfranco Fini, rivel\u00f2 un'ampia apertura all'ipotesi d'alleanza con la coalizione guidata da Silvio Berlusconi, suscitando forti reazioni nel partito. Secondo Buttiglione, la coppia Berlusconi-Fini, non era pi\u00f9, secondo il suo precedente giudizio, da ritenersi compromettente per il sistema istituzionale italiano, capace cio\u00e8 di portare a un deragliamento verso soluzioni populistiche e autoritarie; e sarebbe anche possibile con loro riuscire ad elaborare e attuare una politica moderata, vicina al centro e come alleato di pari grado.\nL'ipotesi di un'alleanza a destra non era ritenuta praticabile dalla sinistra del partito. Secondo il parere di Beniamino Andreatta, si sarebbe seguito un disegno opposto ai motivi fondativi del Partito Popolare, sia con Berlusconi che con Fini non si sarebbe potuto costruire una societ\u00e0 rispettosa dei criteri di legalit\u00e0, dello Stato di diritto e della difesa delle minoranze, e notava come non fosse sufficiente dichiararsi liberali per esserlo. Mariotto Segni aveva alcuni giorni prima proposto per primo di schierarsi a livello nazionale al Partito Popolare, ma il suo progetto contemplava l'unione a forze liberal democratiche e riformiste, in congiunzione alla sinistra democratica rappresentata dal PDS; considerava la coalizione di Berlusconi distante dal centro e il centro non in grado di influenzarla in maniera autonoma e autorevole.\nTre giorni dopo l'apertura di Buttiglione, il presidente Bianchi, Mancino e Andreatta si espressero a favore della possibile candidatura dell'economista Romano Prodi alla guida di un'alleanza di centrosinistra, che avrebbe anche permesso al Partito Popolare di guidare la coalizione, essendo Prodi un rappresentante di una politica cattolica democratica.\nButtiglione non grad\u00ec che importanti esponenti del partito si esprimessero in favore di una linea contraria alla politica seguita dalla segreteria e arriv\u00f2 a deferirne diversi ai probiviri a partire dal presidente del partito e dai capigruppo di Camera e Senato. La sinistra del Partito Popolare era in aperta ribellione e chiedeva che si consultassero con un referendum interno e un congresso straordinario gli iscritti per far scegliere a loro se fosse il caso di sostenere Romano Prodi o di stringere alleanze con la destra parlamentare.\nIn vista delle elezioni regionali del 1995 e delle contestuali elezioni amministrative, Buttiglione mostr\u00f2 anche aperture all'ipotesi di alleanze con il PDS e comprensione per il problema di formare alleanze con Alleanza Nazionale, dopo aver ricevuto in merito considerazioni negative dalla maggior parte dei dirigenti regionali, i quali riferivano di un'impossibilit\u00e0 di dialogo e di non percepire localmente differenze rispetto al neofascista MSI.\nTuttavia, l'8 marzo decise di firmare un accordo elettorale con il Polo delle Libert\u00e0, che definiva l'intenzione di presentarsi alle regionali in una lista unica insieme a Forza Italia, CCD e altri partiti, con unione dei simboli, e l'accettazione dell'appoggio di Alleanza Nazionale al secondo turno delle elezioni provinciali e comunali (previsto dalla nuova legge elettorale allora in vigore).\nSecondo Buttiglione, anche se il PDS stava offrendo tutto il possibile per vincolare a s\u00e9 il Partito Popolare, l'accordo sarebbe stato da evitarsi, in quanto un'alleanza di questo tipo si sarebbe trasformata in un'\"alleanza strategica\", mentre si sarebbe dovuto invece puntare alla guida di un'area moderata, assicurandola contro il rischio di una deriva di destra. Buttiglione poneva l'attenzione sulle differenze culturali e i differenti interessi che avrebbero separato il partito dalla sinistra socialdemocratica del PDS, ritenendo, al fine di riconquistare il consenso democristiano perduto, di dover impedire che quegli elettori, che si sentivano alternativi alla sinistra e che nel contesto del momento non avrebbero altrimenti visto alternative alla destra, sentissero di non poter fare altro che votare per Berlusconi e per Fini, cosa che avrebbe portato a serie conseguenze per la politica del Paese.\nSostenendo la linea di apertura con la destra per\u00f2 Buttiglione perse il consenso di alcuni esponenti che l'avevano appoggiato, come Franco Marini, che era stato nominato dal segretario responsabile organizzativo, secondo il quale una svolta a destra non era consentita dal DNA dei cattolici democratici; di Emilio Colombo (gi\u00e0 referente di un gruppo della \"destra democristiana\"), che si sent\u00ec profondamente offeso da quelle decisioni, ritenute contrarie alla storia del partito e ai suoi rappresentanti storici; e di Luca Borgomeo. Fra coloro che invece ne appoggiavano le scelte c'erano Flaminio Piccoli e Roberto Formigoni.\nLa questione venne affrontata l'11 marzo al Consiglio nazionale: altri cinque deputati e 11 senatori lasciarono i gruppi parlamentari del Partito Popolare, andando a unirsi ai gruppi del CCD.\nL'11 marzo 1995 la crisi del partito raggiunse il culmine quando la maggioranza del Consiglio Nazionale, sconfessando l'alleanza elettorale con Forza Italia, annunciata da Buttiglione, lo sfiduci\u00f2 e lo dichiar\u00f2 decaduto eleggendo segretario Gerardo Bianco. Decisivo fu in questa occasione il voto di molti che avevano in precedenza sostenuto Buttiglione come Franco Marini e Emilio Colombo. Buttiglione rifiut\u00f2 di lasciare la carica e sospese il Consiglio Nazionale. Una sentenza della magistratura conferm\u00f2 successivamente Buttiglione nella carica di legittimo segretario, obbligandolo per\u00f2 ad attuare la linea politica fissata dal Consiglio Nazionale.\nLe regionali del 1995: i Popolari e i CDU.\nIl Partito Popolare si trovava in quel momento alla guida di 14 regioni: in Molise da solo; in Piemonte, Liguria, Abruzzo, Lazio, Campania, Sardegna si erano formate coalizioni con il PDS; altre alleanze di centrosinistra in Marche e Basilicata; con Lega Nord e socialisti in Lombardia, con partiti minori in Veneto, con S\u00fcdtiroler Volkspartei ed altri movimenti autonomisti in Trentino-Alto Adige, in giunte democristiane e socialiste in Calabria e in Sicilia. Il PPI era all'opposizione rispetto alle giunte regionali di Emilia-Romagna, Toscana e Umbria (PDS e altri partiti); Friuli-Venezia Giulia (Lega Nord) e Valle D'Aosta (Union Vald\u00f4taine).\nLa frattura tra le due anime del partito non si ricompose tanto che, alle elezioni regionali del 23 aprile 1995, esse parteciparono separatamente: l'ala del partito fedele a Buttiglione present\u00f2 liste comuni con Forza Italia, in tutte le quindici regioni a statuto ordinario chiamate al voto, con la denominazione di \"Forza Italia - il Polo Popolare\", mentre quella guidata da Gerardo Bianco, si present\u00f2 con proprie liste (in Toscana e Lazio assieme al Patto dei Democratici) in alleanza con le forze di centrosinistra (tranne che nelle Marche e in Campania, dove sostenne propri candidati alla presidenza della regione), con il nome di \"Popolari\" e un simbolo inedito: un gonfalone bianco con sopra disegnato il profilo di uno scudo. Lo slogan adottato dai Popolari fu \"lo scudo c'\u00e8, la croce aggiungila tu\": infatti l'uso del tradizionale scudo crociato era precluso dalla disputa in atto tra le due componenti per la propriet\u00e0 del simbolo.\nIl 24 giugno 1995 venne finalmente raggiunta un'intesa tra Buttiglione e Bianco: i due settori si sarebbero separati, ottenendo il primo il simbolo (lo scudo crociato) e il secondo il nome (Partito Popolare Italiano) del partito.\nNel luglio successivo, Buttiglione diede vita a una nuova formazione politica: i Cristiani Democratici Uniti.\nPartecipazione all'Ulivo.\nIl PPI partecip\u00f2 alle elezioni politiche del 21 aprile 1996 nell'ambito della coalizione dell'Ulivo e alla Camera, nel proporzionale, present\u00f2 liste comuni con SVP, PRI, l'Unione Democratica di Antonio Maccanico e i Comitati per l'Italia che vogliamo di Romano Prodi: la cosiddetta lista Popolari per Prodi, che ottenne il 6,8% dei voti e 4 deputati nel proporzionale, e nel maggioritario, sotto il simbolo dell'Ulivo, furono invece eletti 66 deputati e 32 senatori popolari.\nIl partito fece parte della maggioranza che espresse i governi della XIII Legislatura dal 1996 al 2001, in cui suoi esponenti assunsero importanti cariche governative, come Beniamino Andreatta, Sergio Mattarella, Rosa Russo Iervolino e Rosy Bindi.\nLa confluenza nella Margherita.\nIl 18 ottobre 2000, quando segretario del partito era Pierluigi Castagnetti, il PPI conflu\u00ec nella Margherita, insieme agli altri partiti di centro dell'Ulivo: I Democratici, Rinnovamento Italiano e l'Unione Democratici per l'Europa.\nNata come alleanza elettorale, la Margherita divent\u00f2 poi un vero partito, fondendo il PPI, i Democratici e Rinnovamento Italiano, senza per\u00f2 l'UDEUR. L'attivit\u00e0 politica del PPI fu pertanto sospesa, e il partito divenne un'associazione politico-culturale denominata \"I Popolari\" dopo il suo ultimo Congresso Nazionale del 2002.\nNel 2003 alcuni esponenti popolari, che non avevano condiviso la scelta dello scioglimento nella Margherita (tra cui Gerardo Bianco, Alberto Monticone, Lino Duilio), diedero vita a un altro movimento politico-culturale, pur rimanendo all'interno del partito di Francesco Rutelli, denominato Italia Popolare.\nMolti dei membri dell'ex PPI, in quanto parte della Margherita, sono poi confluiti il 14 ottobre 2007 nel Partito Democratico: le correnti di riferimento sono \"I Popolari\", \"Democratici Davvero\", \"Ulivisti\", \"Teodem\" e \"lettiani\"."}
{"id": "102438", "revid": "125819653", "url": "https://it.wikipedia.org/wiki?curid=102438", "title": "Fiordaliso (cantante)", "text": "Biografia.\nGli inizi e la vittoria a Castrocaro.\nFiglia di Auro Fiordaliso e Carla Pozzi e prima di sei figli, Marina inizia giovanissima a studiare pianoforte e canto, presso il conservatorio Giuseppe Nicolini di Piacenza. Esordisce all'et\u00e0 di 13 anni nell'orchestra \"L'allegra compagnia\" dove suo padre suonava la batteria, poi nel 1971 all'et\u00e0 di 15 anni rimane incinta del primo figlio che nascer\u00e0 a Milano il 10 febbraio 1972. La carriera da cantante di Fiordaliso prosegue negli anni settanta entrando a far parte dell'orchestra spettacolo Bagutti, con la quale incide alcuni album; sua, ad esempio, \u00e8 la voce solista del brano \"Io ho bisogno del mare\" (1980), title track dell'album omonimo all'interno del quale canta altri brani.\nNel 1981, partecipa al Festival di Castrocaro, dove presenta la canzone \"Scappa via\", piazzandosi al primo posto, a pari merito con Zucchero Fornaciari, autore del brano. Durante le esibizioni viene notata dal paroliere Salvatore De Pasquale (in arte Depsa), che le procura un contratto con la Durium e ne diventa il primo produttore e pigmalione. Il brano con cui vince Castrocaro non verr\u00e0 mai pubblicato su singolo, ma \u00e8 presente nella Compilation di Castrocaro '81 edita dalla Phonogram.\nGli anni ottanta.\nNel 1982, grazie alla vittoria a Castrocaro, Marina accede di diritto al Festival di Sanremo 1982 nella sezione \"Nuove proposte\" e per un decennio (tranne che nel 1987 e 1990) sar\u00e0 una presenza fissa della kermesse ligure.\nLa cantante si presenta scegliendo come nome d'arte il solo cognome, Fiordaliso, e interpreta \"Una sporca poesia\", composta da Pinuccio Pirazzoli e Franco Fasano con testo di Depsa, che diviene il suo primo successo, pur non giungendo in finale. Il relativo 45 giri esce su etichetta Durium, con \"Il canto del cigno\" (composta nella parte musicale da Zucchero Fornaciari) sul lato B.\nNel 1982 partecipa a Un disco per l'estate di Saint-Vincent con la canzone Maschera/Il mago non c'\u00e8 composta da Depsa e Pirazzoli.\nNel 1983 partecipa, con maggiore fortuna, per la seconda volta al Festival di Sanremo con il brano \"Oramai\", scritto ancora da Depsa, stavolta insieme ad Angelo Valsiglio e Claudio Daiano, classificandosi al 6\u00ba posto e ottenendo il premio della critica sezione \"Nuove proposte\".\nDopo il Festival, Gianni Morandi la sceglie come supporter per il suo nuovo tour. Oltre a \"Oramai\", presenta un nuovo brano \"Favola triste\" scritto per lei da Pirazzoli-Depsa ( ma inciso qualche mese dopo da Silvia Conti), e duetta con Morandi, accompagnata dal gruppo sardo del Coro degli Angeli, nei brani: \"In bicicletta\" di Riccardo Cocciante, \"Poster\" di Claudio Baglioni e La compagnia di Lucio Battisti.\nNell'autunno del 1983, terminata la collaborazione con Depsa, passa sotto la produzione del paroliere Luigi Albertelli e del compositore Enzo Malepasso suo compagno all'epoca. Frutto di tale collaborazione \u00e8 il suo primo album in studio, intitolato semplicemente \"Fiordaliso\". Il disco contiene sei brani scritti dalla coppia Albertelli-Malepasso, e quattro pezzi musicati da Flavio Premoli e Giangilberto Monti (Il miele e il vento), Enrico Riccardi (Fare l'amore), Gianni Far\u00e8 &amp; Andy Surdi (Credo in me), Flaviano Cuffari &amp; Gigi Belloni (Ananas) su testi di Albertelli.\nLa consacrazione con \"Non voglio mica la luna\" (1984).\nNel 1984 Fiordaliso partecipa, per la terza volta consecutiva, al Festival di Sanremo, raggiungendo l'apice del suo percorso sul palcoscenico dell'Ariston con \"Non voglio mica la luna\", il suo pi\u00f9 grande successo in assoluto, scritto per lei da Zucchero Fornaciari ed Enzo Malepasso su testo di Luigi Albertelli, con il quale si classifica al 5\u00ba posto nella categoria \u00abCampioni\u00bb (prima tra le donne) raggiungendo i vertici delle classifiche in Italia, Spagna e America Latina.\nVisto il grosso successo commerciale del singolo, per l'occasione viene ristampato anche il primo omonimo album, con l'aggiunta del brano sanremese, da cui il long playing prende il suo nuovo titolo: \"Non voglio mica la luna\" raggiungendo buoni risultati di vendita. La versione internazionale dell'album, destinata alla Spagna e per l'America latina, \u00e8 intitolata \"Yo no te pido la luna\" contiene brani in italiano e adattamenti in spagnolo, riscuotendo un ottimo risultato di vendite.\n\"Non voglio mica la luna\" diventa popolare anche in Germania, Svizzera, Francia e in tutti i paesi nell'Europa dell'Est, dove viene stampato con una singola edizione.\nAll'inizio dell'estate, sull'onda del successo sanremese, esce dapprima un nuovo singolo Li-be-llu-la/Terzinato, con il quale partecipa a Festival di Saint Vincent e subito dopo un Q Disc, intitolato \"Discoquattro,\" contenente 4 brani: \"Pi\u00f1a tropical\" (cantato in spagnolo), un duetto con Enzo Malepasso dal titolo \"Parliamo\", \"Fare l'amore\" e Li-be-llu-la. Quest'ultimo, pur non arrivando in vetta alla hit-parade come il singolo sanremese, raggiunge tuttavia un buon successo di vendite e radiofonico.\nIn autunno Fiordaliso duetta nel brano \"\u00c8 bello dire anche ti amo\" di Enzo Malepasso, autore e produttore della cantante piacentina, uscito su 45 su etichetta Durium.\nNel 1985 partecipa, per la quarta volta consecutiva, al Festival di Sanremo, con \"Il mio angelo\", che raggiunge un discreto successo di vendite, pur non eguagliando l'exploit commerciale di \"Non voglio mica la luna\". Il brano sanremese, molto diverso dalle atmosfere del brano dell'anno precedente, scritto appositamente per l'artista piacentina da Luigi Albertelli e ancora una volta da Enzo Malepasso, \u00e8 dedicato al figlio primogenito.\nSubito dopo il Festival, viene pubblicato il nuovo album, \"A ciascuno la sua donna\", nel quale interpreta canzoni appositamente scritte per lei da Dario Baldan Bembo, Fabio Concato, Enrico Ruggeri, Zucchero Fornaciari e Vasco Rossi.\nQuest'ultimo, in particolare, scrive \"Sar\u00e0 migliore\", il cui video dal vivo viene scelto come sigla TV di una trasmissione musicale di Italia 1, mentre lo stesso Vasco riprender\u00e0 la canzone in una sua raccolta del 2000. L'album molto curato nella veste grafica, affidata a Luciano Tallarini, ottiene un discreto successo radiofonico e di vendite.\nNella primavera dello stesso anno partecipa a Un disco per l'estate con \"Sola no, io non ci sto\" tratto dall'album \"A ciascuno la sua donna\". Quest'ultimo brano viene pubblicato su singolo in Spagna e America latina con il titolo \"Sola no yo no se estar\" e riscuote anch'esso un discreto successo, sull'onda del quale viene pubblicato l'adattamento in spagnolo dell'album \"A ciascuno la sua donna\" che, per questi mercati prende il titolo \"Sola no, yo no se estar\".\nNel 1985 esce in Messico un 45 giri \"Vive\" col quale coglie un grosso successo discografico e per il mercato nordeuropeo un 45 giri \"Quando dormi\" entrambi i brani scritti da Albertelli-Malepasso e mai pubblicati in Italia. \nAl termine del tour estivo parte il suo primo tour mondiale che, oltre all'Europa, tocca il Sudamerica, Russia, Cina e Giappone. A fine tour viene pubblicato un album live dal titolo \"Dal vivo per il mondo\", che ne celebra i momenti migliori.\nOltre ai suoi successi, il nuovo lavoro contiene un medley di vari cantautori italiani, in cui l'artista mette in luce le sue ottime qualit\u00e0 di interprete, l'inedito in lingua inglese \"You know my way\", e \"Sola no, yo no se estar\", versione spagnola di \"Sola no, io non ci sto\".\nNell'intento di imporla definitivamente, nel 1986 la Durium la fa partecipare nuovamente al Festival di Sanremo, con il brano \"Fatti miei\". Quest'ultimo composto da Zucchero Fornaciari, che si firma con lo pseudonimo di Malise, ed Enzo Malepasso su testo di Luigi Albertelli viene realizzato da Michele Torpedine e arrangiato da Peppe Vessicchio. Il brano pur di buona fattura non riesce a riscuotere il grosso riscontro commerciale di \"Non voglio mica la luna\". Subito dopo la partecipazione al Festival, viene ristampato l'LP \"Dal vivo per il mondo\" con \"Fatti miei\", al posto di \"You know my way\".\nNella primavera dello stesso anno promuove e prende parte in prima persona all'album \"Cantando per la mamma\", al quale collaborano anche Nino D'Angelo, Pupo, Fausto Leali, Giuseppe Cionfoli, Roberto Soffici e il gruppo femminile Toys for Boys. Il ricavato del disco verr\u00e0 devoluto all'Istituto per ragazze madri \"Villaggio della madre e del Fanciullo abbandonato di Milano\" presso il quale l'artista visse e diede alla luce il suo primo figlio nel 1972.\nIn autunno, Fiordaliso partecipa a Premiatissima '86, in coppia con Pupo presentando \"La vita \u00e8 molto di pi\u00f9\". Il brano, un duetto tratto dall\u2019omonimo album di Pupo, precedentemente scartato dalla commissione di Sanremo '86, arriva in finale si piazza al terzo posto.\nNello stesso anno, collabora all'album del cantautore messicano Lorenzo Antonio duettando ne \"El idioma del amor\", versione spagnola di \"We've got tonight\" di Bob Seger (portato al successo in Italia da Gianni Morandi e Amii Stewart col titolo \"Grazie perch\u00e9\"); l'album in questione giunge ai primi posti delle classifiche messicane trainato dal duetto.\nIn Sudamerica e in Spagna escono due singoli \"Desde Hoy\" (versione spagnola di \"Fatti miei\"), e \"Siento\" (mai tradotto in italiano) e due LP \"Canta en espanol\" per la Spagna e \"Fiordaliso\", per il Messico contenenti i due brani e adattamenti in lingua spagnola di alcuni brani tratti dalle precedenti produzioni.\nNel 1987 Fiordaliso non partecipa al Festival Sanremo: il brano che inizialmente sembra esserle destinato, \"Quello che le donne non dicono\", viene invece affidato all'interpretazione di Fiorella Mannoia, che ne ricaver\u00e0 il suo massimo successo popolare.\n\"\u00abEnrico Ruggeri e Luigi Schiavone gli autori della canzone, volevano affidarmela per Sanremo. Poi scelsero Fiorella Mannoia, perch\u00e9, a loro avviso, dopo il successo di\" Non voglio mica la luna\", dissero che ormai ero diventata nota e troppo identificata con un pezzo e un genere troppo commerciali.\u00bb\"\nEsce in primavera il suo terzo album in studio, intitolato \"Fiordaliso\", contenente dieci brani, a cui Fiordaliso partecipa, insieme a Luigi Albertelli alla scrittura dei testi di sette brani. L'album, arrangiato da Dado Parisini, curato nella veste grafica da Luciano Tallarini e prodotto da Luigi Albertelli \u00e8 dedicato alla nonna, da poco scomparsa, al cui ricordo la cantante \u00e8 molto legata.\n\"Il canto dell'estate\", il singolo estratto composto da Umberto Smaila e Enzo Malepasso su testo di Luigi Albertelli, viene presentato a Un disco per l'estate. Vengono, inoltre, utilizzati per la promozione i brani, \"Vicino al cielo\" (adattamento di \"Touch of Paradise\", del cantautore australiano John Farnham) e l'autobiografica \"I giorni dell'addio\", una delle sue migliori interpretazioni.\nDopo il tour estivo, Fiordaliso intraprende un tour invernale, durante il quale si esibisce nei teatri e nei palasport di tutta Italia. In quello stesso anno, la cantante prende parte, insieme a Paolo Mengoli, a un programma radiofonico che va in onda tutte le domeniche su Radio 1.\nSempre nel 1987, vengono pubblicati due nuove raccolte destinate al mercato latino dove \u00e8 molto popolare: il primo, intitolato semplicemente \"Fiordaliso\", destinato al pubblico di lingua spagnola del mercato statunitense, e l'altro, dal titolo \"Otra historia de amor\", esce invece in Messico.\nNel 1988, dopo la chiusura della Durium, firma un contratto con la major EMI alla quale giunge su interessamento di Toto Cutugno che diventa il suo nuovo produttore. Ne segue un cambio di immagine e di stile musicale, diverso da quello pop-rock del periodo Durium.\nFiordaliso ritorna in gara al Festival di Sanremo, dove presenta la melodica e urlata \"Per noi\", scritta interamente da Cutugno e classificandosi all'8\u00ba posto.\nIl pezzo, un duetto con Claudio Cabrini, cantante dalla potente timbrica simile a quella di Fausto Leali, ottiene un timido successo discografico. Il brano era stato scritto originariamente per Leali il quale dopo averlo provinato decise di incidere \"Mi manchi\". La tourn\u00e9e e il progetto per la realizzazione di un nuovo album vengono interrotti perch\u00e9 Marina \u00e8 in attesa del suo secondo figlio, che nascer\u00e0 all'inizio dell'anno successivo.\nIl 3 gennaio 1989, nasce infatti Paolo Alberto, e subito dopo Fiordaliso partecipa, per la settima volta, al Festival di Sanremo, dove presenta per il secondo anno consecutivo un pezzo firmato da Toto Cutugno, intitolato \"Se non avessi te\", che si piazza al 6\u00ba posto e ottiene un buon successo di vendite, con 8 settimane consecutive di permanenza nella Top 20 dei 45 giri pi\u00f9 venduti, raggiungendo per due volte la posizione #10.\nNella primavera del 1989 esce un album antologico intitolato \"Io...Fiordaliso\", che comprende sette brani gi\u00e0 pubblicati con la Durium, \"Per noi\" e gli inediti \"Se non avessi te\" e \"Ora che ci sei\", pubblicati su 45 giri.\nGli anni novanta.\nTerminata la collaborazione con Toto Cutugno, agli inizi del 1990, passa sotto la produzione artistica di Franco Ciani, primo marito di Anna Oxa, e torna al rock melodico con il brano, \"Cosa ti farei\", presentato in anteprima a \"Europa Europa.\" Nel giro di poche settimane il brano entra in Hit Parade diventando uno dei successi italiani pi\u00f9 ascoltati dell'estate e il suo secondo singolo pi\u00f9 venduto dopo \"Non voglio mica la Luna\". \"Cosa ti farei\", scritto da Franco Ciani e Mauro Paoluzzi, ottiene una certa popolarit\u00e0 anche nelle discoteche e nei club nella versione remix.\nNel 1990 Fiordaliso partecipa a quattro puntate di \"Europa Europa,\" in veste di primadonna musicale del programma, alternandosi con le colleghe Mia Martini e Milva. Quasi in contemporanea, esce il nuovo e atteso album di inediti, \"La vita si balla\", che annovera tra gli autori, Franco Fasano, Danilo Amerio, Fabrizio Berlincioni e Franco Ciani produttore dell'album, curato negli arrangiamenti da Herman Weindorff.\nTra una serata e l'altra del tour estivo, Fiordaliso partecipa, con successo, al Festivalbar e al nuovo Cantagiro, che conclude al 5\u00ba posto.\nNel 1991, prende parte per l'ottava volta al Festival di Sanremo presentando \"Il mare pi\u00f9 grande che c'\u00e8 (I Love You Man)\", primo singolo estratto dal nuovo album \"Il portico di Dio\", il secondo prodotto da Franco Ciani. Il brano, un rock melodico con accenti blues, staziona per varie settimane nella Top Ten della Hit Parade. L'album, curato negli arrangiamenti e nelle musiche da Fio Zanotti, risulta ad oggi il lavoro di maggior successo dell'artista. \"Saprai\" in coppia con Roby Facchinetti dei Pooh, \u00e8 il secondo singolo estratto. L'unica cover dell'album \u00e8 \"Facciamo scopa\", adattamento italiano di Zanotti e Ciani di \"I Wish I'd Known You Then\" di Shelly Peiken. \nNella primavera del 1992 partecipa a Un disco per l'estate e al Festivalbar, dove presenta, come anticipazione del nuovo LP, \"Dimmelo tu perch\u00e9,\" contenuto nel nuovo 33 giri che esce a fine maggio e che sar\u00e0 l'ultimo lavoro con la EMI. L'album, intitolato \"Io ci sar\u00f2\", contiene 8 tracce: due brani sono composti da Roby Facchinetti con testi di Franco Ciani, uno interamente da Gianni Togni e gli altri dalla coppia Franco Ciani e Fio Zanotti produttori entrambi dell'album. Seppur di discreta fattura l'lp non raggiunge i buoni livelli di vendite dei due precedenti lavori, e, in seguito a ci\u00f2, la EMI decide di non rinnovarle pi\u00f9 il contratto. \nLa EMI in quel periodo, forse troppo piena di artisti di fama, l\u2019aveva trascurata e lasciata troppo libera, nel senso che non c\u2019era chi davvero si occupasse di lei e di quello che avrebbe dovuto essere il suo repertorio per imporla definitivamente. In poche parole, un vero produttore.\nDa questo momento in poi la carriera discografica di Fiordaliso subisce una brusca battuta d'arresto e per tale motivo i successivi anni novanta la vedono esordire prima in TV e poi in teatro.\nNella primavera del 1993 ha inizio un tour acustico con l'accompagnamento di due chitarristi, mentre in autunno Fiordaliso fa parte del cast fisso della nuova edizione di \"Domenica in\", insieme alla collega Francesca Alotta, con la quale, ogni settimana, oltre ai suoi successi personali, ripercorre la storia della musica italiana e internazionale. Marina partecipa, inoltre, alla sigla di apertura del programma, intitolata \"Vieni a volare con noi\", e a quella di chiusura, costituita dal brano \"Viaggiando\", inserito nell'album della Alotta.\nLa raccolta \"E adesso voglio la luna\" viene pubblicata nella primavera del 1994, e contiene, oltre ai suoi maggiori successi riarrangiati in chiave soul, anche due inediti: \"Tutti colpevoli\" e \"Mascalzone\", scritta per lei da Giorgio Faletti. L'album riscontra un buon successo discografico grazie anche al passaggio televisivo e a promozione attraverso \"Domenica in\".\nNel 1995 Fiordaliso viene scelta come protagonista di \"Blood Brothers - Fratelli di Sangue\", il celebrato musical di Willy Russel, che dopo sette anni di successi internazionali approda finalmente anche in Italia. \u00c8 la storia, piena di intrighi, sentimenti e passioni, di Mrs Johnstone (Fiordaliso), una giovane donna di Liverpool abbandonata dal marito e gravata dal peso di sette figli da allevare tra gli stenti. La ventottenne signora trova impiego presso una ricca famiglia borghese quando scopre di essere incinta per l'ottava volta: due gemelli. Mrs Johnstone, colta da comprensibile sconforto, si vede costretta ad accettare l'offerta di Lady Lyons -sua datrice di lavoro- di affidarle uno dei due bambini. Cos\u00ec sar\u00e0. La Lyons, per\u00f2, contravvenendo agli accordi, si sbarazzera' in breve tempo della domestica per evitare che i due fratellini, vivendo a stretto contatto possano essere messi a conoscenza della verit\u00e0.\n\"Fratelli di sangue\" debutta in prima nazionale al Teatro Nazionale di Roma. La versione italiana, tradotta e adattata da Bruno Corbucci, con la regia di Vito Molinari e la sorprendente interpretazione di Fiordaliso, riscuote un grande successo di pubblico e di critica, e viene replicato anche nella stagione successiva in molte citt\u00e0 italiane. Nel 1995, Marina Fiordaliso ottiene il Premio Renato Rascel come showgirl-rivelazione dell'anno, e il Premio Bob Fosse, per le sue doti di interprete, messe in luce nel musical.\nNel 1996 in coppia con Annalisa Cucchiara, anche lei nel cast del musical, incide un singolo con due brani, \"Disordine mentale\" e \"Donne sole in citt\u00e0\".\nDalla seconda met\u00e0 degli anni novanta Fiordaliso, nell'impossibilit\u00e0 di intraprendere un nuovo percorso musicale ed artistico pi\u00f9 maturo ed impegnato, abbandonata e delusa dall'ambiente discografico, si allontana volontariamente dalle scene, per ritornare sette anni dopo, nel 2002, richiamata a Sanremo da Pippo Baudo.\nDal 1997 al 2001 inaugura il \"Fiordaliso Disco Live,\" una serie di spettacoli nelle discoteche delle principali citt\u00e0 del Nord Italia. Lo show consiste in un concerto di oltre due ore, basato principalmente su un repertorio di cover di brani di cantautori, dagli anni sessanta fino ad oggi.\nIl 1997 vede Fiordaliso attiva in Spagna e America Latina, dove esce l'album \"Como te amar\u00e9\", tutto cantato in spagnolo, contenente 6 suoi successi e 6 cover di canzoni delle sorelle Bert\u00e8 per le quali Fiordaliso, affine per vocalit\u00e0 e timbrica, ha sempre avuto ammirazione e stima.\nAll'inizio del 1998 \"Como te amar\u00e9\" esce in versione italiana col titolo di \"Sei bellissima\".\nQualche mese dopo esce un nuovo singolo, (non presente nella prima stampa del cd) \"Come si fa\", scritto da Valentina Gautier, abbinato ad \"Ahi ahi ahi\" composto dal fratello Andrea Fiordaliso su testo di Fabrizio Berlincioni e un medley delle sue tre hits: \"Non voglio mica la luna\", \"Cosa ti farei\" e \"Il mare pi\u00f9 grande che c'\u00e8\". Il nuovo singolo viene presentato al Motor Show di Bologna e in contemporanea su Radio Italia. Entrambi i lavori, arrangiati da Alberto Radius e prodotti da Mario Limongelli, escono per la NAR International, ottenendo negli anni un discreto successo di vendite.\nL'album verr\u00e0 ristampato altre due volte: la prima volta nel 2002, con lo stesso titolo e le medesime tracce ma con diverso ordine; la seconda, nel 2004, con una copertina completamente diversa, ripristinando l'ordine della tracklisting della prima edizione del 1998, ma modificandone il titolo in \"Come si fa\", dalla citata canzone della Gautier, che questa volta viene aggiunta all'inizio della raccolta, seguita dall'altro inedito dell'epoca, \"Ahi ahi ahi\".\nGli anni duemila.\nIl 2000 la vede dare alle stampe un nuovo singolo, il brano \"Linda Linda\" interamente cantato in lingua araba che viene presentato a una manifestazione svoltasi a Bologna, trasmessa in diretta nazionale sulle frequenze di RadioLatteMiele.\nNel 2002, voluta da Pippo Baudo, ritorna al Festival di Sanremo riscuotendo un buon successo di pubblico con il brano \"Accidenti a te\", firmato da Giancarlo Bigazzi e Marco Falagiani, gli stessi autori che avevano scritto \"Gli uomini non cambiano\" per Mia Martini. Il pezzo, classificatosi al 9\u00ba posto della classifica finale, viene inserito nel nuovo album-raccolta \"Risolutamente decisa\", che contiene, oltre al brano sanremese, altri due inediti, \"Noi donne\" e \"Dal prossimo amore\", e nove brani del suo repertorio riarrangiati in chiave blues e registrati in presa diretta.\nSubito dopo, la cantante piacentina viene chiamata da Pierangelo Bertoli a duettare con lui il suo pi\u00f9 grande successo \"Pescatore\"; il pezzo viene inserito nell'album del cantautore emiliano \"301 guerre fa\" e viene cantato spesso dalla stessa Fiordaliso nei suoi concerti di piazza.\nNella primavera del 2003 esce un nuovo singolo, \"Estate '83\", scritto da Gennaro Cosmo Parlato, che da il titolo al nuovo tour estivo e nello stesso anno partecipa all'album di Nilla Pizzi con la quale duetta in \"Le parole che non ti ho detto mai\".\nNell'autunno del 2003 Fiordaliso partecipa al reality show di Rai 2 \"Music Farm\". A due puntate dal termine viene eliminata da Riccardo Fogli, che poi vincer\u00e0 il programma. Al termine dello show, esce la relativa \"Music Farm Compilation\", che include solo due delle numerose cover da lei interpretate durante la trasmissione: \"Dimmi come\", di Alexia, ma soprattutto \"Anche per te\", di Mogol-Battisti della quale realizza una delle pi\u00f9 belle cover incise di questo brano. Sull'onda del rilancio, la EMI pubblica una raccolta di sedici brani per la serie \"Made in Italy\", attingendo dai tre album realizzati tra il 1990 e 1992. Per l'occasione, i sei brani tratti da \"La vita si balla\" vengono rimasterizzati.\nIntanto Fiordaliso riparte in tourn\u00e9e, che continua fino a ottobre, e torna in TV, sempre su Rai 2, entrando a far parte del cast di \"Piazza Grande\". Nel corso del programma Fiordaliso ha uno spazio musicale fisso, dove, accompagnata dall'orchestra del maestro Mazza, interpreta almeno una canzone per puntata, conducendo inoltre il gioco musicale che prende il nome dal suo pi\u00f9 grande successo: \"Non voglio mica la luna\".\nNel 2006 Marina viene chiamata dalla regista Manuela Metri e dalla produzione di \"Menopause - The Musical\", per interpretare una delle quattro donne protagoniste dell'edizione italiana di un musical di successo in America. Il debutto avviene a Roma l'8 marzo. Il musical ottiene un notevole successo, soprattutto grazie all'ironia con cui tratta un tema particolare come quello della menopausa.\nGli anni duemiladieci.\nDa gennaio Fiordaliso presenta il musical \"Anima rock\" di Sebastiano Bianco, spettacolo in cui interpreta il fantasma di una squinternata cantante rock al fianco di Miranda Martino e Paila Pavese.\nParte in primavera un nuovo tour nel quale, oltre a proporre 15 tra i suoi brani pi\u00f9 famosi, rende omaggio a grandi cantautori tra i quali Modugno, De Andr\u00e8 e Fossati.\nNel 2010 diventa insegnante di canto per due accademie di formazione per giovani artisti, tra Catania e Siena, ed entra a far parte della Musical Artime Academy con la direzione artistica di Fioretta Mari, come docente di canto e interpretazione scenica.\nNel corso del 2011 la cantante \u00e8 ancora nei teatri con la quinta stagione di repliche del musical \"Menopause\".\nNel 2012 porta in tour il suo nuovo lavoro dal titolo \"Sponsorizzata\", contenente anche un DVD celebrativo registrato all'Ambra Jovinelli di Roma per festeggiare i suoi trent'anni di carriera. Il cofanetto contiene un primo volume composto da inediti in studio e un secondo registrato dal vivo, sempre in occasione del concerto all'Ambra Jovinelli.\nNel 2013 e 2014 \u00e8 stata presente nel cast di \"Tale e quale show\" in onda su Rai 1 portando in scena le imitazioni di personaggi quali Loredana Bert\u00e8, Gianni Morandi, Tina Turner, Mia Martini, Aretha Franklin, Donatella Rettore, Bonnie Tyler e Rita Pavone.\nIl 19 settembre 2015 si esibisce con i brani \"Non voglio mica la luna\" e \"Male\" sul palco di Piazza del Popolo a Roma, in rappresentanza dell'Animal Day Live, la prima giornata internazionale in favore dei diritti degli animali.\nL'8 ottobre 2015 esce nelle radio \"Male\" uno dei singoli estratti dall'album Frikand\u00f2.\nIl 16 ottobre 2015 esce il suo nuovo album di inediti dal titolo \"Frikand\u00f2,\" interamente auto-prodotto, e anticipato in primavera dal singolo \"La lupa\" (composto da Giordano Tittarelli su testo di Roberta Faccani).\nIl 4 dicembre 2015 esce il nuovo singolo \"A casa per natale\" con Aurora Codazzi.\nNella primavera 2016 viene ufficializzata la sua partecipazione all'undicesima edizione del reality show \"L'isola dei famosi\" in onda su Canale 5 in prima serata con la conduzione di Alessia Marcuzzi in qualit\u00e0 di concorrente. Durante la permanenza sull'isola la cantante ha espresso pi\u00f9 volte il desiderio di abbandonare il reality per tornare a casa, il suo abbandono effettivo \u00e8 avvenuto nel corso della quarta puntata venendo eliminata con il 46% dei voti.\nHa esordito come scrittrice insieme a Rita dalla Chiesa nel dicembre 2016, con il libro per l'infanzia \"Il cacciatore di stelle\".\nIl 12 maggio 2017 esce su ITunes il nuovo singolo della cantante \"Senza una lacrima\", che tratta il tema dell'eutanasia, il brano viene pubblicato a seguito dei fatti legati a Fabiano Antoniani, morto tramite suicidio assistito il 27 febbraio 2017 dopo 3 anni in stato di cecit\u00e0 e tetraplegia, situazione simile a quella vissuta dal fratello dell'artista negli anni precedenti.\nDal settembre 2017 \u00e8 ospite fissa del programma Domenica Live condotto da Barbara D'Urso su Canale 5.\nDal 28 gennaio fino al 25 febbraio 2018 conduce l'annuale edizione del Carnevale di Cento, Nel frattempo dal 5 al 9 febbraio 2018 durante la settimana del festival di Sanremo \u00e8 giudice fisso del programma \"La Prova del Cuoco\".\nFilantropia.\nNella primavera del 2008 esce un DVD \"M'amo non m'amo\", patrocinato dall'Associazione Italiana Donne Medico.\nA dicembre esce il singolo \"Canto del sole inesauribile\" con testo di Kaball\u00e0 tratto dalle poesie di papa Giovanni Paolo II; musica e arrangiamenti sono del Maestro Fio Zanotti.\nCon questo singolo, che anticipa il successivo album di inediti, Fiordaliso realizza un nuovo progetto di solidariet\u00e0: tutti i proventi andranno a favore dell'Associazione Comunit\u00e0 Papa Giovanni XXIII, fondata da don Oreste Benzi.\nIl 29 novembre 2011, per i suoi trent'anni di carriera, \u00e8 uscito un triplo cofanetto intitolato \"Sponsorizzata\", il cui ricavato dalla vendita viene destinato a un'associazione che lotta contro il tumore al seno.\nControversie.\nFiordaliso \u00e8 stata protagonista dello spot di Bassano Outlet, un video pubblicitario dai contenuti violenti."}
{"id": "102439", "revid": "1573940", "url": "https://it.wikipedia.org/wiki?curid=102439", "title": "Seuadjtu", "text": "Biografia.\nSovrano praticamente sconosciuto, citato solamente dal Canone Reale e probabilmente identificabile con il Seuadjetra della Sala degli Antenati a Karnak, dove la mancanza di ordine cronologico nella lista rende spesso difficile il riconoscimento dei sovrani.\nQuesto sovrano, come altri della stessa dinastia, regn\u00f2 solamente su una piccola porzione dell'Egitto in contemporanea ad altri dinasti appartenenti alle dinastie parallele (XIV e XVI) e forse anche a taluni della stessa XIII dinastia"}
{"id": "102444", "revid": "767487", "url": "https://it.wikipedia.org/wiki?curid=102444", "title": "Filippa Giordano", "text": "Biografia.\nInterprete di brani di musica leggera, ma con una estensione vocale da cantante di musica lirica, \u00e8 figlia d'arte: il padre, Marcello Pecorella, \u00e8 stato cantore nel registro di basso nel Coro della Cappella Sistina.\nAssai popolare in America Latina, ha in repertorio l'aria \"Casta diva\", dalla \"Norma\" di Vincenzo Bellini, l\"Habanera\" dalla \"Carmen\" di Georges Bizet, il \"Va pensiero\" dal \"Nabucco\" di Giuseppe Verdi e l\"Ave Maria\" di Franz Schubert, che ha eseguito in concerto davanti a papa Giovanni Paolo II.\nHa debuttato nel 1999 partecipando al Festival di Sanremo con la canzone \"Un giorno in pi\u00f9\", brano che si \u00e8 classificato secondo nella categoria Nuove proposte.\nNel 2001 tiene un concerto al Teatro Alighieri per il Ravenna Festival.\nNell'autunno 2001 ha registrato il brano \"Stella\", incluso, assieme ad altri brani di Andrea Bocelli, nella colonna sonora del film \"Vajont\" di Renzo Martinelli. Nel 2002 ha partecipato nuovamente al Festival di Sanremo con \"Amarti s\u00ec\".\nVerso la fine del 2005 ha pubblicato per un'etichetta giapponese l'album, \"Prima Donna\", contenente sia canzoni in lingua italiana che brani in lingua inglese. A qualche settimana di distanza, sul mercato giapponese \u00e8 stata poi pubblicata una collezione dei suoi principali successi: \"Passioni - Best Selection\". Sempre nel dicembre 2005 la cantante ha tenuto due concerti a Tokyo.\nNel 2006 l'album \"Prima Donna\" \u00e8 stato distribuito anche in Messico con l'aggiunta di due \"bonus track\" in lingua spagnola: \"Me he enamorado de ti\" e \"Como he de vivir sin tu cari\u00f1o\" (la prima \u00e8 un adattamento in spagnolo di \"Woman in love\", canzone portata al successo negli anni ottanta da Barbra Streisand).\nL'album ha raggiunto i primi posti delle classifiche di vendita messicane ed \u00e8 stato accompagnato da un breve \"tour\". Considerato il successo avuto dal disco, \u00e8 stato successivamente pubblicato il DVD che registra la \"performance live\".\nTra il 2006 ed il 2007 gli album \"Filippa Giordano\" e \"Il rosso amore\" sono stati anch'essi ristampati e distribuiti sempre per il mercato messicano.\nNel 2010 Filippa ha ottenuto la cittadinanza messicana."}
{"id": "102445", "revid": "1641266", "url": "https://it.wikipedia.org/wiki?curid=102445", "title": "Aberrazione sferica", "text": "L'aberrazione sferica \u00e8 un'aberrazione che fa parte delle aberrazioni monocromatiche e delle aberrazioni assiali. Appartiene a sistemi ottici con lenti sferiche. Queste portano alla formazione di una immagine distorta.\n\u00c8 provocata dal fatto che la sfera non \u00e8 la superficie ideale per realizzare una lente, ma \u00e8 comunemente usata per semplicit\u00e0 costruttiva. I raggi distanti dall'asse vengono focalizzati ad una distanza differente dalla lente rispetto a quelli pi\u00f9 centrali.\nPer evitare il fenomeno si utilizzano particolari lenti non sferiche, chiamate \"asferiche\", pi\u00f9 complesse da realizzare e molto costose. Il difetto pu\u00f2 anche essere minimizzato scegliendo opportunamente il tipo di lente adatto all'impiego specifico; per esempio una lente piano-convessa \u00e8 adatta per focalizzare un fascio collimato a formare un punto preciso, se usata con il lato convesso rivolto verso il fascio stesso.\nL'invenzione delle prime lenti con cui superare l'Aberrazione sferica fu dell'astronomo Robert Blair, lenti che egli chiam\u00f2 \"aplanatiche\"."}
{"id": "102447", "revid": "125892947", "url": "https://it.wikipedia.org/wiki?curid=102447", "title": "Gianluca Grignani", "text": "Tra i principali cantautori e musicisti della sua generazione, negli oltre 25 anni di carriera ha ricevuto numerosi premi e riconoscimenti, tra i tanti, un Telegatto, la Grolla d'oro e una nomination ai Nastri d'argento per la colonna sonora del film \"Che ne sar\u00e0 di noi\", il Premio \"Mia Martini\"\",\" il Venice Music Awards come miglior artista maschile, il Premio Barocco, tre Premi Lunezia per il valore musical-letterario dei suoi album e due Premi RTL 102.5, uno per il miglior album (\"Cammina nel sole\") e uno alla carriera. Inoltre \"La fabbrica di plastica\" \u00e8 stato decretato, dalla rivista \"Rolling Stone,\" il miglior brano rock italiano.\nHa venduto complessivamente circa 5 milioni di dischi certificati da FIMI, per cui ha ottenuto un disco di diamante, vari dischi di platino e dischi d'oro. Grazie ai suoi lavori, descritti dalla critica come \"fuori dagli schemi\", gi\u00e0 nei primi anni della sua carriera, viene considerato uno dei pilastri della musica rock italiana.\nSia per la sua musica sia la poetica dei suoi testi, si \u00e8 guadagnato l'appellativo di \"poeta maledetto\". Oltre a ci\u00f2 \u00e8 soprannominato \"Joker\", dal brano omonimo dell'album \"Campi di popcorn\".\nBiografia.\nAnni '90.\nCresciuto a Precotto, periferia nord della citt\u00e0 di Milano, si trasferisce a Correzzana (in Brianza) all'et\u00e0 di 17 anni. Studia chitarra e nel frattempo incomincia sia a scrivere le prime canzoni (influenzato da gruppi come The Beatles, Police e Nomadi, ma soprattutto da Elvis Presley, suo mito fin dall'et\u00e0 di 6 anni, e da Lucio Battisti) sia a suonare nei locali della sua zona.\nSuccessivamente studia anche presso il CPM, scuola di musica fondata da Franco Mussida, fondatore della PFM.\nFondamentale per il suo percorso artistico \u00e8 l'incontro con Vince Tempera e Massimo Luca, chitarrista e produttore (gi\u00e0 chitarrista di Battisti, Concato e altri), che lo propongono alle pi\u00f9 importanti case discografiche. Nel 1994 \u00e8 la PolyGram che decide di metterlo sotto contratto e presentarlo al pubblico di Sanremo Giovani con il singolo \"La mia storia tra le dita\". Alcuni mesi dopo \u00e8 la volta dell'esordio, nella categoria \"Nuove Proposte\", al Festival di Sanremo con il brano \"Destinazione Paradiso\", che immediatamente diventa un grandissimo successo. Sempre nel 1995 Gianluca incide il suo primo album, \"Destinazione Paradiso\", che vende in un solo anno due milioni di copie e lo lancia anche nel mercato sudamericano, oltre a fargli vincere un Telegatto come artista rivelazione dell'anno e fargli ricevere, pubblicamente, le lodi di Mogol che stilisticamente lo accoster\u00e0 a Battisti. Dopo il successo, scompare improvvisamente dalle scene e comincia a prendere piede una leggenda metropolitana secondo cui sarebbe addirittura morto di overdose.\nL'anno successivo pubblica \"La fabbrica di plastica\" prodotto sempre da Massimo Luca con la collaborazione di Greg Walsh. All'uscita venne accolto con critiche contrastanti, disorientando il mercato e il suo pubblico proprio per il carattere sperimentale e rock dell'opera che sembrava allontanarlo dallo stereotipo di tipico cantante pop italiano dei suoi esordi. La copertina dell'edizione limitata venne realizzata con sfumature di colore differenti fra una copia e l'altra, rendendo ogni album un esemplare unico sul piano grafico. Durante la registrazione dell'album si prospett\u00f2 il ritorno a Sanremo nell'edizione del 1996, che Grignani per\u00f2 rifiut\u00f2.\nIn questi primi anni si fece notare subito per il suo carattere scontroso e fuori dagli schemi, rifiutando, oltre a Sanremo, partecipazioni in playback e limitando le apparizioni in televisione e la promozione dei suoi lavori. Si rese anche protagonista, in negativo, per alcuni suoi comportamenti durante il \"Fabbrica di Plastica Tour\".\nNel 1998 viene pubblicato \"Campi di popcorn\", coprodotto con Jay Healy (che aveva gi\u00e0 lavorato per molti artisti come John Mellencamp, Live e Patti Smith). L'ispirazione dell'opera \u00e8 frutto di un lungo viaggio che porta il cantautore da Vancouver in Canada sino a Puerto Vallarta in Messico, con tappe a Nashville, nella Graceland di Elvis Presley e termina a New York, nei leggendari studi della Hit Factory dove registra tutto l'album. Il risultato \u00e8 un altro lavoro fuori dagli schemi e dalle attese, in cui le dodici canzoni contenute compiono una fusione di sonorit\u00e0 acide e linee melodiche dolci.\nNel 1999 Grignani fa la sua seconda apparizione al Festival di Sanremo con \"Il giorno perfetto\", canzone che d\u00e0 anche il titolo alla sua prima raccolta di successi (\"Il giorno perfetto\"), contenente \"remix\", versioni acustiche e \"live\" dei suoi pezzi pi\u00f9 conosciuti, oltre a inediti.\nAnni 2000.\nNell'estate del 2000 pubblica il suo quarto album \"Sdraiato su una nuvola\". Abbandonate le ritmiche serrate e le sperimentazioni di \"Fabbrica di plastica\" e \"Campi di popcorn\", il risultato \u00e8 un album molto introspettivo e cantautorale, influenzato dal suo soggiorno in India, dove nel frattempo Grignani si era cimentato come attore nel film \"Branchie\" di Francesco Ranieri Martinotti, tratto da un romanzo dello scrittore Niccol\u00f2 Ammaniti. Grignani scala le classifiche di vendita con i singoli \"Speciale\" e \"Le mie parole\".\nTrascorsi due anni, nel 2002, Grignani partecipa per la terza volta a Sanremo con \"Lacrime dalla luna\"; brano che prelude all'uscita del disco \"Uguali e diversi\", che raggiunge le vette delle classifiche discografiche dei dischi pi\u00f9 venduti e vi rimane per molte settimane, grazie soprattutto al traino della hit estiva \"L'aiuola\".\nDopo alcuni anni di eccessi e turbolenze, compreso l'uso di cocaina, nel 2003 pubblica \"Succo di vita\", seconda raccolta di successi (che vengono rimasterizzati digitalmente per l'occasione) con due inediti: \"Mi stracci il cuore (perdere il controllo)\" e \"Succo di vita\"; \"Succo di vita\" diventa anche il titolo di un successivo DVD contenente materiale inedito insieme a una selezione dei migliori videoclips delle sue canzoni pi\u00f9 famose.\nNel 2005 si trova a collaborare con Andrea Guerra (figlio del poeta Tonino Guerra) alla composizione di \"Che ne sar\u00e0 di noi\", per la colonna sonora dell'omonimo film di Giovanni Veronesi con l'attore Silvio Muccino; con essa vince e riceve il rinomato premio della \"Grolla d'oro per il Cinema 2005\" a Saint Vincent.\nA tutto ci\u00f2 segue la pubblicazione del suo sesto lavoro in studio: \"Il re del niente\" prodotto nuovamente in collaborazione con Massimo Luca. L'uscita dell'album, avvenuta il 10 giugno 2005, coincide con un'originale e innovativa iniziativa ideata dallo stesso Grignani. \"Il Re Del Niente\" \u00e8 stato infatti pubblicato in due versioni differenti: la prima \u00e8 quella \"standard\" classica; la seconda, contenente anche 4 tracce bonus in versione \"demo\" di \"Cammino in centro\", \"Un altro film\", \"100.000 giorni fa\" e \"Bambina dallo spazio\", \u00e8 la versione \"CD + Concerto\u00a0\u2013 Special Edition\". Ovvero, per la prima volta, viene offerta la possibilit\u00e0 di acquistare, con l'album, anche un coupon che d\u00e0 diritto all'ingresso a un concerto dello stesso cantautore, volendo cos\u00ec unire i due momenti, solitamente separati, della produzione di un artista: il disco e l'esibizione dal vivo.\nI singoli estratti dall'album, \"Bambina dallo spazio\", \"Arrivi tu\" e \"Il re del niente\" scalano le classifiche radiofoniche e permettono all'artista di aggiudicarsi due importanti e prestigiosi riconoscimenti: il Premio Mia Martini e il Premio Lunezia per il valore letterario dei testi contenuti nell'album.\nNel 2006 Gianluca Grignani partecipa ancora al Festival di Sanremo dove presenta il brano \"Liberi di Sognare\", eliminato al primo turno, ma che ottiene un buon riscontro radiofonico e lo porta verso un lunghissimo tour che lo tiene impegnato per oltre un anno e mezzo.\nNel frattempo, durante l'estate del 2007 viene coinvolto in un'indagine della magistratura denominata \u00abOperazione Paradiso\u00bb (forse in relazione proprio alla sua famosa canzone) e volta a colpire un grosso giro di spaccio di cocaina, ma tutto ci\u00f2 lo vede inquisito soltanto in veste di cliente abituale e per \"cessione\" gratuita.\nNel febbraio 2008, alla sua ulteriore partecipazione al Festival di Sanremo, si posiziona ottavo con \"Cammina nel sole\", una canzone dalle sonorit\u00e0 country rock che anticipa l'uscita dell'omonimo album (\"Cammina nel sole\"), avvenuta il 14 marzo 2008. Prodotto e arrangiato dal maestro Fio Zanotti, arricchito dalle preziose collaborazioni alle chitarre di Dodi Battaglia (Pooh) e Stefano Brandoni e al basso di Saturnino, \u00e8 un disco rock melodico che riecheggia a tratti il primo album del cantautore. Evidente quindi il messaggio positivo di amore per la vita che vuole gridare nella canzone sanremese \"Cammina nel sole\".\nIl 20 ottobre 2008 gli viene ritirata la patente per guida in stato di ebbrezza dopo esser stato sottoposto al test del tasso alcolemico del sangue, che risulter\u00e0 4 volte superiore al consentito dalla legge.\nSempre nell'ottobre 2008 esce una nuova versione del singolo (estratto dal medesimo album) \"Vuoi vedere che ti amo\", che viene cantato in duetto con L'Aura; a esso \u00e8 anche abbinato un videoclip che vede i due artisti cantare insieme.\nQuesta versione speciale del brano serve anche per lanciare sul mercato la riedizione e \"repackaging\" dell'album stesso, avvenuta il 14 novembre seguente, con il titolo \"Cammina nel sole - Tour Edition\". Esso contiene 16 tracce tra cui si trovano, insieme a quelle originali e a questa nuova reinterpretazione con L'Aura, anche alcune versioni \"live\", inedite, di successi passati del cantautore come \"Mi piacerebbe sapere\", \"Falco a met\u00e0\", \"Dio privato\" e \"La canzone\", oltre a una sua interpretazione di \"Mi sono innamorato di te\" di Luigi Tenco.\nA esso fa seguire un \"Cammina Nel Sole Tour Unplugged\", ovvero una serie di concerti suonati in versione acustica.\nNell'aprile 2009 ha partecipato all'incisione del brano \"Domani 21/04.2009\" di Mauro Pagani, i cui proventi saranno devoluti alle popolazioni colpite dal terremoto dell'Aquila.\nIl 13 agosto 2009, a Viggianello (PZ), dopo essere arrivato in ritardo e aver irritato il pubblico con circa un'ora di concerto, completamente sottotono tenuto in condizioni di evidente alterazione e dimenticando musica e parole delle sue stesse canzoni e dopo essere stato insultato dalla folla, il cantante si \u00e8 accasciato al suolo sul palcoscenico, colto da un malore. Soccorso dai volontari della Croce Rossa presenti sul posto, \u00e8 stato poi successivamente riaccompagnato in albergo dai Carabinieri. Il medico ha definito lo sfinimento \"stress da lavoro\" e ha prescritto una settimana di riposo.\nAnni 2010.\nA due anni di distanza da \"Cammina nel sole\", il 29 gennaio 2010 esce il suo album \"Romantico Rock Show\". Il primo singolo tratto \u00e8 \"Sei sempre stata mia\", scritto e registrato nella sala d'incisione che Gianluca ha costruito nelle adiacenze della sua casa in campagna, dove vive con i suoi tre figli, sua moglie e i suoi cani.\nSu richiesta di Maria De Filippi scrive un brano dal titolo \"Mostrami il tuo amore\", inserito nel CD \"Sfida\", contenente brani inediti per i ragazzi partecipanti al talent show Amici, e cantato da Enrico Nigiotti, la cui versione \u00e8 stata molto apprezzata dal suo autore.\nIl 22 settembre 2010 esce il suo libro autobiografico intitolato \"La mia storia tra le dita\".\nNel giugno 2011 produce per la sua etichetta discografica il giovane cantautore Massimiliano Lalli, firmando con lui il brano di esordio \"Lacrime senza fine\" in cui partecipa come strumentista, produttore e di cui firma il \"featuring\".\nNell'autunno 2011 partecipa come tutor al talent show Star Academy. Nello stesso anno scrive la canzone \"Un livido sul cuore\" per la cantante Jessica Mazzoli della quinta edizione del talent Show X Factor.\nIl 30 settembre 2011 esce il suo nuovo singolo \"Un ciao dentro un addio\" che anticipa l'uscita dell'album \"Natura umana\", avvenuta il 25 ottobre 2011. Nel dicembre 2011 viene pubblicato il suo secondo singolo \"Natura umana\" seguito nel marzo 2012 dal singolo \"Sguardi\".\nNella serata dei duetti del Festival di Sanremo 2012 affianca Pierdavide Carone e Lucio Dalla nella canzone \"Nan\u00ec\".\nNel settembre 2013, tramite votazione da parte del pubblico dei social network, la rivista \"Rolling Stone Italia\" premia \"La fabbrica di plastica\" come \"\"la canzone che meglio rappresenta il rock italiano\"\".\nIl 29 settembre 2013 Gianluca Grignani ha ricevuto il premio \"Accademia della Torre\" per l'eccellenza professionale. La cerimonia si \u00e8 svolta nell'affascinante cornice dell\"Accademia delle Belle\" Arti di \"Carrara\", alla presenza di altre eccellenti personalit\u00e0. Il premio \u00e8 riconosciuto dal \"Presidente della Repubblica\" e patrocinato dalle pi\u00f9 alte Autorit\u00e0 dello Stato, tra cui \"Presidenza del Consiglio dei Ministri\" e \"Ministro della Cultura\".\nIl 27 ottobre 2013 Gianluca e Gianni Morandi hanno duettato insieme sulle note di \"\"Prima che tutto finisca\" durante la terza puntata del Roxy Bar.\nIl 31 gennaio 2014 esce in radio \"Prima che tutto finisca\"\", il nuovo brano di Gianni Morandi tratto dall'album di inediti intitolato \"Bisogna vivere\" e scritto da Gianluca Grignani.\n\"\u201cMi sono avvicinato a questa canzone cercando di scrivere qualcosa che fosse adeguato a Morandi \u2013\" spiega Grignani \"\u2013 secondo il mio punto di vista, secondo quello che io pi\u00f9 apprezzo in Gianni quando lo sento cantare. Lo ascolto da quando sono piccolo, prima lo ascoltava mio padre, poi io; conosco bene la sua musica, la sua storia\u201d.\"\nIl 20 giugno 2014 esce il suo nuovo singolo, \"Non voglio essere un fenomeno\", che annuncia l'uscita del suo decimo album in studio, \"A volte esagero\", il 9 settembre 2014. Questo singolo viene presentato dallo stesso Grignani anche ai \"Summer Festival\" portandolo in gara. Il 14 dicembre viene annunciata la sua presenza al Festival di Sanremo 2015 da Carlo Conti a l'Arena di Massimo Giletti con il brano \"Sogni infranti\", piazzandosi infine all'8\u00ba posto. Al termine del Festival si unisce alla collega Laura Pausini nel contestare il trattamento riservato a Raf, colpito da una forte bronchite tenuta celata da Carlo Conti e gli altri autori.\nNel giugno 2015 il cantante con il rapper Emis Killa partecipa alla terza edizione del \"Summer Festival\" con il brano \"Fuori dai guai\", ottenendo una nomination per il \"Premio RTL 102.5 - Canzone dell'estate\".\nIl 16 giugno 2017 \u00e8 uscita la cover interpretata da Grignani del brano \"Aida\" di Rino Gaetano, contenuto in \"Aida\" \"Legacy Edition\", doppio album realizzato da vari artisti italiani come tributo al celebre cantautore scomparso.\nNell\u2019agosto 2018 ottiene il premio \"Eccellenze citt\u00e0 di Lecce\" \u201c\"per il valore letterario dei suoi testi e per rappresentare una generazione di poeti-cantanti che hanno portato la musica italiana nel mondo\u201d.\"\nNell\u2019estate 2019, riceve il premio Il Federiciano e il brano \"Uguali e diversi\" \u00e8 inciso su una stele affissa nel centro storico della citt\u00e0 di Rocca Imperiale (paese della poesia) accanto alla stele dedicata al poeta Giacomo Leopardi per la poesia \"L\u2019infinito\".\nAnni 2020.\nGli anni 2020 segnano il ritorno del cantautore milanese con la pubblicazione di ben 3 nuovi singoli accompagnati da altrettanti video clip. Allo scoccare della mezzanotte del 1\u00ba gennaio esce \"Tu che ne sai di me\" con il relativo video girato a Milano e diretto da Gaetano Morbioli.\nA distanza di 25 anni dal disco di esordio, il 28 febbraio, viene rimasterizzato e stampato, per la prima volta in vinile, \"Destinazione Paradiso\u00a0\u2013 25th Anniversary Edition 2020\" in due versioni (disco singolo e doppio vinile con la versione in spagnolo).\nIl 17 aprile, in pieno lockdown, pubblica \"Dimmi cos\u2019hai\" (con lyric video) e il 3 luglio vede la luce l\u2019ultimo dei tre inediti intitolato \"Non dir\u00f2 il tuo nome\" ispirato dalla stessa musa per la quale scrisse \"La mia storia tra le dita\".\nMercoled\u00ec 9 settembre, in un\u2019Arena di Verona completamente deserta a causa del covid, in diretta TV sul canale RTL 102.5 viene premiato con il \"Premio Power HitStory 2020\" per i 25 anni de \"La mia storia tra le dita\". Per l\u2019occasione si esibisce in acustico con il brano vincitore e con l\u2019inedito \"Non dir\u00f2 il tuo nome\".\nIl 21 maggio 2021, in occasione dei 25 anni dalla sua uscita, torna su vinile \"La fabbrica di plastica\".\nIl 15 ottobre pubblica il singolo \"I bei momenti\", mentre il 22 ottobre esce il video ufficiale.\nIl 4 febbraio 2022 \u00e8 ospite al Festival di Sanremo, dove esegue con il cantante Irama il brano \"La mia storia tra le dita\". La cover risulta essere un mix fra melodie armoniose realizzate con strumenti ad arco e giri di basso tipici della musica hard rock.\nVita privata.\nDal 2003 al 2020 \u00e8 stato sposato, ha avuto quattro figli. \nProcedimenti giudiziari.\nIntorno alle 3 di notte del 12 luglio 2014, Gianluca Grignani viene arrestato a Riccione per violenza e resistenza a pubblico ufficiale. L'arresto viene convalidato e il 14 luglio Grignani viene processato per direttissima al tribunale di Rimini. Il cantante torna libero con obbligo di firma, in attesa della nuova udienza fissata il 16 settembre, nella quale patteggia un anno di reclusione per resistenza a pubblico ufficiale, dopo aver risarcito le parti lese."}
{"id": "102452", "revid": "33689", "url": "https://it.wikipedia.org/wiki?curid=102452", "title": "Grado (geometria)", "text": ""}
{"id": "102453", "revid": "767487", "url": "https://it.wikipedia.org/wiki?curid=102453", "title": "Alessandro Safina", "text": "Biografia.\nNel 1991 \u00e8 Almaviva ne Il barbiere di Siviglia (Paisiello) con Lorenzo Regazzo al Teatro Bibiena di Mantova di cui esiste un video trasmesso da Rai 5 nel 2012 e nel 2016.\nPer il Teatro Verdi (Trieste) debutta nel 1994 come Barone Franz Fourmier in \"La ballerina Fanny Elssler\" (\"Die T\u00e4nzerin Fanny El\u00dfler\") di Johann Strauss (figlio) con Sergio Tedesco e la regia di Gino Landi, nel 1995 L'Imperatore Francesco Giuseppe in \"Sissi\" di Fritz Kreisler con Aurora Banfi e Daniela Mazzucato, nel 1999 Jim Kenyon in \"Rose Marie\" di Rudolf Friml ed Herbert Stothart con Gennaro Cannavacciuolo, nel 2001 Il Conte Danilo Danilowitsch ne La vedova allegra (operetta) con Giorgio Casciarri e nel 2006 Il Conte Tassilo Endr\u00f6di Wittenberg in \"Gr\u00e4fin Mariza\" (\"La Contessa Mariza\") di Emmerich K\u00e1lm\u00e1n.\nNel 1997 \u00e8 Orfeo in Orfeo all'inferno (Offenbach) con la Mazzucato e Cinzia Forte, Max Renee Cosotti ed Armando Ariostini per la regia di Vito Molinari per il Teatro Massimo Vittorio Emanuele di Palermo.\nDeve il suo successo mondiale grazie soprattutto al suo primo disco \"Insieme a te\" (1\u00aa edizione nel 1999) in cui vi \u00e8 la sua canzone pi\u00f9 famosa \"Luna\" che arriva in seconda posizione nei Paesi Bassi, con questo disco ha venduto pi\u00f9 di un milione di dischi in tutto il mondo, arrivando in prima posizione nei Paesi Bassi per 13 settimane.\nNel 2001 ha prestato la sua voce come tenore nel film \"Moulin Rouge!\", duettando con Ewan McGregor nella canzone \"Your Song\" di Elton John, e nella parte finale dell'Elephant Love Medley cantato dal duo Ewan McGregor-Nicole Kidman.\nHa presenziato alla cerimonia di apertura dei mondiali di calcio del 2002 in Giappone e Corea del Sud.\nIn Italia si \u00e8 fatto conoscere nel 2002 grazie alla sua partecipazione al Festival di Sanremo con la canzone \"Del perduto amore\".\nNel 2004 \u00e8 buffone/principe Aprile ne La bella addormentata nel bosco (opera) al Teatro Rossini (Lugo), e canta due versioni del brano \"Hamangyeon\" per il drama coreano \"Dae Jang-geum\".\nNel 2006 ha partecipato alla terza edizione di Music Farm.\nNel 2008 canta \"Sarai qui\" (There You'll Be) contenuta nell'album \"Symphony\" e \"Canto della terra\" in \"Symphony: Live in Vienna\" di Sarah Brightman.\nNel 2012 i Luca Turilli's Rhapsody hanno inserito nel loro album Ascending to Infinity una cover del brano \"Luna\".\nNel 2014 \u00e8 Il Conte Danilo Danilowitch ne \"La vedova allegra\" al Teatro Municipale di Piacenza, al Teatro Regio di Torino con la Mazzuccato e Dario Giorgel\u00e8, al Teatro Sociale (Rovigo), al Teatro Verdi (Salerno) diretto da Daniel Oren con Fiorenza Cedolins e Gennaro Cannavacciuolo protagonista di Prima della Prima di Rai 3, al Palabassano di Bassano del Grappa con Ugo Maria Morosi ed al Teatro Verdi (Padova)."}
{"id": "102460", "revid": "640277", "url": "https://it.wikipedia.org/wiki?curid=102460", "title": "Coma (ottica)", "text": "La coma \u00e8 un'aberrazione ottica che deriva il suo nome dal caratteristico aspetto \"a cometa\" delle immagini create dai sistemi ottici che presentano tale difetto.\nLa coma si ha quando l'oggetto ripreso \u00e8 spostato lateralmente rispetto all'asse del sistema di un angolo \u03b8. I raggi che passano per il centro di una lente con distanza focale \"f\", sono focalizzati alla distanza \"f\" tg\u03b8. I raggi che passano in periferia sono focalizzati invece in un punto diverso sull'asse, pi\u00f9 lontano nel caso della coma positiva e pi\u00f9 vicino nella coma negativa.\nIn generale, un fascio di raggi passanti per la lente ad una certa distanza dal centro, \u00e8 focalizzato in una forma ad anello sul piano focale. La sovrapposizione di questi diversi anelli origina una forma a V, simile alla coda di una cometa (da cui il nome: in Latino \"coma\" = chioma). Come per l'aberrazione sferica, la coma pu\u00f2 essere ridotta (e in alcuni casi eliminata) scegliendo opportunamente la curvatura delle lenti in funzione dell'uso."}
{"id": "102461", "revid": "305248", "url": "https://it.wikipedia.org/wiki?curid=102461", "title": "Daniele Silvestri", "text": "Biografia.\nDaniele Silvestri compie studi classici al liceo ginnasio Mamiani di Roma ed \u00e8 figlio di Alberto, autore televisivo e sceneggiatore. Dal 2000 al 2009 ha avuto una relazione sentimentale con l'attrice Simona Cavallari, da cui ha avuto due figli. Nel 2012 ha sposato Lisa Lelli, sua manager, con la quale ha avuto il terzo figlio due anni pi\u00f9 tardi.\nPoliticamente e socialmente impegnato, Silvestri non ha mai fatto mistero delle sue idee di sinistra, dichiarandosi comunista, anche se ha dichiarato di non credere molto alle \"etichette\".\nInizio della carriera.\nEsordisce ufficialmente nell'estate del 1994 con il primo disco omonimo, aggiudicandosi la Targa Tenco per il miglior album d'esordio. L'anno dopo partecipa al Festival di Sanremo, nella sezione nuove proposte, con \"L'uomo col megafono\", ricevendo il premio \"Volare\" della critica per il miglior testo letterario. Il singolo successivo dal titolo \"Le cose in comune\" si aggiudica la Targa Tenco come canzone dell'anno. Entrambi i brani sono inclusi nel suo secondo album \"Prima di essere un uomo\".\nNel giugno 1996 Silvestri firma la colonna sonora del film \"Cuori al verde\" di Giuseppe Piccioni e le musiche dello spettacolo teatrale \"Repertorio dei Pazzi della Citt\u00e0 di Palermo\", diretto da Nini Ferrara, che riceve il Premio Nazionale ETI Giovani per il Teatro. Diversi brani entreranno a far parte del terzo disco di Silvestri, il doppio album \"Il dado\", pubblicato nell'ottobre dello stesso anno. Nella sua band figura anche Max Gazz\u00e8 al basso. In questo album \u00e8 contenuto uno dei brani pi\u00f9 noti di Silvestri, \"Cohiba\", ispirato alla Rivoluzione cubana ed alla figura di Che Guevara. Nel gennaio del 1997 partecipa con Rocco Papaleo alla 2\u00aa edizione del Lombardia Festival diretto da Luigi e Carmelo Pistillo (collaborazione artistica di Marco Mangiarotti).\nNel maggio del 1997 si esibisce come attore e cantante al fianco di Rocco Papaleo nello spettacolo teatrale \"Rosso fiammante bloccato neve dubbi vetro tesi infinito\". Pochi mesi dopo inizia il tour del \"FrankensteINmusical\", con Tullio Solenghi, di cui scrive la colonna sonora originale. A fine luglio vola a l'Avana, a Cuba, per partecipare al Festival della Giovent\u00f9 Comunista. L'anno dopo esce il film \"Barbara\" di Angelo Orlando, in cui Silvestri ha un ruolo di comparsa nella parte di s\u00e9 stesso oltre a firmare alcuni brani della colonna sonora.\nNel 1999 partecipa nuovamente al Festival di Sanremo con il brano \"Aria\", incentrato sul tema della vita carceraria, e riceve il premio della Critica \"Mia Martini\" e quello per il miglior testo. Subito dopo pubblica il suo quarto album, \"Sig. Dapatas\" e firma le musiche di \"Albania\", un film di Fabrizio Maria Cortese, con Giancarlo Giannini. Silvestri si aggiudica il Premio Lunezia \"Laurea De Andr\u00e9\" 1999.\nGli anni 2000.\nNell'estate del 2000 firma le musiche di \"Tango\", spettacolo teatrale di Francesca Zanni ispirato al dramma dei desaparecidos argentini. Ad ottobre pubblica \"Occhi da orientale - Il meglio di Daniele Silvestri\", una raccolta che contiene anche tre inediti. Intanto nasce il suo sito ufficiale ed i fans realizzano una web-radio che trasmette solo brani di Silvestri.\nNel 2002, torna al Festival di Sanremo con \"Salir\u00f2\", si classifica quattordicesimo, ma ottiene un successo di pubblico strepitoso, anche grazie alla messa in scena di un esilarante balletto con l'attore Fabio Ferri. Anche stavolta vince il premio della Critica \"Mia Martini\" e successivamente si aggiudica ben quattro premi all'Italian Music Award per il miglior singolo, il miglior videoclip, il miglior arrangiamento e la miglior composizione musicale.\nSeguono due singoli, \"Sempre di domenica\" e \"Il mio nemico\" (il cui suono della zampo\u00f1a della canzone \u00e8 stato preso dalla canzone \"Alturas\" degli Inti-Illimani), inclusi in \"Un\u00f2-du\u00e9\", il suo sesto album.\nNel 2003 pubblica un libro, \"L'Autostrada\", che descrive l'ultimo tour e la sua attivit\u00e0 musicale attraverso foto, testi inediti e pagine di diario. Allegato al libro c'\u00e8 anche un CD-ROM che contiene 24 MP3 inediti e vari contributi video. Il 2003 \u00e8 anche l'anno in cui vince il Premio Amnesty Italia con il brano \"Il mio nemico\", brano che verr\u00e0 successivamente inserito nella colonna sonora del film Viva l'Italia, di Massimiliano Bruno, nell'ottobre del 2012.\nNel 2004 esce il suo primo \"live\" \"Livre tr\u00e2nsito\", con l'inedito \"Kunta Kinte\", co-firmato da Frankie hi-nrg mc, e le sue interpretazioni di due brani scritti in passato per altri interpreti: \"Il secondo da sinistra\" cantato da Mina nell'album \"Veleno\" del 2002 e la traccia fantasma \"Il fiume e la nebbia\" scritta per Fiorella Mannoia e pubblicata nell'album \"Belle speranze\" del 1997. L'anno si conclude con un concerto a Maputo, in Mozambico, in favore della \"Campagna di solidariet\u00e0 Roma-Maputo Andata e Ritorno\".\nNel 2007 arriva quarto al Festival di Sanremo con il brano \"La paranza\". Il 2 marzo segue l'uscita del suo ottavo album intitolato \"Il latitante\". Insieme al singolo \"Mi persi\", la canzone fa parte della colonna sonora del film \"Notturno bus\", con Valerio Mastandrea e Giovanna Mezzogiorno. Vince il David di Donatello per la miglior canzone originale. \"Occhi da orientale\", \"Testardo\" e gli inediti \"Il mondo stretto in una mano\" e \"Surf\", cantata in inglese, impreziosiscono invece la colonna sonora di Questa notte \u00e8 ancora nostra, firmata da Silvestri con il suo chitarrista Maurizio Filardo. Il secondo singolo de \"Il latitante\", intitolato \"Gino e l'Alfetta\", \u00e8 stato adottato come inno ufficiale del Gay pride 2007 tenutosi a Roma. In seguito viene estratto \"A me ricordi il mare\" in collaborazione con Vincenzo Andrea \"Il Bove\" Leuzzi, cantante degli Otto Ohm.\nIl 1\u00ba febbraio 2008 viene pubblicato l'album \"Canzoni per loro\", iniziativa di Emergency, partecipando, insieme ad altri big della canzone italiana tra i quali Jovanotti, Zucchero Fornaciari e Fiorella Mannoia, con la canzone \"Ad esempio in Sierra Leone.\"\nIl 9 maggio 2008 esce \"Monetine\", la sua prima vera raccolta, un doppio album con DVD che racconta quindici anni di musica con videoclip, 5 nuove versioni - \"Monetine\", \"Dove sei\", \"Idiota\", \"L'uomo intero\", \"La classifica\" - i due inediti \"Senza far rumore\" e \"Una giornata al mare\" di Paolo Conte, la prima cover a trovare spazio in un album di Silvestri, e la versione inedita de \"Il mondo stretto in una mano\".\nIl 9 dicembre 2009, in occasione del primo B-Day, scrive il brano \"L'imperatore Tiberio\", una critica a Silvio Berlusconi, che pubblica con il videoclip su YouTube.\nDal 2010 al 2014.\nDal 2008 al 2010 Daniele Silvestri si \u00e8 dedicato ad un'intensa attivit\u00e0 live che lo ha portato sui pi\u00f9 importanti e prestigiosi palchi di tutta Italia ed Europa sperimentando nuove soluzioni stilistiche e incontri inediti con mondi musicali diversi: nell'inverno del 2009 Silvestri parte con la sua band per l'Europa dove registra il tutto esaurito in Lussemburgo, a Bruxelles, Barcellona e Madrid. In occasione di questi live, viene inaugurato il blog dal quale vengono trasmessi in diretta streaming i concerti. \u00c8 dei primi mesi del 2010 il concerto a Cracovia, in occasione della partenza del \u201cTreno della memoria\u201d, il viaggio con gli studenti nei luoghi del genocidio nazista. Nell'estate del 2010 porta in giro per la Penisola il \u201croad concert\u201d con l'Orchestra di Piazza Vittorio. Alla fine del 2010 durante l'ultima puntata della trasmissione di Fabio Fazio e Roberto Saviano \"Vieni via con me\", il cantautore presenta \"Precario \u00e8 il mondo\", scritta e registrata in pochissime ore e subito un successo in download.\nIl 29 marzo 2011 Daniele Silvestri pubblica per Sony Music \"S.C.O.T.C.H.\", il nuovo disco di inediti. Un disco fitto di collaborazioni tra cui quelle con Niccol\u00f2 Fabi, Raiz, Diego Mancino, Stefano Bollani, Peppe Servillo, Pino Marino e lo scrittore e sceneggiatore Andrea Camilleri. L'album \u00e8 anticipato da due singoli, usciti contemporaneamente, \"Ma che discorsi\" e \"Monito\u00ae\". Il 22 novembre 2011 ne \u00e8 uscita la versione \"Ultra resistant edition\" dove, oltre all'album S.C.O.T.C.H., \u00e8 presente un secondo CD con tre soli brani inediti e un DVD con videoregistrato il concerto tenuto a Roma il 18 luglio 2011, nel quale partecipano gli amici che hanno collaborato alla stesura dell'album stesso.\nNel giugno 2011 Silvestri diventa \"attore-marionetta\" per il suo nuovo videoclip: il musicista insieme alla sua compagna e manager Lisa Lelli \u00e8 infatti il protagonista del video di \"Ma che discorsi\", con una tecnica molto originale che risale agli anni settanta, il \"pixelation\". La clip \u00e8 composta da pi\u00f9 di 2500 foto scattate durante un percorso di circa 600 metri fatto con la fanta-auto. Il 28 dello stesso mese viene anche pubblicato da Sony Music un album tributo a Rino Gaetano, intitolato \"Dalla parte di Rino\", al quale il cantautore romano partecipa, insieme ad altri artisti come Simone Cristicchi, Gianluca Grignani, Giusy Ferreri e Roberto Vecchioni, con il brano \"Sfiorivano le viole\". Inoltre nel 2011, il brano \"Liberi tutti,\" in cui aveva collaborato con i Subsonica, viene scelto come fondo musicale per la campagna pubblicitaria \"Io voto\". Il 23 dicembre 2011 in tutte le radio italiane, viene pubblicato il suo secondo singolo che si intitola \"Il Viaggio (pochi grammi di coraggio)\", che ha atmosfere e ritmi vagamente r\u00e9tro. Quest'ultimo singolo \u00e8 stato usato come colonna sonora del film \"Immaturi - il viaggio\" uscito il 4 gennaio 2012 in tutte le sale cinematografiche italiane. Insieme a Gianluca Misiti scrive le musiche e i testi per il cartone animato e il musical che ne deriva Capitan Kuk.\nLa collaborazione con Pino Marino prosegue ancora con l'annuncio di un tour teatrale scritto a quattro mani. Lo spettacolo, intitolato \"E l'inizio arriv\u00f2 in coda\", parte il 13 febbraio del 2012 dall'Auditorium Santa Chiara di Trento per concludersi il 14 aprile al Teatro Metropolitan di Catania.\nIl 13 dicembre 2012 viene dichiarata la sua partecipazione al Festival di Sanremo 2013. Il 12 febbraio 2013, durante la prima serata del Festival, condotto da Fabio Fazio, si esibisce con i brani \"A bocca chiusa\" e \"Il bisogno di te (ricatto d'onor)\", il primo dei quali passa il turno e prosegue nella gara. Il 15 febbraio seguente, durante la serata \"Sanremo Story\", si esibisce sul palco del Teatro Ariston cantando \"Piazza Grande\" di Lucio Dalla. Alla fine del Festival il cantautore romano si classificher\u00e0 sesto.\nDopo il Festival pubblica l'EP \"Che nemmeno Mennea\", contenente le canzoni presentate a Sanremo, pi\u00f9 una versione live della canzone \"Che bella faccia\" in un concerto del 2009 a Parigi e una demo casalinga del 2001 dal titolo \"Se fossi un principe\". A marzo, in seguito alle Elezioni politiche, insieme a molti altri suoi colleghi, aderisce al progetto \"Riparte il futuro\" firmando la petizione che ha lo scopo di revisionare la legge anti-corruzione modificando la norma sullo scambio elettorale politico-mafioso (416 ter) entro i primi cento giorni di attivit\u00e0 parlamentare.\nA gennaio del 2014 la sua canzone \"L'autostrada\" viene inclusa nella colonna sonora del film \"La mia classe\", regia di Daniele Gaglianone, nel quale recita anche il suo amico di sempre Valerio Mastandrea, nelle sale dal 16 gennaio 2014. Inoltre lo stesso giorno annuncia sui suoi account Facebook, Twitter e Google+ l'uscita per il giorno seguente di un suo nuovo singolo, \"Tutta colpa di Freud (Il giardino di Psiche)\", colonna sonora dell'omonimo film \"Tutta colpa di Freud\" diretto da Paolo Genovese in uscita nei cinema italiani il 23 gennaio 2014. Il brano viene pubblicato in versione digitale su ITunes Store, Deezer, YouTube e Spotify. L'11 marzo viene pubblicata una edizione speciale di \"Hai paura del buio? \"celebre album del gruppo Afterhours all'interno del quale Silvestri partecipa nel brano \"Voglio una pelle splendida\" di cui il cantautore scrive personalmente alcuni versi.\nIl trio Fabi Silvestri Gazz\u00e8.\nIl 24 marzo 2014 Silvestri annuncia, tramite il lancio di una nuova pagina su Facebook e un sito ufficiale, la collaborazione con i suoi colleghi e amici da sempre Niccol\u00f2 Fabi e Max Gazz\u00e8 nella realizzazione di un nuovo album preceduto dall'uscita di un singolo intitolato \"Life Is Sweet\", pubblicato il 25 aprile 2014. Oltre all'album, i tre cantautori saranno protagonisti anche di un tour, che prima li ha visti impegnati in giro per l'Europa e successivamente anche in Italia. L'uscita dell'album, intitolato \"Il padrone della festa\" e pubblicato il 16 settembre, viene anticipata dall'uscita del secondo singolo, \"L'amore non esiste\", disponibile dal 22 agosto. Il 14 novembre 2014, data di partenza del tour in Italia con la prima data a Rimini, viene pubblicato il terzo brano dell'album, \"Come mi pare\" insieme al videoclip ufficiale.\nIl tour italiano riscuote un grande successo, registrando svariati sold out, tant'\u00e8 che il trio, durante la puntata di Che tempo che fa ospiti di Fabio Fazio, annunciano che il tour non sarebbe finito con la data del 22 maggio a Verona bens\u00ec avevano deciso di concedere ai propri fan un'ulteriore data, il 30 luglio a Roma. Con l'uscita del quarto singolo \"Canzone di Anna\" il 10 aprile 2015, il trio annuncia inoltre la pubblicazione di un cofanetto DVD del concerto del 19 novembre di Roma per il 28 aprile 2015. Tuttavia, il singolo pubblicato \u00e8 una versione nuova, poich\u00e9 in quella dell'album l'unico a cantare era Niccol\u00f2 Fabi, mentre questa volta sono state aggiunte le voci degli altri due cantautori.\n\"Acrobati\".\nIl 12 novembre 2015 annuncia tramite il suo account Facebook un tour teatrale che far\u00e0 tappa in tutte e 20 le regioni italiane in previsione del suo nuovo album in lavorazione. A 5 anni di distanza dall'uscita del suo ultimo album, Silvestri, tramite i suoi account social, il 26 gennaio 2016 annuncia ufficialmente il nuovo disco chiamato \"Acrobati\" pubblicando anche la copertina dell'album. Qualche giorno prima, l'annuncio era stato preceduto dalla pubblicazione su iTunes, Spotify, Deezer, Amazon e Google Play Musica del primo singolo \"Quali alibi\" seguito qualche giorno pi\u00f9 tardi anche dal videoclip ufficiale.\nL'album, uscito il 26 febbraio, contiene 18 brani con partecipazioni di vari artisti, tra i quali Caparezza, Diodato e Diego Mancino, e ha debuttato direttamente al primo posto della Classifica FIMI Album del 4 marzo 2016. \u00c8 la prima volta nella carriera dell'artista romano che un suo album si posiziona in testa alle classifiche di vendita. Il disco, per sua stessa ammissione, \u00e8 dedicato al suo grande amico Lucio Dalla. Il secondo singolo estratto \u00e8 stato l'omonimo \"Acrobati\", entrato in rotazione radiofonica dall'8 aprile. Il video ufficiale, invece, viene svelato il 5 maggio.\n\"La terra sotto i piedi\".\nL'11 gennaio 2019 ha pubblicato il singolo \"Complimenti ignoranti\", seguito il 25 dello stesso mese da \"Tempi modesti\". Nel febbraio 2019 ha partecipato al 69\u00ba Festival di Sanremo con il brano \"Argentovivo\", realizzato insieme a Rancore (apparso alla manifestazione) e Manuel Agnelli (con il quale ha duettato nella 4\u00aa serata), classificandosi al sesto posto ma vincendo il Premio della Critica \"Mia Martini\", il Premio della Sala Stampa \"Lucio Dalla\" e il Premio \"Sergio Bardotti\" per il miglior testo. Il 22 dello stesso mese ha pubblicato il singolo \"Blitz gerontoiatrico\", mentre il 12 aprile successivo ha pubblicato in contemporanea i singoli \"Prima che\" e \"L'ultimo desiderio\".\nI sei singoli hanno anticipato il nono album in studio uscito il 3 maggio 2019 e originariamente intitolato \"Scusate se non piango\". Il 5 aprile Silvestri ha annunciato il cambio di nome a \"La terra sotto i piedi\", svelandone la copertina.\nIl 1\u00ba luglio 2019 Silvestri \u00e8 stato premiato con la Targa Tenco nella categoria \"Canzone singola\" con il brano \"Argentovivo\".\nIl 5 luglio successivo ha pubblicato il settimo singolo \"Tutti matti\"."}
{"id": "102462", "revid": "1201880", "url": "https://it.wikipedia.org/wiki?curid=102462", "title": "Associazione Sportiva Dilettantistica Polisportiva Modica Calcio", "text": "L'Associazione Sportiva Dilettantistica Polisportiva Modica Calcio (conosciuta semplicemente come Modica), \u00e8 una societ\u00e0 calcistica italiana con sede nella citt\u00e0 di Modica, in Provincia di Ragusa.\nL'attuale sodalizio ha ereditato nel 2016 la tradizione sportiva dello storico Modica Calcio, fondato nel 1932 e pi\u00f9 volte rifondato nel corso della sua storia. L'apice della storia del club \u00e8 stato raggiunto nel 1981-1982 e nel 2005-2006, con la militanza nel campionato di Serie C2\nI colori sociali sono il rosso ed il blu e l'impianto casalingo \u00e8 lo stadio Comunale Vincenzo Barone. Milita nel campionato di Promozione, la sesta divisione del campionato italiano, la seconda su base regionale.\nStoria.\nAncor prima della nascita di una prima societ\u00e0 di calcio, il settimanale di propaganda fascista \"Vedetta Iblea\" di Ragusa raccontava della disputa di un Campionato Provinciale 1931/32 diviso in due gironcini. Nel girone B giocarono Modica, Scicli, Pozzallo e Spaccaforno.\nLa prima societ\u00e0 fu solo pensata nel 1932, presso un bar del centro, con il nome di Vis Modica, ma non partecip\u00f2 a campionati ufficiali nei primi anni. Nel 1934 la Vis Modica ebbe un primo presidente, Salvatore Gintoli, e la sua prima casacca ufficiale, coi colori rossoblu. Le prime partite, non ufficiali, furono giocate in un grande spiazzale della stazione ferroviaria. In seguito fu approntato un vero e proprio rettangolo di gioco, nel quartiere Sorda, allora periferia della citt\u00e0. Per l'inaugurazione, fu invitato il Rosolini (SR), che vinse 1-0. Dopo la guerra, il campo sportivo fu intitolato alla Medaglia d'Oro al V.M. Vincenzo Barone. \nNella stagione 1937-1938 il Modica partecipa al suo primo campionato ufficiale, seppure a carattere provinciale. Fu disputato il primo derby con il Ragusa, terminato col risultato di 1-1. Nel 1939 il Modica partecipa al Campionato Propaganda Provinciale con Ragusa, Pozzallo, Vittoria, Ispica e Ragusa Ibla, vinto dall'Ispica. Poi l'inizio della guerra blocc\u00f2 l'attivit\u00e0 calcistica modicana. Un mini torneo provinciale fu organizzato nel 1943-1944 per festeggiare la fine della guerra: vi parteciparono tre squadre di N9 Ragusa, una di Ispica, una di Vittoria, e una di Modica, detta Aurora Modica.\nIl 20 ottobre 1946 viene costituita l'Unione Sportiva Modica, che come primo campionato partecip\u00f2 alla Seconda Divisione regionale nel 1949-1950. Vinse i primi due campionati, approdando alla stagione 1951-1952 alla Promozione, per l'ultimo anno gestita dalla Lega Interregionale Sud, e quarta serie dei tempi. La societ\u00e0 divenne poi Fiamma Modica, dopo il ritiro dal campionato di Promozione regionale (quinta serie) nel 1957-1958 in seguito al suo primo fallimento. Ritorner\u00e0 alla denominazione Modica Calcio nel 1960-61, dopo la promozione dalla II alla I Categoria. Il Modica vinse nel 1963-1964 la Coppa Trinacria, riservata alle squadre meglio piazzate nel torneo di II Categoria. La societ\u00e0 fa la sua prima apparizione in Serie D solo nel 1973-74, dopo anni passati nei campionati regionali.\nNel 1980-81 arriva la prima promozione in Serie C2: i rossoblu arrivano al secondo posto nel girone F. La formazione di Luigi Bodi non regge per\u00f2 l'urto con la quarta serie e non riesce a vincere neanche una partita, tornando subito tra i dilettanti. I rossoblu riuscirono ad imporre il pareggio in tutti e due i confronti al Barletta, squadra che domin\u00f2 il campionato approdando alla C1.\nNella stagione 2002-2003 il Modica torn\u00f2 in Serie D dopo aver vinto il proprio girone di Eccellenza. Nella stagione 2004-05 la formazione allenata da Pino Rigoli vinse il girone I e torn\u00f2 in C2 dopo pi\u00f9 di vent'anni. Nel campionato 2005-06 la squadra, ben rinforzata, si riusc\u00ec a destreggiare per tutto il girone d'andata, salvo poi subire un crollo nel ritorno e retrocedere ai play-out persi contro il Potenza.\nPer il campionato 2006-2007 il Modica non si iscrisse per irregolarit\u00e0 amministrative al campionato di Serie D, ma avendo fatto fusione societaria con la societ\u00e0 Libertas Acate (in quel momento a 0 punti dopo le prime 3 partite), disput\u00f2 il campionato di Eccellenza, che vinse chiudendo al primo posto finale solitario. Dalla stagione 2009-2010, la societ\u00e0 gioca, ancora in serie D, con la nuova denominazione di A.S.D. Modica Calcio, retrocedendo in Eccellenza.\nNel 2011 la guida societaria passa a Piero Cundari e tre anni dopo, nel 2013, al duo Pietro Bellia e Sebastiano Failla che per due anni mantiene con innumerevoli sforzi economici e finanziari l'importante categoria dell'Eccellenza, sfiorando nel primo anno i play off dopo una cavalcata di 10 vittorie consecutive e avendo salvato dalla radiazione la squadra intorno alla fine del girone di andata.Nel secondo anno il Modica mantiene la categoria battendo ai play out i cugini ipparini del Vittoria per 2 a 0 in casa al Pietro Scollo che per l'occasione era una bolgia. \nIL Modica calcio nel 2015 passa nelle mani di un gruppo di imprenditori di Acate con presidente Giovanni Iacono. \nA seguito della retrocessione ottenuta nella stagione 2015-2016, la societ\u00e0 decise di unire le forze con il (sotto il nome di S.S.D. Ragusa), con l'intento di ottenere dalla Lega Nazionale Dilettanti, il ripescaggio nel campionato d'Eccellenza. Tuttavia, gli sforzi dei due sodalizi furono invano; dopo aver appreso la notizia del mancato ripescaggio, il presidente Giovanni Iacono non iscrive la squadra al campionato di Promozione, dichiarando cos\u00ec lo scioglimento del neonato sodalizio ibleo.\nNel mese di agosto 2016 l'A.S.D. Modicanese, militante in Seconda Categoria, assume la denominazione di A.S.D. New Modica Calcio. Inoltre, il gruppo \"Ultras Modica 1932\" consegna, in qualit\u00e0 di proprietario, lo storico logo del Modica Calcio al presidente Mommo Carpentieri, a titolo gratuito, affidando di fatto al sodalizio la tradizione sportiva dello storico club.\nLa societ\u00e0 viene ripescata in Prima Categoria 2016-17, vince il girone F e conquista la Promozione. Il campionato di Promozione 2017-18 si conclude con un settimo posto per la squadra allenata da Franco Rappocciolo. La stagione 2018/19 vede la squadra piazzarsi a met\u00e0 classifica. A fine stagione la squadra viene ceduta a Michele Zocco e, dopo altri due anni di permanenza in Promozione, viene acquistata dagli imprenditori Mattia Pitino, Danilo Radenza e Salvo Di Raimondo.\nColori e simboli.\nI colori sociali del Modica Calcio sono il Rosso e il Blu e il simbolo \u00e8 il tigrotto.\nStrutture.\nStadio.\nIl Modica ha giocato le sue partite interne dagli anni 2000 allo Stadio Caitina, che ha una capienza di 2500 spettatori, dopo aver abbandonato il \"Vincenzo Barone\", rimasto in uso per le categorie giovanili e per le categorie minori. Lo Stadio \"Caitina\" di Modica \u00e8 stato ribattezzato in onore di Pietro Scollo, massaggiatore della compagine iblea. Lo stadio \u00e8 composto da una tribuna in prefabbricati in alluminio coperta, con alcuni seggiolini nella parte centrale, da una tribuna in calcestruzzo con tiranti che servivano per la vecchia copertura e da una curva non ancora agibile. Dopo la denominazione e la ripartenza dal campionato di Prima Categoria la societ\u00e0 \u00e8 ritornata nel suo storico impianto. Il \"Vincenzo Barone\" ha una tribuna centrale che pu\u00f2 ospitare circa 1000 spettatori, con due box adibiti alla stampa (di cui uno non utilizzato), una curva dalla capienza di 500 spettatori non utilizzata, e da una piccola tribuna, ormai non utilizzabile poich\u00e9 a ridosso delle panchine e senza barriere.\nTifoseria.\nStoria.\nIl principale gruppo della tifoseria organizzata erano gli \"Ultras Modica 1932\".\nNel 2019 il gruppo si \u00e8 diviso, formando il Gruppo Tradizione e i Sostenitori Modica 1932.\nGemellaggi e rivalit\u00e0.\nLa principale rivalit\u00e0: ,la principale squadra dell'omonima provincia.\nAltre rivalit\u00e0: \n,, , Ispica e .\n Tifoserie amiche: \n, e ."}
{"id": "102463", "revid": "7", "url": "https://it.wikipedia.org/wiki?curid=102463", "title": "Campo di calcio", "text": ""}
{"id": "102464", "revid": "436907", "url": "https://it.wikipedia.org/wiki?curid=102464", "title": "Timoria", "text": "I Timoria sono stati un gruppo musicale rock alternativo italiano, formato nel 1985 a Brescia.\nStoria del gruppo.\nGli esordi (1985-1989).\nIl gruppo, originariamente chiamato Sigma Six, viene fondato dal chitarrista Omar Pedrini, all'epoca studente del Liceo ginnasio statale Arnaldo nonch\u00e9 compagno di classe del bassista Carlo Alberto Pellegrini, dal tastierista Enrico Ghedi e dal batterista Diego Galeri. Dopo aver cambiato nome in Precious Time, nel 1986 il gruppo partecip\u00f2 al concorso musicale Deskomusic, trionfando alla serata finale, oltre a vincere il Rock Targato Italia, una rassegna nazionale per gruppi emergenti. Grazie alle vittorie, il gruppo ottenne un provino con la PolyGram e cambi\u00f2 successivamente nome in Timoria, parola derivata dal greco antico, in cui \u03c4\u03b9\u03bc\u03c9\u03c1\u03b9\u03b1 significa aiuto ma anche vendetta: \nAi cambi di nome si accompagnano quelli nella formazione: inizialmente il ruolo di bassista viene ricoperto da Pietro Paolo Pettenadu e, successivamente, da Davide Cavallaro, a cui Carlo Alberto Pellegrini subentrer\u00e0 solo in un secondo momento. Si aggiunge per ultimo il cantante Francesco Renga.\nNel 1988 usc\u00ec la prima pubblicazione ufficiale del gruppo, l'EP \"Macchine e dollari\".\nI primi album (1990-1992).\nNell'aprile del 1990 viene dato alle stampe l'album di debutto \"Colori che esplodono\", prodotto da Gianni Maroccolo. Il titolo dell'album \u00e8 un omaggio di Pedrini verso i grandi artisti del passato come Van Gogh, Kandinskij e Musorgskij, che hanno esaltato lo stretto legame tra le varie espressioni artistiche. Dall'album viene estratto il singolo \"Milano (non \u00e8 l'America)\" di cui viene realizzato il primo video musicale corredato da immagini inedite di Wim Wenders.\nNel 1991 il gruppo partecipa al Festival di Sanremo nella sezione \"Novit\u00e0\" con \"L'uomo che ride\". Pur venendo eliminati gi\u00e0 nel corso della seconda serata, i Timoria vincono il Premio della Critica riservato ai partecipanti della sezione. \"L'uomo che ride\" viene inserita nel secondo album del gruppo, \"Ritmo e dolore\", che esce nel marzo dello stesso anno e vede nuovamente Maroccolo alla produzione.\nAll'inizio del 1992 i Timoria cambiano manager e subentra Angelo Carrara, famoso in quel periodo per la sua collaborazione con Luciano Ligabue. Nel maggio dello stesso anno esce il terzo album della band, \"Storie per vivere\", ripubblicato poco dopo con l'aggiunta di \"Male non far\u00e0\", una canzone firmata proprio da Ligabue, che decide di portare il quintetto di Brescia come gruppo spalla nel suo \"Lambrusco, coltelli, rose &amp; popcorn Tour\".\nIl successo (1993-1997).\nNel 1993 esce \"Viaggio senza vento\", un concept album incentrato sul viaggio metaforico di un ipotetico Joe, frutto di collaborazioni con artisti del calibro di Eugenio Finardi, Mauro Pagani e Candelo Cabezas. Il gruppo si aggiudica il primo disco d'oro della sua carriera, grazie a oltre copie vendute in meno di un anno; molto successo ottengono soprattutto i singoli \"Senza vento\" e \"Sangue impazzito\".\nIl 7 luglio 1994 i Timoria si esibiscono al festival rock italiano \"Sonoria\", sullo stesso palco di Sepultura, Helmet, Aerosmith e Whitesnake, e al termine dell'anno cominciano a lavorare sul quinto album. Intitolato \"2020 SpeedBall\", il disco \u00e8 uscito nel marzo 1995 ed \u00e8 un concept album incentrato sul futuro (fissato da Pedrini nel 2020); la copertina ritrae una siringa che inietta eroina in un'arancia: una denuncia allo sfrenato sfruttamento delle risorse della Terra, ma anche al forte consumo di droga pesante; il disco tratta anche l'avvento di Internet e dei pericoli che pu\u00f2 comportare. I Timoria riconfermano il successo del disco precedente, ottenendo il loro secondo disco d'oro per le vendite, e questo permette loro di esibirsi anche in Belgio, Svizzera, Germania e Francia. Una delle date del tour, quella al Rolling Stone di Milano del 18 dicembre 1995, viene ripresa e registrata quasi integralmente, e finisce nell'album video \"Timoria 1985-1995\", uscito nel 1996. Il gruppo viene inoltre chiamato a partecipare al Tributo ad Augusto, lo scomparso leader dei Nomadi, per il quale incide la classica \"Io vagabondo\" insieme a Gianna Nannini. Nel luglio 1996 Omar Pedrini pubblica \"Beatnik - Il ragazzo tatuato di Birkenhead\", suo primo album solista dove suonano tutti i membri dei Timoria ad eccezione di Renga\nNel febbraio 1997 \u00e8 stata la volta del sesto album \"Eta Beta\", che vede la partecipazione di ospiti come Leon Mobley (Ben Harper), Dave Fuczinsky (John Zorn, Freak Power) e Luca \"'O Zul\u00f9\" Persico dei 99 Posse. Presente nell'album anche un riferimento alla Francia, grazie alla presenza nell'album di un brano cantato in francese intitolato \"Europanic\" e di una cover di \"Zobi La Mouche\" de Les N\u00e9gresses Vertes. Segue un lungo tour, che parte ad aprile e finisce a novembre, e segna l'ingresso nella band del percussionista Filippo \"Pippo\" Ummarino. In agosto, durante una pausa del tour, i Timoria collaborano con Antonella Ruggiero alla realizzazione di due brani per il suo album \"Registrazioni moderne\": \"Ti sento\" e \"C'\u00e8 tutto un mondo intorno\".\nL'abbandono di Renga e gli ultimi anni (1998-2003).\nNel 1998 Francesco Renga decide di lasciare il gruppo. Prima di abbandonare partecipa alla pubblicazione della raccolta \"Senzatempo (dieci anni)\" che celebra i 10 anni di carriera della band bresciana proponendo i classici del gruppo accanto a brani in versione dal vivo o pezzi meno conosciuti. Renga compare per l'ultima volta come voce nei due inediti \"Cuore mio\", per cui viene prodotto un videoclip raccogliente i migliori momenti della prima formazione dei Timoria, e \"Terra senza eroi\"; gli subentra, nella duplice veste di cantante e chitarrista, Sasha Torrisi.\nTra il 5 e il 7 giugno 1998 Omar Pedrini \u00e8 impegnato in qualit\u00e0 di direttore artistico nell'organizzazione del Brescia Music Art, evento lungo tre giorni incentrato su musica, pittura, scrittura, poesia e installazioni video che porta nel capoluogo lombardo svariati artisti, tra cui 883, Jovanotti, CSI, Alberto Fortis, Mark Kostabi, Emidio Clementi, Enrico Ruggeri, Madaski, Daniele Silvestri e Marco Lodola; proprio con Lodola, Pedrini intraprende una collaborazione artistica culminata nel laboratorio artistico Lodolandia (uno spazio ricavato all'interno di un'ex-fabbrica di Pavia), dove i Timoria realizzano buona parte di \"1999\", album pubblicato il 28 gennaio 1999 e la cui copertina mostra una scultura ad hoc di Lodola, ovvero un cavallo di vetro colorato. Nel mese di marzo incominciano un nuovo tour che culmina, dopo pi\u00f9 di ottanta concerti, il 31 dicembre in Piazza della Loggia a Brescia con un concerto per il nuovo millennio.\nNel 2001, dopo un anno di pausa, viene pubblicato \"El Topo Grand Hotel\", decimo lavoro del gruppo e loro terzo concept album (il disco riprende le peripezie di Joe iniziate in \"Viaggio senza vento\"). L'album vede la partecipazione degli Articolo 31, nella canzone \"Mexico\". I Timoria tornano al grande successo, ottenendo il loro terzo e ultimo disco d'oro in carriera.\nNel 2002 i Timoria partecipano per la seconda volta, stavolta nella categoria Big, al Festival di Sanremo con il brano \"Casa mia\", classificatasi all'ultimo posto e inserita nell'album \"Un Aldo qualunque sul treno magico\", uscito il 5 aprile dello stesso anno e che funge da colonna sonora al film \"Un Aldo qualunque\" del regista Dario Migliardi.\nPoco dopo il gruppo si congeda con un doppio CD album dal vivo nel 2003 dal titolo \"\", registrato durante i tour di promozione di \"El Topo Grand Hotel\" e \"Un Aldo qualunque sul treno magico\".\nDopo lo scioglimento.\nRealizzando immediatamente un album dal titolo \"In testa\", alcuni componenti della band, precisamente Diego Galeri e Carlo Alberto \"Illorca\" Pellegrini, formano i Miura, un progetto del quale fanno parte Killa (ex-chitarrista degli Alligator e degli Zona) e Jack (cantante alla prima esperienza in una band). Nel settembre 2004 i due rimangono per\u00f2 coinvolti in un incidente stradale causato da un ragazzo senza patente, in seguito al quale Pellegrini subisce gravi lesioni cerebrali, perdendo la memoria a breve termine e rimanendo costretto su una sedia a rotelle, terminando di fatto cos\u00ec la propria carriera musicale.\nNel frattempo Pedrini inizia una carriera da solista che lo vede impegnato anche come conduttore televisivo di alcuni programmi incentrati su musica e gastronomia; il 7 giugno 2009, per la prima volta dall'uscita di Francesco Renga dai Timoria e dopo oltre 10 anni di incomprensioni, quest'ultimo e Pedrini si sono ritrovati sullo stesso palco a Brescia, in occasione della serata di beneficenza \"smAIL - Brescia insieme per AIL\", dove hanno cantato insieme il brano \"Sangue impazzito\"; il duetto viene ripetuto il 19 aprile 2011 nel corso di un concerto di Francesco Renga al Teatro Creberg di Bergamo. In un'intervista del luglio 2012 Renga dichiara di essere in contatto con Pedrini e di stare provando \u00aba fare qualcosa insieme\u00bb, tuttavia la reunion del gruppo non si concretizza.\nNell'ottobre del 2018 \u00e8 stata pubblicata la versione rimasterizzata dell'album \"Viaggio senza vento\", con l'aggiunta delle versioni demo di alcuni brani, di una cover di \"I Can't Explain\" degli Who e di un inedito, \"Angel\", registrato tra il 1993 e il 1994 e scartato dalla lista tracce di \"2020 SpeedBall\"."}
{"id": "102468", "revid": "2071655", "url": "https://it.wikipedia.org/wiki?curid=102468", "title": "Lollipop (gruppo musicale)", "text": "Le Lollipop sono state un gruppo musicale femminile italiano formatosi nel 2001 tramite il programma televisivo \"Popstar\", durante il quale vennero selezionate le cinque ragazze componenti del gruppo: Marta Falcone, Dominique Fidanza, Marcella Ovani, Veronica Rubino e Roberta Ruiu.\nIl gruppo, dopo un iniziale successo e la pubblicazione di due album, si scioglie nel 2005. Negli anni successivi le componenti del gruppo hanno avviato progetti solisti in campo musicale e televisivo.\nNel 2013 il gruppo, ad eccezione di Dominique Fidanza, si \u00e8 riunito per la pubblicazione di un nuovo singolo. Tra il 2017 e il 2018 il gruppo ha ripreso nuovamente le attivit\u00e0, con l'assenza anche di Roberta Ruiu, formato da tre elementi: Marta Falcone, Marcella Ovani e Veronica Rubino.\nStoria.\nLa formazione a Popstars e il primo album.\nSi tratta della prima girl band italiana formata in modo mediatico, attraverso il programma televisivo di Italia 1 \"Popstars\", primo talent show ad essere trasmesso sulla televisione italiana. Il nome di questo gruppo viene scelto direttamente dal pubblico ed il concorso viene vinto da una ragazza di Rieti che d\u00e0 appunto il nome \"Lollipop\".\nIl primo singolo, dal titolo \"Down Down Down\", viene presentato al termine della trasmissione, con il \"line-up\" gi\u00e0 formato: la canzone \u00e8 in inglese, \u00e8 scritta da Sabrina Pistone, un'autrice emergente in forza alla WEA/Warner Music Italy, ed esce il 30 marzo 2001; il brano vende 42 000 copie nella prima settimana, raggiungendo il primo posto della classifica italiana dei singoli e venendo certificato disco d'oro. Successivamente il brano supera le 100.000 copie ottenendo anche il disco di platino.\nIl 1\u00ba giugno 2001 esce il primo album, intitolato \"Popstars\" in omaggio alla trasmissione; contiene 11 tracce, tutte in inglese. Il disco raggiunge la posizione n. 14 della classifica italiana. Il secondo singolo estratto dall'album, \"Don't Leave Me Now\", ha un video girato in Costa Azzurra, in un'atmosfera soleggiata ed estiva. Il singolo entr\u00f2 alla numero 9 della classifica dei singoli italiana. Durante l'estate del 2001 le Lollipop girano l'Italia con un mini-tour dove propongono live le canzoni del cd \"Popstars\" e una versione a cappella del successo di Anastacia \"I'm Outta Love\". Il tour aiuta a incrementare le vendite dell'album. Il terzo singolo estratto dall'album fu \"When the Rain\".\nLa partecipazione a Sanremo e \"Batte forte\".\nLe \"Lollipop\" partecipano al Festival di Sanremo 2002, nella categoria \"Campioni\", e cantano per la prima volta nella loro carriera un pezzo in italiano, dal titolo \"Batte forte\". Questa canzone si classifica penultima e nelle vendite raggiunge la posizione n. 9 nella classifica italiana.\nContestualmente all'uscita del singolo esce anche una nuova edizione dell'album \"Popstars\" con una nuova copertina e in versione doppio CD: il secondo disco contiene i remix di quasi tutti i pezzi originariamente contenuti nell'album nonch\u00e9 quello di \"Batte forte\", ma nonostante il successo del nuovo singolo la riedizione dell'album riscontra scarso successo commerciale.\nDurante l'estate 2002 le Lollipop tornano a girare l'Italia, ma questa volta con il \"Popstars Tour 2002\", una serie di concerti che si rivela pi\u00f9 lunga del previsto, tanto da costringere il gruppo a prendersi un periodo di pausa.\n\"Together\" e lo scioglimento.\nA inizio 2003 esce \"\", brano portante della colonna sonora del lungometraggio Disney \"Il libro della giungla 2\". Il singolo, con un video che ha per protagonisti alcuni personaggi Disney, si rivela commercialmente una delusione. L'insuccesso del singolo fa s\u00ec che l'uscita del nuovo album, prevista per il 16 maggio 2003, slitti di un anno, anche a causa di una sfavorevole congiuntura di eventi, inclusi disaccordi tra le ragazze e la casa discografica.\n\"Together\", il nuovo album, pu\u00f2 uscire solo il 23 gennaio 2004, con il primo singolo estratto \"Dreaming of Love\". Le dieci canzoni dell'opera tornano ad essere tutte in inglese, tranne una; la met\u00e0 delle tracce sono cantate in gruppo mentre, per la restante met\u00e0, ogni ragazza canta una canzone solista e due delle componenti (la Fidanza e la Ruiu) hanno scritto una propria canzone.\nIl disco tuttavia, uscito in sordina e senza alcuna promozione televisiva e radiofonica, ottiene scarsi risultati di vendita. La Warner non rinnova il contratto perch\u00e9 le ragazze secondo l'opinione dei discografici sono ormai passate di moda. A ci\u00f2 si uniscono dissapori tra le cantanti, che portano all'annuncio dello scioglimento del gruppo nel marzo dello stesso anno. Scioltosi il gruppo, l'uscita del secondo singolo \"You\", prevista per maggio, non avviene mai, e la canzone viene pubblicata solo come singolo promozionale in formato digitale nell'estate del 2005.\nTra il 2010 e il 2011, prima del ritorno sulle scene, le 4 ragazze partecipano (senza Dominique Fidanza) come ospiti nelle trasmissioni televisive \"Matricole &amp; Meteore\" e \"I migliori anni\", riproponendo \"Down Down Down\".\nLa reunion del 2013.\nL'8 marzo 2013 le Lollipop annunciano il ricongiungimento per un nuovo tour, dopo nove anni di assenza dalle scene musicali. Il tour, intitolato \"Lollipop4\" per la nuova formazione del gruppo a quattro elementi data l'assenza di Dominique Fidanza, inizia il 30 marzo. Il 9 giugno le Lollipop presentano il nuovo singolo \"Ciao (Reload)\" prodotto da Mario Fargetta. Il singolo viene pubblicato in formato digitale e inviato alle radio il 20 giugno, ottenendo un discreto successo (raggiunge la posizione 21 della classifica FIMI di quella settimana). Il giorno successivo viene inoltre pubblicato il video musicale ufficiale della canzone. Il gruppo continua ad esibirsi in diverse discoteche e manifestazioni durante tutta l'estate, e il 29 luglio partecipa come ospite alla seconda puntata di \"Nord sud ovest est - Tormentoni on the road\", programma di Italia 1 condotto da Max Pezzali, Paola Iezzi e Jake La Furia. Successivamente al tour estivo, per decisione unisona dei suoi membri il gruppo decide per\u00f2 di non dare seguito al progetto, interrompendo nuovamente le attivit\u00e0.\nIl 18 marzo 2015 Marta Falcone e Roberta Ruiu partecipano come ospiti alla puntata dedicata alla musica degli anni 2000 di \"Emozioni\", programma di Rai 2 condotto da Federico Russo, per raccontare gli esordi del loro gruppo.\nIl ritorno come trio nel 2017-ad oggi.\nIl 29 giugno 2017 le Lollipop fanno il loro ritorno in televisione come trio formato da Marcella Ovani, Veronica Rubino e Marta Falcone. Il gruppo partecipa alla terza puntata della seconda edizione del talent show \"The Winner Is...\", condotto da Gerry Scotti in prima serata su Canale 5. Il gruppo, in sfida contro Alessandro Canino, terminata l'esibizione decide di ritirarsi dalla gara, ricevendo come previsto dal regolamento del programma un premio in denaro da investire per nuovi progetti musicali.\nIl 17 gennaio 2018 il gruppo \u00e8 ospite della prima puntata di \"90 Special\", programma di Italia 1 condotto da Nicola Savino, dove cantano il loro tormentone \"Down Down Down\" e annunciano il ritorno in scena con la pubblicazione di un nuovo singolo. Il singolo, intitolato \"Ritmo tribale\", viene pubblicato il 26 aprile 2018, e il relativo video musicale viene pubblicato il successivo 1\u00ba maggio. Nel resto del 2018 il gruppo si \u00e8 esibito in diverse serate ed eventi."}
{"id": "102470", "revid": "1442080", "url": "https://it.wikipedia.org/wiki?curid=102470", "title": "Glen Ballard", "text": "Ballard ha collaborato con numerosi artisti di fama mondiale. Sei canzoni da lui scritte hanno vinto il Grammy Award, e ben 14 canzoni da lui prodotte sono arrivate alla prima posizione della classifica di Billboard.\nDiscografia.\nBallard ha suonato o prodotto i seguenti album e artisti:\nCinema e televisione.\nBallard ha scritto la sceneggiatura di \"Clubland\", un film musicale su un aspirante musicista di Los Angeles. Ha contribuito alle colonne sonore di numerosi film, tra i quali \"La moglie del campione\", \"Navy Seals\", \"The Polar Express\" e \"\".\nBallard ha partecipato allo sviluppo della serie televisiva \"The Eddy\", trasmessa in Italia sul network Netflix nel 2020. Ballard ha anche co-firmato e prodotto la colonna sonora e le canzoni utilizzate nella serie.\nMusical.\nBallard ha scritto le musiche e i testi di \"Ghost the Musical\" insieme a David A. Stewart e Bruce Joel Rubin, rappresentata a Londra nel 2011 e a Broadway nel 2012.\nNel 2014 ha annunciato una edizione teatrale di un musical ispirato al film Ritorno al futuro. Lo spettacolo, riscritto insieme agli autori originali Robert Zemeckis e Bob Gale \u00e8 stato rappresentato a Manchester nel 2020."}
{"id": "102473", "revid": "599013", "url": "https://it.wikipedia.org/wiki?curid=102473", "title": "Lamella (micologia)", "text": "Le lamelle sono sottili lamine disposte a coltello, a raggiera, sotto il cappello dei funghi, congiungenti il margine col gambo.\nLe lamellule si identificano con le lamelle salvo che, partendo dal margine, sono da molto corte a pi\u00f9 o meno lunghe, senza per\u00f2 mai raggiungere il gambo.\nCaratteristiche delle lamelle.\nLe principali caratteristiche delle lamelle da osservare sono:\nForma.\nIn base a come sono distribuite sotto la superficie del cappello, le lamelle si definiscono:\nModo di inserzione al gambo.\nA seconda di come le lamelle si congiungono al gambo si definiscono:"}
{"id": "102474", "revid": "1305772", "url": "https://it.wikipedia.org/wiki?curid=102474", "title": "Monagas", "text": "Lo Stato di Monagas \u00e8 uno degli Stati del Venezuela. Confina al nord con lo Stato di Sucre, a est con lo Stato di Delta Amacuro, al sud con gli Stati di Bol\u00edvar e Anzo\u00e1tegui e ovest con lo Stato di Anzo\u00e1tegui.\nLa parte settentrionale dello Stato \u00e8 la pi\u00f9 popolosa, vi si trova anche il capoluogo, Matur\u00edn. \u00c8 anche la zona pi\u00f9 ricca di corsi d'acqua, la parte meridionale dello Stato \u00e8 meno irrigata e dunque meno coltivabile.\nCultura.\nCucina.\nI piatti tipici dello stato di Monagas sono \"arepa\" (una sorta di pane fatto di mais), \"cachapa\" (omelette di mais), \"casabe\", \"empanada\", mondongo (una specie di zuppa), queso de mano, jalea de Guayaba (guayaba jelly), carne en vara (carne alla griglia su un bastone)."}
{"id": "102475", "revid": "23", "url": "https://it.wikipedia.org/wiki?curid=102475", "title": "Spore", "text": ""}
{"id": "102477", "revid": "247222", "url": "https://it.wikipedia.org/wiki?curid=102477", "title": "Mino Reitano", "text": "Artista conosciuto per la sua vitalit\u00e0 e per l'esuberanza interpretativa, ha portato spesso nelle sue canzoni i temi dell'amore romantico, del Meridione e della condizione dell'emigrante.\nAutore delle musiche di quasi tutte le canzoni da lui incise (spesso in collaborazione con i fratelli Franco e Mimmo), ha scritto anche brani per altri artisti, di cui il pi\u00f9 noto \u00e8 \"Una ragione di pi\u00f9\" scritta insieme a Franco Califano per Ornella Vanoni, considerato un \"evergreen\" della musica leggera italiana, e anche canzoni per bambini molto note, come \"La sveglia birichina\".\nBiografia.\nGiovent\u00f9 ed esordi.\nMino Reitano perde la giovane madre quando ha due anni; il padre Rocco fa il ferroviere e, nel tempo libero, suona il clarinetto ed \u00e8 direttore della banda musicale del paese in cui vive, Fiumara, piccolo centro vicino a Reggio Calabria. Da giovane studia musica per otto anni al Conservatorio Francesco Cilea suonando il pianoforte, il violino e la tromba; all'et\u00e0 di dieci anni \u00e8 ospite della trasmissione televisiva \"La giostra dei motivi\", presentata da Silvio Gigli. Esordisce come musicista rock and roll insieme ai fratelli Franco, Antonio e Vincenzo e a Franco Minniti (il nome del complesso varia da \"Fratelli Reitano\", \"Franco Reitano &amp; His Brothers\", \"Beniamino e i Fratelli Reitano\") e con loro partecipa al Festival di Cassano allo Ionio e alla Rassegna della musica calabrese; nel 1961 debutta con il 45 giri \"Tu sei la luce\"/\"Non sei un angelo\", che gli procura il primo trafiletto su una rivista nazionale, \"TV Sorrisi e Canzoni\" (n\u00ba 32 del 6 agosto 1961, pag. 36). Alla fine dello stesso anno si trasferisce in Germania, dove il gruppo \u00e8 scritturato per una serie di esibizioni, tra cui un club in cui suona insieme ai Beatles ai loro esordi (Reitano raccont\u00f2 in seguito in molte occasioni l'episodio e il fatto di aver legato in particolare con John Lennon). Tornato in Italia, pubblica nel 1963 il suo secondo 45 giri, \"Robertina Twist\" e il terzo, \"Twist Time\", che passano inosservati. Continua per\u00f2 a suonare in Germania, anche nei locali della Reeperbahn di Amburgo e a pubblicare in quel paese alcuni dischi, inediti in Italia, con il nome di \"Beniamino\" (ad esempio \"Der Gro\u00dfmogul Von Istanbul\").\nNel 1965 partecipa al Festival di Castrocaro cantando in inglese \"It's over\" di Roy Orbison, senza vincere ma piazzandosi in finale. Ottenuto un contratto con la Dischi Ricordi, pubblica nel 1966 \"La fine di tutto\", versione in italiano di \"It's over\", e l'anno successivo debutta al Festival di Sanremo con una canzone scritta da Mogol e Lucio Battisti, \"Non prego per me\", in coppia con The Hollies. In estate partecipa con \"Quando cerco una donna\" al Cantagiro 1967. Passa poi alla Ariston Records di Alfredo Rossi e nel 1968 \u00e8 in hit parade con \"Avevo un cuore (che ti amava tanto)\" (pubblicata alla fine dell'anno precedente e con cui torna al Cantagiro) ed \"Una chitarra, cento illusioni\", che supera le 500.000 copie vendute e ottiene quindi il disco d'argento. \u00c8 grazie al successo di questi brani che acquist\u00f2, insieme a pap\u00e0 Rocco e ai fratelli, un appezzamento di terreno ad Agrate Brianza, dove fu costruito il \"Villaggio Reitano\" che dal 1969 ospita le diverse generazioni della famiglia Reitano.\nNello stesso anno scrive \"Il diario di Anna Frank\", portata al successo dai Camaleonti (e da loro inserita nel loro terzo 33 giri, pubblicato quell'anno, \"Io per lei\"); scrive inoltre \"Quel ragazzo che non sorride mai\", portata al successo da Alessandra Casaccia, e \"Questo amore\", incisa da Palma Calderoni. Nel 1969 Reitano ritorna al Festival di Sanremo con \"Meglio una sera piangere da solo\" (in coppia con Claudio Villa); nello stesso anno scrive la musica di \"Una ragione di pi\u00f9\", portata al successo da Ornella Vanoni (che ha nuovamente inciso la canzone nel 2008 in duetto con Giusy Ferreri per l'album \"Pi\u00f9 di me\"), su testo di Franco Califano e della stessa Vanoni, e pubblica l'LP \"Mino canta Reitano\", che contiene tra le canzoni una cover di \"Prendi fra le mani la testa\", successo di Riki Maiocchi scritto sempre da Mogol-Battisti. Nell'estate dello stesso anno partecipa al Cantagiro 1969 con \"Daradan\"; l'anno successivo scrive \"Canne al vento\", per Giovanna. Altro successo del periodo \u00e8 \"Gente di Fiumara\", canzone dedicata al paese natale. Sempre nel 1969 \u00e8 autore di \"Perch\u00e9 l'hai fatto\", su testo di Donata Giachini. La canzone, semifinalista a Un disco per l'estate 1969, \u00e8 la pi\u00f9 nota fra quelle incise da Paolo Mengoli.\nAnni settanta.\nDal 1970 al 1975 partecipa a sei edizioni consecutive di Un disco per l'estate, superando sempre la fase eliminatoria. La sua prima partecipazione del 1970 \u00e8 con \"Cento colpi alla tua porta\", nel 1971 vince l'ottava edizione della gara canora con \"Era il tempo delle more\", uno dei suoi dischi pi\u00f9 venduti. Nello stesso anno scrive la canzone \"Ora ridi con me\", presentata da Paolo Mengoli al Disco per l'estate e classificatasi tra le dodici finaliste. Torna a Saint Vincent (dove si svolgevano le finali della manifestazione) nel 1972 con \"Stasera non si ride e non si balla\" (ottavo posto in finale), nel 1973 con \"Tre parole al vento\" (terzo posto in finale), nel 1974 con \"Amore a viso aperto\" (semifinalista) e nel 1975 con \"E se ti voglio\" (terzo posto in finale). Sono gli anni in cui inanella una serie di buoni piazzamenti e riconoscimenti (Cantagiro, Festivalbar, dischi d'oro e tourn\u00e9e all'estero). Partecipa inoltre per otto anni a \"Canzonissima\", classificandosi sempre ai primi posti, ottenendo il miglior piazzamento a Canzonissima 1973 dove si classifica secondo con \"Se tu sapessi amore mio\".\nNel 1971 recita anche in uno spaghetti western, \"Tara Pok\u00ec\" di Amasi Damiani, incidendo anche la canzone principale della colonna sonora, \"La leggenda di Tara Poki\". \u00c8 protagonista del film musicale \"Calabria Mia\" dove appare al suo fianco una giovanissima attrice e Miss cinema italia, Maria Pia Liotta.\nTre anni dopo incide \"Dolce angelo\", cover di \"Sugar baby love\", successo dei Rubettes, e l'anno successivo pubblica l'album Dedicato a Frank che lo mostra in copertina con Frank Sinatra, assieme al quale aveva recentemente duettato in occasione di un concerto a Miami per il capodanno del 1974.\nNon mancano le partecipazioni a show televisivi e la composizione di sigle musicali, tra cui la pi\u00f9 nota \u00e8 \"Sogno\", dal programma \"Scommettiamo?\", condotto da Mike Bongiorno sulla prima rete Rai nel 1976. Nello stesso anno scrive un romanzo intitolato \"Oh Salvatore!\", storia di un emigrante con alcuni spunti autobiografici, pubblicato dalle Edizioni Virgilio di Milano, opera che riscuote un discreto successo di critica e pubblico. Nel 1977 partecipa al \"Festivalbar\" con \"Innocente tu\", abbinata sul lato B alla canzone intitolata \"Ora c'\u00e8 Patrizia\", dedicata a quella che diventer\u00e0 sua moglie. Con i fratelli fonda anche una casa di edizioni musicali, la \"Fremus\" (acronimo che sta per \"Fratelli Reitano Edizioni MUSicali\"), che gestir\u00e0 il fratello Vincenzo, dando vita anche ad una casa discografica. All'inizio degli anni settanta Reitano diventa amico di Mariele Ventre, e nel 1973 scrive una canzone che partecipa e vince lo Zecchino d'oro, \"La sveglia birichina\": il brano ottiene un notevole successo presso i bambini, anche nell'interpretazione del personaggio di Topo Gigio. Fra il 1978 e il 1979 presenta la trasmissione televisiva per ragazzi \"Gioco-citt\u00e0\". Scrive inoltre \"Ciao amico\", che dal 1976 al 1984 diventa la sigla del festival canoro. Nel 1978 torna alle canzoni per bambini, e incide \"Keko il tricheco\" per l'etichetta Eleven, di propriet\u00e0 di Augusto Martelli e Aldo Pagani.\nAnni ottanta.\nNel 1980 pubblicher\u00e0 due 45 giri con altre canzoni per bambini, \"In tre\" (con sul retro una sua versione di \"La sveglia birichina\") e un intero album (\"Le pi\u00f9 belle canzoni per bambini\"), cantando classici come \"Lettera a Pinocchio\", \"Bibbidi bobbidi bu\" e \"I sogni son desideri\".\nCompone per l', nel 1980, l'inno \"Al\u00e8 Inter\". La musica era stata composta da Reitano come parte della colonna sonora del film Lady Football, interpretato dallo stesso Reitano, e successivamente adattata come inno dei nerazzurri, cambiando ovviamente il testo.\nNel 1988 si ripresenta a Sanremo con il brano \"Italia\", scritto da Umberto Balsamo (e pensato all'inizio per Pavarotti). Sempre al Festival del 1988 vinse come autore la categoria Nuove Proposte con i Future per i quali scrive \"Canta con noi\".\nAnni novanta e duemila.\nAl Festival della canzone italiana andr\u00e0 poi nel 1990 (15\u00ba con \"Vorrei\"), nel 1992 (\"Ma ti sei chiesto mai\", ma non acceder\u00e0 in finale) e nel 2002 (con \"La mia canzone\", inclusa nel suo ultimo album \"La mia canzone, Le mie canzoni\", contenente i suoi pi\u00f9 grandi successi musicati e diretti da Alterisio Paoletti ed eseguiti dalla sua nuova band formata da giovani musicisti di talento: Giovanni Francesca, Giulio Boniello, Marco Colella, Antonio Romano e il nipote Rocco Reitano, suo stretto collaboratore dal 1988). Nel 1992 scrive per Donatella Moretti la canzone \"Sei tu\", che la cantante perugina include nel suo album \"Affetti personali.\"\nNel 2000 partecipa all'incisione dell'inno del centenario della Lazio.\nNel 2001 partecipa al Concerto di Primavera tenutosi al Taj Mahal, storico casin\u00f2 di Atlantic City, insieme a Mario Merola, Anna Calemme e Little Tony, e alla trasmissione di Canale 5 \"La notte vola\", un revival degli anni ottanta condotto da Lorella Cuccarini, dove arriva alla vittoria finale proprio con \"Italia\". Come attore la sua partecipazione pi\u00f9 significativa \u00e8 un cameo nel 1996 nel film \"Sono pazzo di Iris Blond\" di Carlo Verdone, nel quale interpreta se stesso con discreta autoironia.\nNel 2002 incide una cover in lingua italiana del famoso pezzo \"Basket Case\" dei Green Day, intitolata \"Mino, dove vai?\"; la canzone non \u00e8 mai stata pubblicata, ma Reitano ne ha fornito una performance dal vivo in una puntata del \"Maurizio Costanzo Show\".\nNel 2007 gli viene diagnosticato un cancro all'intestino. Subisce due interventi chirurgici, ma muore ad Agrate Brianza il 27 gennaio 2009.\nIl suo ultimo concerto dal vivo fu il 1\u00ba ottobre 2006 a Pescara, ripreso in parte dalle telecamere di Rai 3; nel 2007 tenne l'ultima esibizione dal vivo, nel programma televisivo \"Piazza Grande\" su Rai 2. La sua ultima apparizione televisiva, ormai segnato dalla malattia, \u00e8 stata invece quella del 12 febbraio 2008 a \"La vita in diretta\" su Rai 1.\nI funerali sono avvenuti il 29 gennaio 2009, nella chiesa di Sant'Eusebio di Agrate Brianza. Tra i partecipanti, il conduttore televisivo Mike Bongiorno e i cantanti Memo Remigi, Little Tony, Gianni Morandi, Massimo Ranieri, Roby Facchinetti e Adriano Celentano. Celentano, dopo i funerali, lo ricordava cos\u00ec: \u00abEravamo amici, la domenica andavo a giocare a pallone da lui\u00bb. Fu sepolto nel cimitero di Agrate Brianza.\nDiscografia.\nCover.\nMino Reitano amava molto cantare anche vari brani di genere rock. Ecco quelli pi\u00f9 famosi cantati da lui nel corso della sua carriera:"}
{"id": "102480", "revid": "916580", "url": "https://it.wikipedia.org/wiki?curid=102480", "title": "Anello (micologia)", "text": "L'anello di un fungo \u00e8 il residuo del velo, parziale o universale, ossia della membrana che avviluppa il cappello, che di solito circonda il gambo nella sua parte superiore, come protezione dell'imenio fino alla maturazione delle spore.Insieme alle altre caratteristiche come gambo, tipo di lamelle etc. la sua osservazione pu\u00f2 facilitare il riconoscimento e la classificazione.\nForma.\nIn base alla forma l'anello si pu\u00f2 distinguere in:\nCaratteristiche.\nCaratteristiche dell'anello utili ai fini del riconoscimento delle specie sono:"}
{"id": "102482", "revid": "2519", "url": "https://it.wikipedia.org/wiki?curid=102482", "title": "Lamelle", "text": ""}
{"id": "102485", "revid": "79607882", "url": "https://it.wikipedia.org/wiki?curid=102485", "title": "Volva (micologia)", "text": "La volva \u00e8 il velo generale che avvolge completamente il carpoforo, da giovane, di alcune specie (Amanite, Volvaria), di natura membranosa e tenace, che a maturit\u00e0 del fungo si rompe residuando alla base del gambo dove assume aspetti diversi.\nAlcuni resti a placche, o di forma verrucosa, restano talvolta, in alcuni soggetti, sulla superficie del cappello.\nCaratteristiche.\nDella volva \u00e8 utile considerare, ai fini del riconoscimento della specie, le seguenti caratteristiche:\nForma.\nIn base alla forma, la volva si definisce:\nRaccolta.\nLa volva, quando presente, rappresenta uno dei caratteri fondamentali per la determinazione di un fungo. \u00c8 perci\u00f2 necessario accertarne la presenza prima della raccolta al fine di prelevare il fungo nella sua interezza, pena l'incorrere in spiacevoli errori spesso mortali."}
{"id": "102487", "revid": "1305772", "url": "https://it.wikipedia.org/wiki?curid=102487", "title": "Volva", "text": ""}
{"id": "102489", "revid": "838137", "url": "https://it.wikipedia.org/wiki?curid=102489", "title": "Associazione Calcio Cuneo 1905 Olmo", "text": "L'Associazione Calcio Cuneo 1905 Olmo S.S.D. a R.L., meglio nota come Cuneo, \u00e8 una societ\u00e0 calcistica italiana con sede nella citt\u00e0 di Cuneo.\nFondata nel 2021 previo trasferimento all\"Associazione Sportiva Dilettantistica Olmo\" dei diritti di simbologia e denominazione, prosegue \"de facto\" la tradizione sportiva iniziata nel 1905 con la costituzione della sezione calcistica della polisportiva \"Unione Sportiva Alta Italia\" e confluita da ultimo nel \"Cuneo Football Club\", costituito a seguito del fallimento dell\"Associazione Calcio Cuneo 1905\" al termine della stagione 2018-2019.\nFatte salve le interruzioni di attivit\u00e0 in periodo bellico e una breve affiliazione all'ULIC, dal 1914 il Cuneo ha militato in seno alla FIGC.\nDal punto di vista storico, il Cuneo non \u00e8 mai riuscito a raggiungere la Serie A o la Serie B a girone unico, trascorrendo gran parte della propria esistenza tra la terza serie e le divisioni dilettantistiche. Nel suo palmar\u00e8s annovera uno Scudetto Serie D e una vittoria nel Torneo Popolare ULIC. Risulta quindi essere il sodalizio pi\u00f9 blasonato della provincia d'appartenenza.\nNella stagione 2020-2021 ha militato - come \"Cuneo Football Club\" - in Seconda Categoria, penultimo livello del campionato italiano di calcio.\nStoria.\nL\u2019avvento del calcio a Cuneo.\nNel marzo 1898 la giunta comunale di Cuneo, nel quadro di un complessivo processo di ampliamento e diversificazione delle discipline ginnico-sportive insegnate nelle scuole cittadine, acquist\u00f2 da una ditta inglese due palloni per il gioco del \"foot-ball\", concedendole in uso agli scolari affinch\u00e9 si impratichissero al nuovo sport.\nUn mese dopo, il civico Comitato di Educazione Fisica si occup\u00f2 di approntare un primo campo da gioco in piazza d\u2019Armi e di ingaggiare un allenatore proveniente da Torino, al quale vennero affidate due squadre: esse erano composte da scolari, membri del predetto Comitato e operai. In questo modo il 24 aprile si pot\u00e9 disputare la prima partita nella storia del calcio cuneese.\nDalla prima societ\u00e0 alle guerre mondiali.\nL'attivit\u00e0 calcistica a Cuneo rimase ancora per qualche anno estemporanea e amatoriale: la prima vera squadra a carattere agonistico nacque nel 1905 per iniziativa dell\"Unione Sportiva Alta Italia\", fondata un anno prima come club di ciclismo e poi rapidamente trasformatasi in polisportiva. Suoi colori sociali erano il bianco e il nero.\nNel 1914 l'Alta Italia formalizz\u00f2 l'affiliazione alla FIGC, iscrivendosi alla Promozione da cui si ritir\u00f2 nell\u2019imminenza della Prima guerra mondiale.\nA guerra conclusa la societ\u00e0 si riorganizz\u00f2: il 16 agosto 1919 le attivit\u00e0 ripresero sotto l'originaria denominazione di Alta Italia. In tale frangente ebbe per\u00f2 luogo una scissione, giacch\u00e9 un gruppo di giocatori scelse di procedere in modo autonomo con un proprio club, per il quale venne riutilizzato il nome della Cuneese. In un primo tempo la rifondata Alta Italia scelse di affiliarsi all'Unione Libera Italiana del Calcio e il 2 luglio 1922 vinse a Milano la prima edizione del Torneo Popolare. Nel 1924 l'Alta Italia rientr\u00f2 nei ranghi della FIGC.\nSempre nel 1927 la pratica sportiva cittadina venne riunificata su sollecito delle autorit\u00e0 fasciste: l'Alta Italia, la Cuneese e la polisportiva Vigor vennero pertanto fuse nella \"Polisportiva La Fedelissima Cuneese\". L'esperimento ebbe per\u00f2 vita breve: nel giro di tre anni i debiti accumulati divennero tanto esorbitanti da spingere la Fedelissima a ritirarsi alla 17\u00aa giornata del girone A della Seconda Divisione Nord 1929-1930.\nFurono quindi nuovamente le autorit\u00e0 fasciste locali a farsi carico di ripianare il passivo e ricostituire il club, che venne rifondato con il nome di \"Cuneo Sportiva\" e re-iscritto alla Seconda Divisione; in tale occasione le tinte sociali vennero aggiornate sostituendo al nero il rosso, onde conformarle all'emblema araldico della citt\u00e0. Nel 1933 la squadra venne posta sotto l'egida dell'Opera Nazionale Dopolavoro e ci\u00f2 fece da preludio a una serie di cambi di denominazione: in principio si scelse \"Cuneo Sportiva - O.N.D.\", poi rapidamente trasformata in \"Dopolavoro Comunale \u2013 Cuneo Sportiva\" (a seguito della fusione col Dopolavoro Sportivo cittadino) e infine in \"Dopolavoro Cuneo\" (a seguito dell'assemblea sociale del 19 ottobre 1934).\nGi\u00e0 nel 1934 alla squadra fu offerta la possibilit\u00e0 di partecipare alla Prima Divisione, ma ci\u00f2 non pot\u00e9 tradursi in pratica a causa dell'inadeguatezza strutturale del campo sportivo di piazza Regina Elena, che era ancora a carattere non permanente; si provvide pertanto a cantierizzare un nuovo stadio in muratura poco fuori dal centro cittadino, che venne ultimato e consegnato il 28 ottobre 1935.\nDopo alcune stagioni in Prima Divisione, nel 1938 la societ\u00e0 (che un anno prima era ridivenuta \"Cuneo Sportiva\") fu ammessa per la prima volta alla Serie C a completamento degli organici: per l'occasione la ragione sociale mut\u00f2 in \"Associazione Calcio Cuneo\".\nDopo alcune stagioni, nel 1941-1942 il Cuneo vinse il proprio girone di Serie C con 50 punti e 93 gol fatti e 17 subiti, sopravanzando Biellese, Pro Vercelli e Asti. La promozione in Serie B venne messa in palio ai play-off contro il : dopo un pareggio all'andata per 1-1, la gara di ritorno, giocata in terra siciliana davanti a circa 10 000 spettatori, premi\u00f2 i palermitani, che beneficiarono di un calcio di rigore per fissare il risultato sull'1-0. A nulla valsero le proteste del Cuneo, che lament\u00f2 la mancata concessione di due penalty a proprio favore, pagando inoltre la defezione per infortunio di alcuni dei suoi tesserati pi\u00f9 talentuosi.\nDopo un'ulteriore annata di militanza in Serie C, gli eventi legati alla partecipazione italiana alla seconda guerra mondiale scombinarono le gerarchie calcistiche italiane, portando il Cuneo a concorrere alla Divisione Nazionale 1944 (anche noto come campionato \"di guerra\" dell'Alta Italia), organizzato dalla sezione settentrionale della FIGC, sottoposte al commissariamento delle autorit\u00e0 della Repubblica Sociale Italiana. Sebbene non pienamente riconosciuto come tale a posteriori, tale raggruppamento risultava essere de facto il massimo livello del calcio italiano. Il club biancorosso, inquadrato nel girone piemontese-ligure (insieme tra le altre a , , , , e ), si rivel\u00f2 l\u2019anello debole, terminando all\u2019ultimo posto in classifica, con una sola vittoria e diciassette sconfitte. Di l\u00ec a poco l\u2019inasprirsi del conflitto mondiale obblig\u00f2 infine la societ\u00e0 a interrompere completamente le attivit\u00e0 a decorrere dal 1\u00ba giugno 1944.\nDal secondo dopoguerra all'inizio del Terzo millennio.\nAllorch\u00e9 la liberazione dell'Italia settentrionale dal nazifascismo si fece imminente, gli sportivi cuneesi ripresero l'iniziativa e il 21 gennaio 1945 si riunirono per rifondare la societ\u00e0, alla cui testa venne eletto un commissario straordinario. Il mese seguente venne nominato e insediato il consiglio direttivo, unitamente al nuovo presidente e a tutte le varie cariche sociali.\nDopo il 25 aprile il corpo dirigente della ricostruenda Cuneo Sportiva, d'accordo con le nuove autorit\u00e0 civiche, provvide a redigere un nuovo statuto sociale, poi entrato in vigore in data 29 giugno. La ripresa effettiva delle attivit\u00e0 (non solo calcistiche) si ebbe il successivo 4 luglio. La Federcalcio, prendendo a riferimento il terzo posto ottenuto nella Serie C 1942-1943, inser\u00ec il \"nuovo Cuneo\" nel campionato misto di Serie B-C Alta Italia. Ancora una volta per\u00f2 si dovette registrare una scissione, in quanto un gruppo di soci non aveva aderito alla rifondazione e aveva costituito un club autonomo, recuperando l'antico nome di U.S. Alta Italia: lo strappo si ricuc\u00ec poi nel 1948.\nLa categoria ottenuta non venne per\u00f2 mantenuta: retrocesso immediatamente, il Cuneo prese quindi parte a due edizioni della Serie C, per poi essere ulteriormente declassato nel torneo interregionale di Promozione.\nIl 15 settembre 1950 il sodalizio si fuse con il concittadino \"Velo club O.R.A.\" (attivo anche nel ciclismo, nell'atletica leggera e nel pallone elastico) e mut\u00f2 pertanto denominazione in \"Associazione Sportiva Cuneo \u2013 O.R.A,\". L'incorporazione port\u00f2 in dote anche la prima sponsorizzazione a beneficio della societ\u00e0, in quanto la societ\u00e0 agricola O.R.A. conferm\u00f2 il proprio supporto ed espresse il nuovo presidente.\nL'esperienza fu per\u00f2 di breve durata ed ebbe termine gi\u00e0 nel 1951, con susseguente passaggio al nome \"Associazione Calcio Cuneo Sportiva\", che al termine della stagione 1951-1952 riusc\u00ec a salire nella nuova IV serie, militandovi poi fino al 1956. Seguirono poi due annate nel Campionato Interregionale - Prima Categoria.\nLa societ\u00e0 a stretto giro ebbe per\u00f2 una crisi economica che ne comport\u00f2 il temporaneo commissariamento, risolto il quale si tent\u00f2 di ampliare la base d'approvvigionamento finanziario: il 21 luglio 1959 la ragione sociale venne modificata in \"Cuneo Sportiva\" e le venne affiancata la societ\u00e0 Finanziaria Cuneo Sportiva, che provvide a lanciare una sottoscrizione pubblica di azioni. Nel mentre il presidente della FIGC Artemio Franchi aveva concesso ai biancorossi, in quanto squadra di un capoluogo di provincia, di iscriversi alla nuova Serie D semiprofessionistica per l'annata 1959-1960.\nDue anni dopo il Cuneo retrocedette in Prima Categoria, militandovi poi fino al 1963-1964; segu\u00ec poi un nuovo periodo in Serie D, concluso col penultimo posto nel campionato 1970-1971 e la discesa in Promozione (le gerarchie calcistiche italiane erano state frattanto riformate). A quel punto il consiglio d'amministrazione si dimise in blocco e la societ\u00e0 pass\u00f2 in regime di autogestione, sotto la direzione dapprima del collegio sindacale, quindi - a decorrere da dicembre 1971 - da una cooperativa composta dagli stessi giocatori.\nMeno di un anno dopo l'assemblea sociale del 29 luglio 1972 venne disertata dalla maggioranza assoluta dei soci, rendendo impossibile la nomina di un nuovo collegio direttivo: il collegio sindacale decise pertanto di mettere la Cuneo Sportiva in liquidazione e di svincolare i giocatori.\nLa tradizione sportiva biancorossa venne cos\u00ec rilevata da un nuovo soggetto societario, l\"Associazione Calcistica Cuneo\", alla quale venne accordato il permesso di ripartire dal campionato regionale di Promozione 1972-1973. La Serie D fu quindi riconquistata nel 1975, per poi essere nuovamente perduta nel luglio 1978: le difficolt\u00e0 economiche costringono il Cuneo a rinunciare al semiprofessionismo e a ripartire (con un nuovo assetto azionario) dalla Promozione.\nI riassetti societari si susseguirono a ritmo serrato: nel luglio 1980 il Cuneo si accord\u00f2 col concittadino \"Football Club Olympic\" per addivenire alla fusione, dalla quale nacque il \"Cuneo Calcio '80\", che gi\u00e0 nel 1981 venne ammesso all'Interregionale (nuovo nome della Serie D) a completamento degli organici. Nel 1988-1989 i biancorossi vinsero il loro girone, ottenendo la promozione in Serie C2.\nRipristinato il nome \"Cuneo Sportiva\", la squadra partecip\u00f2 alla quarta serie professioistica per tre anni: la retrocessione nel Campionato Nazionale Dilettanti (nuovo nome dell'Interregionale) si concretizz\u00f2 nel 1993, seguita nel 1995 da un ulteriore declassamento in Eccellenza, dopo che gi\u00e0 l'anno prima la categoria era stata mantenuta previo ripescaggio; situazione questa creatasi a causa di una partenza disastrosa e tale da vedere la squadra in fondo alla classifica con allenatore Agostino Alzani, poi sostituito alla nona giornata da Luigi Cichero, che recuper\u00f2 almeno la posizione per ottenere il medesimo.\nRisaliti nella massima serie dilettantistica (poi ridenominata Serie D) al termine dell'annata 1996-1997, i biancorossi vi si stabilizzarono per sette anni: il ritorno in Serie C2 si verific\u00f2 al termine dell'annata 2004-2005, ove la squadra (la cui ragione sociale nel 1998 era divenuta \"Associazione Calcio Cuneo 1905\") primeggi\u00f2 nel proprio girone. Trascinatore biancorosso di questi anni fu l'attaccante Franco Lerda, capocannoniere assoluto della squadra con 84 reti.\nIl ritorno in Serie C2 coincise con il passaggio della societ\u00e0 nelle mani dell'ex atleta e imprenditore Franco Arese, fondatore e titolare della filiale italiana dell'Asics, che garant\u00ec al Cuneo una solidit\u00e0 sociale e patrimoniale senza precedenti. Al tecnico Daniele Fortunato venne pertanto messa a disposizione una rosa d'alto livello, che si propose fin da subito come pretendente per un ulteriore salto di categoria: il prolungato duello al vertice con il premi\u00f2 per\u00f2 infine gli arancioneroverdi, mentre i piemontesi (giunti secondi) terminarono la loro corsa con la sconfitta ai play-off contro il Carpenedolo.\nIl buon risultato conseguito fece s\u00ec che nella stagione successiva il Cuneo partecipasse alla Coppa Italia: sorteggiati al primo turno contro il Cagliari (militante in Serie A), i piemontesi seppero reggere il campo e persero solo a seguito di un rigore trasformato da David Suazo. Nella stessa annata il Cuneo raggiunse la finale di Coppa Italia Serie C contro il Foggia, che tuttavia super\u00f2 i biancorossi nella finale di ritorno giocata in Puglia. Non altrettanto buono fu il rendimento in campionato, ove a cospetto di una campagna acquisti estiva d'alto profilo (culminata nell'ingaggio di Andrea Fabbrini dal Vicenza) il Cuneo stazion\u00f2 nella bassa classifica: ci\u00f2 fin\u00ec per costare la panchina a Fortunato, al quale subentr\u00f2 dapprima il vice Danilo Bianco e infine Bruno Cavallo, che riusc\u00ec infine a ottenere la salvezza all'ultima giornata della stagione regolare.\nIn vista della stagione 2007-2008 Franco Arese lasci\u00f2 la presidenza a Gabriele Tirletti, mantenendo tuttavia il controllo del club. La rosa biancorossa venne sensibilmente riallestita e in panchina fu chiamato Enrico Bortolas, al debutto in Serie C. L'annata si rivel\u00f2 all'insegna degli alti e bassi e termin\u00f2 con la retrocessione in Serie D, a seguito della sconfitta nei play-out contro la . L'insuccesso acceler\u00f2 il disimpegno di Arese, che nei mesi estivi cedette il pacchetto azionario del Cuneo alla cordata composta dagli imprenditori Marco Rosso e Furio Morano.\nCon organigramma societario, staff tecnico e rosa integralmente rifondati, il Cuneo targato Rosso-Morano approcci\u00f2 con difficolt\u00e0 il campionato 2008-2009: il tecnico Giancarlo Corradini riusc\u00ec per\u00f2 a controllare la situazione e infine a conseguire la salvezza con quattro giornate di anticipo sulla conclusione della stagione regolare.\nPer il campionato 2009-2010 il Cuneo scelse di affidarsi all'allenatore Vittorio Zaino, reduce da una positiva esperienza alla guida del Busca nelle divisioni inferiori piemontesi. La scelta tuttavia non pag\u00f2, in quanto dopo le prime 5 partite i biancorossi avevano all'attivo solo due punti: la dirigenza pertanto lo rimpiazz\u00f2 con Danilo Bianco, che guid\u00f2 la squadra a una tranquilla salvezza, grazie all'11\u00ba posto nella classifica finale.\nGli anni duemiladieci.\nNel maggio 2010 Furio Morano lascia la carica di vicepresidente: gli subentra transitoriamente il figlio Marzio, dopodich\u00e9 di l\u00ec a poco Marco Rosso si ritrova unico titolare della propriet\u00e0 del club.\nIl pre-campionato 2010-2011 vede la societ\u00e0 operare un'importante campagna acquisti: arrivano a vestire il biancorosso molti giocatori aventi esperienze significative in terza serie, tra i quali il rientrante Matteo Longhi ed Enrico Fantini. Nonostante ci\u00f2 la squadra fatica a rendere in modo adeguato: la dirigenza decide quindi di esonerare il tecnico Bianco e di richiamare al suo posto l'esperto Salvatore Jacolino (che aveva gi\u00e0 guidato il Cuneo per pochi mesi undici anni prima). La scelta si rivela azzeccata e rivitalizza il Cuneo, che si issa in testa alla classifica del girone. Il 17 aprile 2011, grazie alla vittoria interna per 4-1 sul , i biancorossi si aggiudicano la promozione in Lega Pro Seconda Divisione. A stagione regolare conclusa arriva inoltre il successo di maggior prestigio: l'11 giugno il Cuneo supera il nella finale scudetto, laureandosi campione d'Italia dei dilettanti.\nIn vista del campionato 2011-2012 la societ\u00e0 ingaggia il direttore generale Massimo Bava e chiama in panchina il tecnico Ezio Rossi: la rosa viene in gran parte riconfermata e integrata dagli innesti di Massimiliano Varricchio, Marco Cristini, Luca Carretto e Andrea Gentile. Sin dalle prime partite il Cuneo riesce a collocarsi nelle posizioni di vertice del proprio girone, mostrando un buon affiatamento di squadra. Il mercato invernale registra l'ingresso del portiere Francesco Rossi dall', di Marco Arcari dalla e di Carlo Emanuele Ferrario dal . Il buon momento del Cuneo prosegue anche nel girone di ritorno, sicch\u00e9 la squadra biancorossa termina al terzo posto il proprio raggruppamento, mancando di un solo punto la promozione diretta in Lega Pro Prima Divisione e accedendo ai play-off per il salto di categoria. Vinta la semifinale contro il con un pareggio in trasferta e una vittoria per 1-0 in casa, il Cuneo affronta in finale la Virtus Entella: dopo aver pareggiato all'andata in terra ligure per 1-1, i biancorossi vincono il ritorno in casa per 5-2 e si garantiscono cos\u00ec l'accesso in Lega Pro Prima Divisione.\nPer la stagione 2012-2013 vengono rinnovati subito i contratti di Fantini, Lodi, Cristini, Garavelli, Sentinelli, Longhi, Carretto; viene poi confermato l'ingaggio dei giovani di maggior talento, ai quali si aggiungono alcuni prodotti dei settori giovanili di societ\u00e0 di Serie A e un paio di elementi di categoria superiore come Marco Martini (reduce dalla promozione in Serie B con la maglia della Pro Vercelli), Ciro Danucci (precedentemente in serie cadetta con la maglia della ), Filippo Scaglia, Omar Torri e Simone Loria. Alla guida della squadra \u00e8 riconfermato il tecnico Ezio Rossi.\nLa squadra, dopo un positivo girone d'andata terminato ad una sola lunghezza dai play-off promozione, si rende protagonista di un ritorno difficoltoso che la porta a concludere il campionato 2012-2013 in quattordicesima posizione e a disputare i play-out per la salvezza contro la . Il confronto vede le due squadre pareggiare all'andata allo stadio Giglio Citt\u00e0 del Tricolore (1-1), quindi i biancorossi perdono il ritorno per 0-1 in casa, retrocedendo cos\u00ec in Lega Pro Seconda Divisione.\nA luglio 2013 la societ\u00e0 ingaggia come collaboratore tecnico l'ex calciatore professionista Fabio Artico ed esonera l'allenatore Ezio Rossi, al quale subentra Andrea Sottil. Vengono innestati in rosa giocatori di valore per la categoria, quali Jacopo Fanucchi, Zaccaria Hamlili e Matteo D'Alessandro, pi\u00f9 alcuni giovani interessanti come il portiere Francesco Anacoura e il regista difensivo Giammarco Falasca. Sebbene la squadra riesca a tenersi fuori dalla zona retrocessione, nel gennaio 2014 la dirigenza decide di esonerare Sottil e di richiamare Ezio Rossi; contestualmente la rosa viene rinforzata con gli arrivi di Angelo Siniscalchi, Cristiano Camillucci, Michele Rinaldi, Fabio Lauria e Guido Gomez. Nel girone di ritorno, nonostante una serie positiva di 20 punti nelle ultime 10 giornate, la squadra non riesce ad evitare i play-out contro il Delta Porto Tolle, che poi vince l'andata per 1-2 e perde per 0-1 il ritorno e rimanda il Cuneo in Serie D a causa del peggior piazzamento in classifica.\nIl 20 giugno 2014 la societ\u00e0 decide di affidare la prima squadra al tecnico Riccardo Milani, proveniente dai quadri giovanili biancorossi, coadiuvato dal nuovo direttore sportivo Oscar Becchio (che successivamente diventa amministratore delegato e legale rappresentante del Cuneo). In vista della stagione 2014-2015 la squadra viene notevolmente rinnovata e rinforzata con gli acquisti di Luca Carretto (gi\u00e0 protagonista in biancorosso ai tempi della Serie C2) e del brasiliano Carlos Clay Fran\u00e7a: obiettivo dichiarato \u00e8 una pronta risalita nei professionisti. L'avvio in campionato non \u00e8 per\u00f2 dei migliori, sicch\u00e9 il 27 ottobre Milani viene sollevato dall'incarico e sostituito da Salvatore Jacolino, che ancora una volta riesce a imprimere un cambio di marcia alla squadra, portandola a vincere il girone A e a conquistare la promozione nella nuova Lega Pro unica.\nLa stagione 2015-2016 vede tuttavia il Cuneo nuovamente in difficolt\u00e0: dopo un buon girone d'andata, concluso in una posizione di media classifica, nei turni di ritorno la squadra inanella una lunga serie di risultati negativi. L'esonero di Jacolino in favore di Fabio Fraschetti non riesce a evitare ai biancorossi un 16\u00ba posto nel girone A e la successiva retrocessione in virt\u00f9 della sconfitta nei play-out salvezza contro il (pareggio a reti inviolate all'andata in casa e sconfitta esterna per 1-0 al ritorno in trasferta).\nLa fiducia al tecnico Fabio Fraschetti viene inizialmente riconfermata anche per la stagione 2016-2017: l'avvio del Cuneo nel girone A di Serie D \u00e8 tuttavia stentato, sicch\u00e9 dopo nove giornate in panchina viene richiamato Salvatore Jacolino. La scelta sortisce l'effetto sperato: il Cuneo inizia ad accumulare risultati utili e incassa una sola sconfitta nel resto della stagione regolare, arrivando infine alla vittoria del proprio girone e al ritorno diretto tra i \"pro\". In chiusura di stagione i biancorossi disputano la poule per lo scudetto Serie D, venendo eliminati nel triangolare di apertura a seguito della doppia sconfitta contro e .\nTerminati gli impegni agonistici, nell'estate 2017 la societ\u00e0 risolve consensualmente il rapporto di collaborazione con l'allenatore Jacolino e ingaggia in sua sostituzione Massimo Gardano, che nel biennio 2016-2017 aveva guidato il al quinto posto in classifica e poi fino alla vittoria dei play-off nel girone A di Serie D. E dalla rosa che ha vinto la Serie D vengono mantenuti molti giocatori, integrati con alcuni innesti di livello analogo.\nL'esperienza di Gardano sulla panchina della Granda termina per\u00f2 gi\u00e0 il 29 novembre, giacch\u00e9 lo scarso rendimento della squadra nel primo girone di Serie C gli costa l'esonero in favore di William Viali. Il cambio di guida tecnica porta nell'immediato a due vittorie casalinghe di prestigio (contro Siena e ), ma non sortisce l'effetto di allontanare il Cuneo (che paga in particolare il peggior attacco del proprio raggruppamento, con sole 24 reti segnate) dalla bassa classifica. Nonostante alcune ulteriori vittorie contro squadre blasonate (in trasferta col Livorno e in casa con la Viterbese Castrense) la stagione regolare viene conclusa al penultimo posto con 32 punti guadagnati. La salvezza passa quindi dai play-out contro il , giunto terzultimo e dunque avvantaggiato dal fattore campo e in caso di pareggio nelle reti segnate; il confronto premia per\u00f2 il Cuneo, che vince l'andata in casa per 1-0 e pareggia per 0-0 il ritorno in quel di Grosseto, assicurandosi (a 71 anni di distanza dall'ultimo risultato analogo) la permanenza nel terzo livello calcistico italiano.\nIl fallimento del 2019.\nIl 30 giugno 2018 il patron Marco Rosso, che da tempo paventava la cessione della societ\u00e0, lascia la maggioranza azionaria nelle mani di Roberto Lamanna, procuratore sportivo ed ex dirigente dell', figlio del politico e dirigente sportivo Alfio Lamanna. Nella circostanza si dimettono alcune longeve figure dirigenziali, come il direttore sportivo, il responsabile ufficio stampa, il team manager, la segretaria amministrativa e il magazziniere; rimangono invece il segretario sportivo e l'amministratore delegato Oscar Becchio. Alla presidenza viene invece inizialmente indicato Emiliano Nitti, mentre il nuovo direttore sportivo Sergio Borgo (subentrato a Valter Vercellone) rinnova praticamente \"in toto\" la rosa con l'innesto di molti giovani e di alcuni elementi di esperienza maggiore (tra i quali spicca Fabiano Santacroce, che assume la fascia di capitano); dell'organico artefice della salvezza rimangono solo Andrea Cristini, Luca Bertoldi e Matteo Maresca.\nPur se assemblata in ritardo e con un budget dichiaratamente molto ridotto rispetto alla media delle altre squadre di categoria, la squadra, affidata al tecnico Cristiano Scazzola, riesce a rivelarsi competitiva nell'ambito del girone A di terza serie: forti in particolare di un ottimo rendimento difensivo, i biancorossi riescono a cogliere buone serie di risultati utili e a stazionare nella medio-alta classifica. \nNel contempo emergono tuttavia crescenti criticit\u00e0 a livello societario. Gi\u00e0 a luglio, nella fase del passaggio di consegne tra Rosso e Lamanna (coinciso con un mese circa di sostanziale silenzio stampa) la Covisoc rigetta l'istanza del Cuneo per l'ammissione alla Serie C 2018-2019, adducendo a motivo inadempienze formali ed economiche; l'attenzione della commissione di vigilanza si concentra in particolare sulla fideiussione da 350 000 euro necessaria per perfezionare la propria iscrizione, in quanto il club della Granda (insieme ad altri dieci sodalizi di pari livello) l'aveva ottenuta mediante una societ\u00e0 finanziaria esclusa dall'albo di settore della Banca d'Italia e dunque non abilitata alla funzione. Anche a seguito della presentazione di ulteriori garanzie, circa una settimana dopo la FIGC invalida per\u00f2 la decisione, giudicando idonea la documentazione presentata dal club biancorosso, che pu\u00f2 dunque iscriversi regolarmente alla terza serie.\nLe problematiche emergono nella loro interezza dal 31 ottobre, allorch\u00e9 il tribunale della Federcalcio commina al Cuneo tre punti di penalit\u00e0 nel campionato in corso, adducendo a motivo ritardi nei pagamenti; a stagione in corso inoltre vari esponenti dei quadri tecnici del settore giovanile biancorosso (alcuni dei quali ingaggiati da pochi mesi) si dimettono o vengono sollevati dai propri incarichi con motivazioni opache o lamentando l'impossibilit\u00e0 di lavorare adeguatamente.\nAnche la stessa governance societaria appare incerta: Lamanna, inizialmente indicato come intermediario di una cordata impenditoriale internazionale, diviene poi l'effettivo intestatario delle quote di maggioranza del Cuneo, mentre i due proposti co-compratori si defilano. Nitti \u00e8 invece costretto a rinunciare alla presidenza in virt\u00f9 del suo rapporto di assistente legale della societ\u00e0; \"de facto\" il legale rappresentante del Cuneo resta quindi il longevo amministratore delegato Oscar Becchio.\nL'11 dicembre 2018 la societ\u00e0 viene ulteriormente deferita al Tribunale Federale per il persistere dei ritardi nei pagamenti di stipendi e contributi di luglio e agosto 2018 che costano ulteriori 4 punti di penalizzazione; il 7 gennaio 2019, la Corte d'Appello della FIGC invalida inoltre definitivamente la fideiussione presentata dal club per perfezionare l'iscrizione alla Serie C, ingiungendo l'adduzione di una nuova garanzia di pari valore entro i successivi 10 giorni: il Cuneo provvede pertanto ad agevolare documenti relativi a una nuova \"fideiussione a garanzia di obbligazioni\", affermando di aver ottenuto due polizze assicurative omologate, ma il 18 gennaio la Lega Italiana Calcio Professionistico rende nota la non conformit\u00e0 di quanto prodotto dai biancorossi, che rimangono pertanto \"scoperti\" e vengono nuovamente rimessi alla giustizia sportiva.\nUlteriori 16 punti irrogati tra il 18 e 26 febbraio per la non avvenuta sostituzione della fideiussione (con annessa multa di 350 000 euro) e il mancato pagamento dei contributi fanno quindi sprofondare la squadra in piena zona play-out.\nIl 27 febbraio la societ\u00e0 rompe parzialmente il silenzio stampa, dichiarando di aver \"saldato ogni pendenza\" (solo sforando i termini fissati) e addebitando le problematiche insorte a un proprio \"errore di comunicazione\".. Seguono poi ulteriori penalizzazioni (alcune delle quali vengono poi revocate), che portano il totale delle lunghezze dedotte a 21. Il 5 marzo Roberto Lamanna addebita la situazione creatasi alla defezione di tutti i partner che, a suo dire, avrebbero dovuto affiancarlo nella gestione della societ\u00e0.\nGli uomini di Scazzola (che a met\u00e0 febbraio chiede apertamente un intervento terzo a supporto della societ\u00e0) riescono comunque a mantenere un buon livello di rendimento; dal canto proprio, il calciomercato invernale registra alcuni movimenti in entrata e uscita, che non vanno per\u00f2 a intaccare il valore medio della squadra. Il 17 febbraio 2019 i biancorossi si trovano, loro malgrado, coinvolti in un'altra crisi societaria: il si presenta infatti allo stadio Paschiero per la 27\u00aa giornata del girone A di Serie C con in distinta soli 7 giovanissimi giocatori (tutti nati dal 2000 in poi), con l'aggiunta di un dirigente accompagnatore, di un massaggiatore (che viene fatto a sua volta a scendere in campo come giocatore aggiunto) e senza staff tecnico e/o medico; la partita si risolve nel risultato di 20-0 in favore del Cuneo, poi commutato in un 3-0 a tavolino dal Giudice Sportivo, che estromette la squadra piacentina dal campionato.\nIl fardello di punti di penalit\u00e0 \u00e8 per\u00f2 troppo gravoso per ottenere la salvezza diretta: i biancorossi finiscono infatti ai play-out contro la Lucchese; il doppio confronto si risolve in due vittorie rossonere, che sanciscono la retrocessione in Serie D della squadra della Granda.\nNei mesi successivi il Cuneo diventa di fatto quiescente: a dispetto degli appelli di tifosi e istituzioni a intervenire per risolvere l'impasse, la societ\u00e0 non presenta entro il termine del 13 luglio i documenti e le garanzie per iscriversi alla stagione 2019-2020 della Serie D. Il fallimento societario viene infine decretato dal tribunale di Cuneo il successivo 3 dicembre.\nLa ripartenza dal Cuneo Football Club e la fusione con l'Olmo.\nA seguito dell'ufficializzazione della cessata attivit\u00e0, nell'estate 2019 alcuni soggetti gi\u00e0 legati all'ambito biancorosso fondano una societ\u00e0 dilettantistica denominata \"Cuneo Football Club\", che iscrivendosi alla Terza Categoria (ultimo livello del calcio italiano) si propone di non disperdere il patrimonio calcistico cittadino, pur senza inizialmente richiamarsi direttamente alla tradizione sportiva pregressa. Alla presidenza arriva l'imprenditore Mario Castellino, coadiuvato dall'ex amministratore delegato della Aldo Mazzia.\nIn campionato il \"nuovo Cuneo\", allenato da Pierangelo Calandra, si propone quale squadra di vertice, chiudendo infine al secondo posto il girone B di Terza Categoria cuneese, che viene interrotto anzitempo alla 20\u00aa giornata a causa dello scoppio della pandemia di COVID-19.\nNei mesi estivi del 2020 il Cuneo F.C. riesce ad acquistare all'asta fallimentare (vincendo la gara al rialzo con l'Associazione Sportiva Dilettantistica Olmo, club dilettantistico del relativo quartiere cuneese) il marchio e parte dei beni della fallita A.C. Cuneo 1905, potendo cos\u00ec porsi \"de facto\" in continuit\u00e0 con la storia sportiva biancorossa. Contestualmente la squadra viene ripescata in Seconda Categoria e ottiene l'appoggio economico, tra l'altro, della parlamentare e imprenditrice Daniela Santanch\u00e8.\nNel dicembre 2020 la societ\u00e0 annuncia di aver intrapreso il percorso per addivenire alla fusione con la gi\u00e0 citata A.S.D. Olmo, in maniera tale da riportare il nome del Cuneo in un campionato di maggior livello. Nell'aprile 2021 il Cuneo Football Club si evolve pertanto nella Fondazione Cuneo 1905 (presieduta da Mario Castellino e Aldo Mazzia), cui resta avocata la titolarit\u00e0 del marchio sociale storico e della denominazione \"Associazione Calcio Cuneo 1905\"; essi vengono concessi in comodato d'uso gratuito all'Olmo, che cambia denominazione in \"Associazione Calcio Cuneo 1905 Olmo S.S.D.\" e \"prende su di s\u00e9\" la prosecuzione della tradizione sportiva biancorossa.\nColori e simboli.\nColori.\nDopo circa un quarto di secolo (tra il 1905 e il 1930) trascorso giocando in divise palate bianco-nere, il Cuneo ha adottato stabilmente le tinte bianco-rosse, mutuate dal gonfalone comunale della citt\u00e0. Generalmente il rosso tende a prevalere sulle maglie interne, mentre il bianco \u00e8 la tinta dominante delle casacche da trasferta.\nDal punto di vista storico, la maglia casalinga ha adottato nel corso del tempo varie soluzioni stilistiche: tra le pi\u00f9 frequenti vi \u00e8 il template palato, con strisce verticali bicolori pi\u00f9 o meno larghe. Non mancano tuttavia design pi\u00f9 originali: tra fine XX secolo e inizio Terzo millennio lo sponsor tecnico Asics propose - tra le altre - una maglia completamente rossa con sottili fasce bianche centrali e una con un largo palo centrale rosso e fianchi bianchi (del tutto analoga a quella storicamente adottata dall'). Degna di nota \u00e8 la soluzione \"identitaria\" proposta da Legea negli anni 2010: una maglia rossa decorata frontalmente da una croce bianca a tutto campo, un design mutuato dall'emblema araldico cuneese.\nLe maglie esterne, all'opposto, si declinano di norma su una tonalit\u00e0 dominante di bianco, relegando il rosso alle rifiniture e alle personalizzazioni (numeri e scritte). Non sono tuttavia mancati esperimenti cromatici peculiari, quale la casacca verde in uso per l'annata 2013-2014.\nIl blu navy \u00e8 invece la tinta connontante in via prioritaria le terze divise, laddove previste dai contratti di sponsorizzazione: altri colori adottati allo scopo sono stati poi il verde nel biennio 2015-2016 e il giallo-oro nel 2013-2014. Da segnalare in tale ambito, nel 2019, il recupero dell'antico \"template\" a pali bianco-neri, subito dopo la ripartenza societaria in Terza Categoria.\nSimboli ufficiali.\nIl simbolo del club, presente gi\u00e0 nel 1905 sul primo stendardo sociale dell\"U.S. Alta Italia\", era l'aquila reale, una tra le specie faunistiche peculiari del vicino parco naturale delle Alpi Marittime.\nStemma.\nLo stendardo originario dell\"U.S. Alta Italia\" recava in primo piano una ruota di bicicletta incorniciante lo stemma della citt\u00e0 di Cuneo (\"troncato: sopra di rosso alla croce d'argento, sotto fasciato d'argento e di rosso\") ghermita da un\u2019aquila reale con le ali spiegate, sormontata da una stella a cinque punte. In secondo piano appariva la bandiera del Regno d'Italia.\nAttorno al 1940 entr\u00f2 in uso uno scudetto partito: a sinistra era presente la ragione sociale (a lettere stampatelle nere disposte verticalmente su campo argenteo), a destra una versione semplificata dello stemma comunale, libero da orpelli araldici.\nIl disegno adottato nel 1998, a seguito dell'assunzione della denominazione \"A.C. Cuneo 1905\", \u00e8 costituito da un ancile troncato bianco e rosso, con al centro il gi\u00e0 citato stemma comunale, sormontato da un'aquila dorata e da una stella a cinque punte. In capo all'ovale \u00e8 riportata la denominazione societaria, a caratteri stampatelli rossi, mentre al di sotto dello scudo appare l'anno di fondazione del club, a cifre arabe bianche.\nInno.\nL'inno ufficiale della squadra si intitolava \"Cuneo Cuneo\", scritto da Chiriaco.\nStrutture.\nStadio.\nIl primo campo calcistico della citt\u00e0 di Cuneo venne ricavato nel 1898 in piazza d'Armi, sullo spazio ove poi sorger\u00e0 lo sferisterio comunale.\nCol progredire del livello della pratica esso fin\u00ec per rivelarsi inadeguato, sicch\u00e9 nel 1910 il comune di Cuneo mise a disposizione circa 8000 m\u00b2 in piazza della Cavalleria (poi piazza Regina Elena e infine piazza Martiri della Libert\u00e0) alla societ\u00e0 Alta Italia, che provvide ad approntare un nuovo terreno di gioco, inaugurato il 21 settembre 1913.\nTra gli anni 1920 e 1930 vennero aggiunte delle tribunette amovibili in legno, ma allorch\u00e9 il Cuneo fu in condizione di puntare alla Prima Divisione il problema dell'insufficienza strutturale si ripresent\u00f2: il campo era infatti a carattere non permanente e quando non vi si giocava era una comune piazza pubblica, aperta al traffico pedonale e veicolare.\nFu cos\u00ec che ci si risolse ad edificare un vero stadio permanente: il 28 ottobre 1935 in localit\u00e0 Torre Bonada (o Cascina Bonada, allora al di fuori del centro abitato) venne inaugurato il nuovo campo polisportivo comunale, battezzato \"stadio Littorio\" e quindi reintitolato nel secondo dopoguerra ai fratelli Aldo e Riccardo Paschiero (calciatori cuneesi caduti durante il conflitto del 1940-1945).\nPi\u00f9 volte ristrutturato ed ampliato nel corso dei decenni, lo stadio Fratelli Paschiero \u00e8 capace di 3.060 spettatori e ospita al suo interno anche gli uffici amministrativi della societ\u00e0. Tra la fine del XX secolo e l'inizio del XXI se n'\u00e8 ripetutamente ipotizzata la dismissione, senza per\u00f2 che il proposito sia mai stato tradotto in pratica.\nCentro di allenamento.\nDal 2021 le selezioni societarie biancorosse svolgono la preparazione ai campi di via della Battaglia, nella frazione cuneese di Madonna dell'Olmo.\nIn precedenza il Cuneo ha usufruito di varie altre strutture: tra le altre, il centro sportivo Parco della Giovent\u00f9 di via Porta Mondov\u00ec, sulle sponde del torrente Gesso, il campo in erba sintetica \"Bisalta\", nella frazione di San Rocco Castagnaretta, e il campo sportivo comunale della limitrofa Verzuolo.\nSociet\u00e0.\nOrganigramma societario.\nIn carica al 1\u00ba giugno 2021\nSettore giovanile.\nIl settore giovanile cuneese ha ottenuto discreti risultati a livello Berretti, Allievi Nazionali e Giovanissimi Nazionali: nel 2012 i biancorossi hanno raggiunto la finale scudetto del campionato Berretti contro il Frosinone.\nIn maglia biancorossa si sono formati giocatori d'alto livello quali Enrico Fantini, Lys Gomis, Marco Gorzegno e Giulio Pellegrino.\nNelle giovanili cuneesi milit\u00f2 in giovent\u00f9 anche il futuro scrittore e giornalista Giorgio Bocca, la cui casa di famiglia si trovava in piazza Regina Elena, dinnanzi al vecchio campo sportivo cittadino. Con la maglia del Cuneo Bocca disput\u00f2 anche un campionato (la Serie C 1938-1939) in prima squadra.\nCalciatori.\nContributo alle Nazionali.\nL'unico giocatore del Cuneo ad aver militato in una selezione nazionale fu Elio Marabotto, che nel marzo 1984 venne convocato nella nazionale olimpica di calcio dell'Italia e successivamente disput\u00f2 una partita amichevole contro l'omologa squadra dell'Algeria.\nTifoseria.\nStoria.\nLa prima e pi\u00f9 longeva realt\u00e0 federativa tra i tifosi del Cuneo \u00e8 il \"Club biancorosso\", fondato il 30 dicembre 1964 come associazione e subito riconosciuto ufficialmente dalla societ\u00e0 calcistica nella veste di \"trait d'union\" col proprio pubblico. Negli anni 1980 gli si affiancano ulteriori gruppuscoli, identificati da nomi quali \"Dragons\" o \"Boys\", a loro volta di stampo prettamente moderato.\nNel 1986 una scissione in seno al \"Club biancorosso\" d\u00e0 vita al primo gruppo di matrice ultras, che nel corso degli anni successivi si identifica con varie denominazioni (quali \"Nightmare\", \"N.A.B.\" e \"Giovent\u00f9 Biancorossa\"). Nel 1991 gli si affianca il gruppo \"Irriducibili\", che poi si riuniscono al collettivo \"madre\" nel 1996 sotto la sigla generica \"Ultras Cuneo\" (abbreviata \"U.CN.\" o \"CN.86\"). Nel 2005, a seguito della scomparsa del giovane tifoso Francesco Di Stasi, viene coniata la denominazione \"Curva Vasco\" (dal soprannome del ragazzo defunto), nella quale tende a riconoscersi tutta la tifoseria radicale cuneese.\nAl III millennio i collettivi cuneesi (sia ultras che moderati) si articolano altres\u00ec sotto le sigle \"RDT-Ragazzi della Torcida\", \"Fedelissimi Cuneo\" e \"Orgoglio Cuneese\".\nIn occasione delle partite interne i gruppi moderati prendono usualmente posto in tribuna Matteotti, mentre gli ultras (dacch\u00e9 tale settore \u00e8 stato costruito) si sistemano in curva nord.\nIl pubblico al seguito dei biancorossi si dichiara politicamente non schierato ed \u00e8 (complice la presenza in citt\u00e0 di altre squadre sportive pi\u00f9 blasonate e seguite, quali ad esempio quelle di pallavolo e pallapugno/pallone elastico) costantemente di ridotte dimensioni: le presenze medie allo stadio Fratelli Paschiero (struttura di per s\u00e9 incapace di accogliere grandi volumi di spettatori) gravitano attorno al migliaio di unit\u00e0, riducendosi all'ordine delle decine nelle trasferte.\nGemellaggi e rivalit\u00e0.\nI tifosi cuneesi considerano rivali i collettivi al seguito di Albese, Asti, Bra, , , Savona, e Virtus Entella; tendono poi a considerare \"sentite\" in senso lato tutte le gare contro altre squadre piemontesi, in particolare e .\nRapporti amichevoli o rispettosi sono invece attestati con i supporters di Novese, Aosta e Albenga."}
{"id": "102490", "revid": "765341", "url": "https://it.wikipedia.org/wiki?curid=102490", "title": "Carpoforo", "text": "Il carpoforo o corpo fruttifero o, pi\u00f9 correttamente, sporoforo, pu\u00f2 essere considerato, come dice il nome, una sorta di \"frutto\" dei funghi. Si dice dell'insieme di gambo, cappello, tubuli o lamelle o aghi, comunque sia conformato l'imenoforo.\nSi sviluppa in seguito all'accrescimento del corpo vegetativo (tallo) del fungo, il quale si sviluppa dalla spora. Sul \"carpoforo\" sono solitamente presenti gli sporangi, i quali contengono le spore. \nNelle muffe (ad esempio del genere \"Rhizopus\", la comunemente detta \"muffa del pane\"), il corpo fruttifero si presenta come una polverina biancastra, o anche verdastra. Osservandola al microscopio, si pu\u00f2 distinguere il fitto intreccio di ife (le cellule che formano il fungo), sulle quali si svilupperanno in seguito gli sporangi, contenenti le spore, che, una volta maturi, si romperanno rilasciando tutte le spore nell'ambiente esterno, che a loro volta andranno a formare altri funghi, se si depositeranno su un substrato organico.\nForme di carpoforo.\nIl carpoforo pu\u00f2 assumere varie forme, ecco alcuni esempi:"}
{"id": "102492", "revid": "547992", "url": "https://it.wikipedia.org/wiki?curid=102492", "title": "Luisa Corna", "text": "Come cantante ha partecipato al Festival di Sanremo 2002 in coppia con Fausto Leali e ha pubblicato tre dischi; come conduttrice televisiva ha condotto fra gli altri i programmi \"Tira &amp; Molla\", \"Notti mondiali\", \"S\u00ec s\u00ec \u00e8 proprio lui\", \"Sognando Las Vegas\" e \"Domenica in\"; come attrice ha recitato nel film \"Al momento giusto\" di Giorgio Panariello e nella fiction \"Ho sposato uno sbirro\".\nBiografia.\nGli esordi.\nLuisa Corna ha iniziato la sua carriera sfilando per Dolce &amp; Gabbana, Mariella Burani e Missoni, e posando per fotografi come Fabrizio Ferri e Helmut Newton, comparendo anche in alcuni spot. Ha poi studiato recitazione e dizione al Centro Teatro Attivo e al Centro Professione Musica. Ha iniziato a cantare a 18 anni con la \"Tequila Band\" e nel 1991 ha partecipato al Festival di Castrocaro per i giovani talenti, arrivando seconda con il brano \"Dove vanno a finire gli amori\", scritto da Depsa.\nIl successo.\nNel biennio 1997-98 \u00e8 stata cantante fissa di \"Domenica in\" e nel 1998 ha affiancato Giampiero Ingrassia nella conduzione di \"Tira &amp; Molla\", programma che l'ha vista anche nella veste di cantante. Sempre nel 1997 ha fatto un'apparizione nel ruolo della dea K\u0101l\u012b nel film \"Nirvana\" di Gabriele Salvatores. Dal 1999 al 2002 \u00e8 stata la presenza femminile fissa nel programma sportivo \"Controcampo\", accanto a Sandro Piccinini. Nello stesso periodo ha recitato nel film \"Al momento giusto\", di e con Giorgio Panariello (2000), nel ruolo della bella fotoreporter Lara e nel 2001 ha condotto dal Teatro Ariston \"Sanremo si nasce\", insieme a Michele Cucuzza e Massimo Lopez. Ha posato per il calendario 2002 della rivista \"Capital\" e per quello del 2003 di \"Panorama\".\nNel 2002 ha partecipato, come cantante in gara in coppia con Fausto Leali, al Festival di Sanremo 2002 con la canzone \"Ora che ho bisogno di te\", classificandosi al quarto posto, e ha condotto dapprima \"Notti Mondiali\", insieme a Marco Mazzocchi e Giampiero Galeazzi, poi \"S\u00ec s\u00ec \u00e8 proprio lui\", variet\u00e0 per la regia di Pier Francesco Pingitore dedicato alla scoperta di nuovi comici e imitatori. Nel 2003 riceve il Premio Regia Televisiva per il \" personaggio rivelazione dell'anno\". Sono state ancora sue le conduzioni delle edizioni dal 2002 al 2006 di \"Napoli prima e dopo\", programma musicale dedicato alla musica partenopea; di \"Sognando Las Vegas\" nel 2003, variet\u00e0 televisivo del sabato sera in 7 puntate; del premio Grolla d'oro, in onda su Rai Uno da Saint-Vincent.\nGiorgio Albertazzi nel 2004 l'ha voluta nel ruolo della maga Circe in una versione teatrale dell'\"Odissea\", in cui ha dato la voce anche ai canti delle sirene. Nello stesso anno ha prestato la sua voce anche al personaggio di Lola in \"Shark Tale\", che nella versione originale \u00e8 doppiato da Angelina Jolie. Ha condotto: nel 2004, 2005 e 2007 su Rai 1 il \"Premio Barocco\"; nel 2005, dal teatro di Taormina, \"La Kore\", kermesse dedicata ai stilisti italiani, in coppia con Valeria Marini; e ancora nel 2005 il \"David di Donatello\", insieme a Mike Bongiorno.\nIl 31 marzo 2006 \u00e8 uscito il suo primo disco, intitolato \"Acqua futura\", contenente undici canzoni, tra cui la title track scritta con Gatto Panceri, \"L'ultima luna\" scritta da Renato Zero e \"Santa vita\" cover di \"St Teresa\" di Joan Osborne. Nell'edizione 2006-07 di \"Domenica in\u2026 L'arena\" ha duettato con cantanti di diversi generi musicali nella sua sezione canora all'interno del programma. Nelle successive edizioni 2007-08 e 2008-09 la sua sezione canora \u00e8 stata spostata in \"Domenica in\u2026 Rosa\". Ha recitato con Flavio Insinna nella fiction \"Ho sposato uno sbirro\" (2008) e nel sequel \"Ho sposato uno sbirro 2\" (2010), nel ruolo del pubblico ministero Lorenza Alfieri.\nNelle estati 2007-08-09-10 \u00e8 partito il tour \"Acqua futura\", in cui oltre ai suoi brani ha proposto una carrellata di canzoni attinte dal repertorio di artisti con i quali ha collaborato. Nel 2010-11 \u00e8 stata protagonista del musical \"Pirates\", con la regia di Maurizio Colombi. Durante le festivit\u00e0 del Natale 2011 e 2012, Luisa si esibisce in un tour di 10 concerti nelle chiese della Capitale, un incontro che unisce alcuni classici del gospel ai canti religiosi. Nel novembre 2010 pubblica il suo secondo album \"Non si vive in silenzio\", contenente \"2 sillabe\", brano suonato da Alex Britti, e diverse cover tra cui la title track di Gino Paoli e \"Corri e vai\", versione italiana di \"Run Baby Run\" di Sheryl Crow. Il disco \u00e8 pubblicato dall'etichetta discografica Joe&amp;Joe.\nNel 2012 partecipa al talent di Rai 1 \"Tale e quale show\" nelle vesti di Renato Zero (prima puntata), Mina (seconda puntata), Whitney Houston (terza puntata) e Liza Minnelli (quarta e ultima puntata); in seguito partecipa al torneo dei campioni del programma interpretando Amii Stewart (prima puntata), Mariah Carey (seconda puntata) e Rita Pavone (terza puntata), mentre nella quarta e ultima puntata riprende le vesti di Whitney Houston.\nNelle estati 2011-12-13 ha realizzato il tour \"Non si vive in silenzio\". Nel 2013 viene scelta per la conduzione di Festival Show, spettacolo itinerante di Radio Birikina e Radio Bella &amp; Monella che da giugno a settembre ha toccato le principali localit\u00e0 del triveneto con spettacolo finale a Verona in Piazza Bra. Dal 2013 a oggi \u00e8 al Teatro Manzoni a Milano con il \" Derby cabaret\" con Maurizio Colombi.\nPoi prende parte come cantante a \"Il grande match\" su Rai 1 in occasione del Campionato europeo di calcio 2016.\nNel 2019 pubblica il libro \"Tofu e la magia dell'arcobaleno\" arricchito dalla collaborazione di Annalisa Minetti.\nVita privata.\nFidanzata dal 1993 per 10 anni con l'ex calciatore dell'Inter Aldo Serena, poi per un anno con il cantante Alex Britti e successivamente con l'attore e modello Valerio Foglia Manzillo, si \u00e8 quindi fidanzata con Stefano Giovino, un ufficiale dei carabinieri."}
{"id": "102493", "revid": "81195", "url": "https://it.wikipedia.org/wiki?curid=102493", "title": "Imenoforo", "text": "L'imenoforo \u00e8 la parte di un fungo sulla quale si sviluppa l'imenio, formato da un insieme di elementi cellulari fertili (aschi o basidi) che producono e portano a maturazione le spore, e di altri elementi sterili (parafisi, peli, cistidi, etc.) con svariate funzioni strutturali non sempre del tutto conosciute.\nIl suo aspetto spesso ha una notevole importanza sistematica. Con lo stesso termine qualche volta si indica anche l'intero corpo fruttifero dei funghi.\nTipi di imenoforo.\nL'imenoforo pu\u00f2 essere:"}
{"id": "102496", "revid": "125874543", "url": "https://it.wikipedia.org/wiki?curid=102496", "title": "Luciano De Crescenzo", "text": " \nPrima di dedicarsi alla saggistica e al cinema, svolse la professione di ingegnere.\nBiografia.\nNacque nel quartiere San Ferdinando, nella zona di Santa Lucia, il 18 agosto 1928 (anche se suo padre ne registr\u00f2 la nascita due giorni dopo, il 20), precisamente in via Generale Giordano Orsini al civico 40, nello stesso stabile dove un anno dopo nacque Carlo Pedersoli, alias Bud Spencer, insieme al quale frequent\u00f2 le scuole elementari.\nNella sua autobiografia raccont\u00f2 che i genitori si sposarono piuttosto tardi, essendosi conosciuti attraverso \"presentazione fotografica\" (le nozze furono combinate da una famosa sensale dell'epoca, Amalia 'a Purpessa). Da giovane lavor\u00f2 nella ditta di guanti gestita dal padre, che aveva imparato l'arte di intagliatore di pelli in un opificio del rione Sanit\u00e0. Durante la Seconda guerra mondiale la famiglia De Crescenzo si spost\u00f2 a San Giorgio a Liri, nei pressi di Cassino, poich\u00e9 il padre riteneva che questo luogo sarebbe stato pi\u00f9 sicuro di altri: \"un ventre di vacca\" (le cose andarono diversamente, infatti Cassino fu rasa al suolo e i centri circostanti subirono gravi danni). \nDopo aver conseguito la maturit\u00e0 classica al Liceo ginnasio statale Jacopo Sannazaro, si laure\u00f2 in ingegneria idraulica col massimo dei voti presso l'Universit\u00e0 degli Studi di Napoli Federico II; fu allievo di Renato Caccioppoli, il quale lo convinse a scegliere ingegneria idraulica, poi un amico lo convinse a studiare anche elettronica per avere maggiori possibilit\u00e0 di trovar lavoro. Prima di trasferirsi a Milano, tuttavia, il futuro scrittore ebbe modo di sperimentare le difficolt\u00e0 applicative della sua laurea: non riuscendo a trovare adeguata sistemazione nel campo geologico-geotecnico, svolse attivit\u00e0 differenti, come il venditore di tappeti in un negozio nei pressi di piazza del Municipio, a Napoli, e persino il cronometrista alle Olimpiadi di Roma, nel 1960. \nDopo tale periodo, accett\u00f2 di trasferirsi nel capoluogo lombardo, dove, nel 1961, venne assunto all'IBM, rimanendovi per diciotto anni, in qualit\u00e0 di addetto alle pubbliche relazioni. Promosso dirigente, ad un certo punto, nel 1976, cap\u00ec la sua vera vocazione, ovvero quella di scrittore divulgatore. Decise quindi, nel 1979, di lasciare il suo lavoro e dedicarsi a tempo pieno alla scrittura, favorito anche dall'interessamento di Maurizio Costanzo, padrino della sua prima opera, \"Cos\u00ec parl\u00f2 Bellavista\". Grazie anche alla partecipazione al \"talk show\" \"Bont\u00e0 loro\" condotto da Costanzo e ad altre manifestazioni pubbliche, fra il 1976 e il 1977 il suo libro vendette oltre copie e fu tradotto anche in giapponese, diventando un vero e proprio caso letterario.\nNel corso degli anni Luciano De Crescenzo divenne cos\u00ec un autore di successo internazionale. Pubblic\u00f2 in totale cinquanta libri, vendendo 18 milioni di copie nel mondo, di cui 7 milioni in Italia. Le sue opere sono state tradotte in 19 lingue e diffuse in 25 paesi. Tra questi una lunga serie di romanzi (\"Oi dialogoi\" del 1985, \"Sembra ieri\" del 1997, \"La distrazione\" del 2000), cui si aggiungono opere di saggistica divulgativa (\"Storia della filosofia greca - I Presocratici\" del 1983, \"Storia della filosofia greca - Da Socrate in poi\" del 1986, \"Storia della filosofia medievale\" del 2002, \"Storia della filosofia moderna - da Niccol\u00f2 Cusano a Galileo Galilei\" del 2003, \"Storia della filosofia moderna - da Cartesio a Kant\" del 2004, \"Il pressappoco\" del 2007, \"Il caff\u00e8 sospeso\" del 2008, \"Socrate e compagnia bella\" del 2009), \"Ulisse era un fico\" del 2010, \"Tutti santi me compreso\" del 2011, \"Fosse 'a Madonna\" del 2012, \"Garibaldi era comunista\" del 2013, \"Ges\u00f9 \u00e8 nato a Napoli\" dello stesso anno e \"Ti porter\u00e0 fortuna\" del 2014. Nel 1998, con l'opera \"Il tempo e la felicit\u00e0\" edita da Mondadori, vinse il Premio Cimitile.\nLuciano De Crescenzo affianc\u00f2 sempre alla sua attivit\u00e0 di scrittore quella di divulgatore, capace di far avvicinare anche i pi\u00f9 inesperti alle innovazioni portate dall'informatica e ai problemi sollevati dalla filosofia antica; oltre ai suoi numerosi libri, nel corso degli anni ottanta e novanta condusse trasmissioni televisive come \"Bit - Storie di computer\" e \"Zeus - Le Gesta degli Dei e degli Eroi\", che si proponevano di coniugare divulgazione e divertimento. Nel 1994 la citt\u00e0 di Atene gli confer\u00ec la cittadinanza onoraria, proprio per i suoi lavori di divulgazione sulla filosofia greca. De Crescenzo s'interess\u00f2 anche alla filosofia medievale e, in minor misura, a quella moderna e contemporanea. Nel corso della sua lunga carriera present\u00f2 cinque programmi televisivi e collabor\u00f2 a varie testate giornalistiche.\nNel 1995 Forza Italia gli propose di candidarsi tra le sue file, ma egli prefer\u00ec rifiutare; negli ultimi anni si schier\u00f2 pi\u00f9 volte apertamente, invitando a votarli, con i Radicali di Emma Bonino. Si definiva ateo cristiano. Negli ultimi anni soffr\u00ec di una malattia neuropsicologica, la prosopagnosia, che non gli permetteva di riconoscere i volti delle persone conosciute. \u00c8 morto il 18 luglio 2019 all'et\u00e0 di 90 anni all Policlinico Agostino Gemelli di Roma, dove era ricoverato da alcuni giorni per una polmonite. Dopo i funerali, celebrati il 20 luglio a Napoli nella basilica di Santa Chiara, le ceneri sono state tumulate, secondo le sue volont\u00e0, nel cimitero di Furore, sulla costiera amalfitana.\nCinema.\nPersonaggio poliedrico, De Crescenzo ha lavorato come autore in televisione e in varie vesti nel mondo del cinema. Nel 1978 fu tra gli sceneggiatori de \"La mazzetta\" di Sergio Corbucci con Nino Manfredi. Sul grande schermo esord\u00ec come attore ne \"Il pap'occhio\" (1980) nel ruolo del Padreterno, al fianco dell'amico Roberto Benigni e diretto da Renzo Arbore. Nel 1982 fu interprete di \"Quasi quasi mi sposo\" mentre nel 1984 affianc\u00f2 sempre Arbore come protagonista, soggettista e sceneggiatore nel suo secondo film \"\". Nello stesso anno avvenne il suo esordio dietro la macchina da presa con \"Cos\u00ec parl\u00f2 Bellavista\", tratto dal suo best seller. Il successo della pellicola, che ebbe dei buoni risultati al botteghino e una discreta critica, lo convinse a dirigere l'anno seguente \"Il mistero di Bellavista\" (prendendo spunto ancora da un suo libro) e la commedia a episodi \"32 dicembre\" nel 1988, sulla relativit\u00e0 del tempo.\nNel 1990 recit\u00f2 accanto a Sophia Loren e Luca De Filippo in \"Sabato, domenica e luned\u00ec\" di Lina Wertm\u00fcller mentre nel 1995 scrisse, diresse e interpret\u00f2 insieme a Teo Teocoli ed Isabella Rossellini \"Croce e delizia\", considerato da alcuni critici come il suo film pi\u00f9 riuscito. Nel 2001 interpret\u00f2 il piccolo ruolo di un boss mafioso nel film per la TV \"Francesca e Nunziata\", ancora della Wertm\u00fcller.\nTelevisione.\nNel 1978 De Crescenzo fu chiamato a condurre la sua prima trasmissione: \"Mille e una luce\", sulla Rete 1: fu uno dei primi programmi televisivi che prevedeva l'interazione con i telespettatori. Nel 1981 condusse sulla Rete 2, assieme all'amico Renzo Arbore, il programma \"Tagli, ritagli e frattaglie\", in cui venivano trasmessi spezzoni tratti da varie trasmissioni del passato. Nel 1984 De Crescenzo fu chiamato a condurre su Italia 1 \"Bit - Storie di computer\", uno dei primi programmi di divulgazione informatica, in cui lo scrittore si ciment\u00f2 per spiegare nella maniera pi\u00f9 semplice possibile concetti basilari dell'elettronica e l'utilit\u00e0 del computer. Nel 1991, su RaiUno, De Crescenzo condusse \"Zeus - Le Gesta degli Dei e degli Eroi\", in cui si propose di spiegare con parole semplici i miti legati alla Grecia antica. Gli episodi della trasmissione furono pubblicati in seguito su videocassette e libri, editi da Arnoldo Mondadori Editore. Nel 1995 condusse il \"DopoFestival\" assieme a Serena Dandini. Dal 1993 al 2007 fu ospite fisso del Maurizio Costanzo Show.\nVita privata.\nSposatosi nel 1961 e successivamente separato, ebbe una figlia, Paola. \nDal 1973 al 1978 ebbe una relazione con l'attrice Isabella Rossellini. I due stavano per sposarsi ma a causa di un'improvvisa partenza di lei per gli Stati Uniti il matrimonio fu prima rimandato e poi annullato, come raccontato da entrambi in numerose interviste; i due rimasero intimi amici."}
{"id": "102499", "revid": "399", "url": "https://it.wikipedia.org/wiki?curid=102499", "title": "Sistema elettorale", "text": "Il sistema elettorale \u00e8 costituito dall'insieme delle regole che si adottano in una democrazia rappresentativa per trasformare le preferenze o voti espressi dagli elettori durante le elezioni in seggi da assegnare all'interno del Parlamento o pi\u00f9 in generale di un'assemblea legislativa.\n\u00c8 regolato dalla legge elettorale.\nStoria.\nIl sistema di votazione ha dato origine alla teoria del voto, a partire dal metodo di Borda e dal metodo di voto di Condorcet, entrambi sviluppati in Francia intorno al 1770 (anche se scritti di Raimondo Lullo ritrovati solo nel 2001 dimostrano che egli aveva gi\u00e0 ideato entrambi i metodi nel XII secolo).\nI primi contributi all'attribuzione di seggi sono successivi al 1787, anno di approvazione della Costituzione degli Stati Uniti, e furono riscoperti indipendentemente in Europa alla fine del XIX secolo.\nLa ricerca scientifica contemporanea si concentra pi\u00f9 sull'esame degli effetti politici e statistici delle leggi elettorali (in particolare valutando il comportamento strategico dei partiti e/o degli elettori sugli esiti del voto, impiegando la teoria dei giochi) che sullo studio astratto delle regole.\nDescrizione.\nUso dell'espressione.\nTalvolta all'espressione si d\u00e0 un significato pi\u00f9 generale, che comprende l'intero insieme delle norme che regolano le elezioni:\nCaratteristiche.\nUn sistema elettorale \u00e8 composto da due elementi fondamentali: il sistema di votazione e il metodo per l'attribuzione dei seggi. Quest'ultimo richiede l'applicazione di una formula matematica predefinita, che viene detta \"formula elettorale\".\nTradizionalmente, la formula elettorale era classificabile in due grandi categorie:\nA partire dagli anni novanta del XX secolo si \u00e8 diffusa sempre di pi\u00f9 una terza categoria, quella dei\nLe formule appartenenti a questa categoria combinano elementi maggioritari ed elementi proporzionali, talvolta relazionati tra di loro (come nei sistemi italiani per Camera e Senato del 1993), talvolta assolutamente indipendenti (come nel sistema russo o in quello giapponese, entrambi del 1993).\nLa legge elettorale pu\u00f2 essere approvata come legge ordinaria oppure come legge costituzionale.\nL'approvazione tramite legge ordinaria espone al rischio di continui cambiamenti in vicinanza delle elezioni, in contrasto con la stabilit\u00e0 che dovrebbe caratterizzare questo tipo di regole (la tempistica ravvicinata alla scadenza rischia di spiazzare i competitori pi\u00f9 deboli, come rilevato dalla Corte europea dei diritti dell'uomo nel caso Ekoglasnost contro Bulgaria) ed in contrasto con un'effettiva rappresentativit\u00e0 del Parlamento rispetto al corpo elettorale: difatti questo tipo di cambiamenti \"a gioco gi\u00e0 quasi iniziato\" (non si dimentichi che la convocazione delle elezioni \u00e8 solo un momento di una pi\u00f9 generale fase preparatoria della scadenza elettorale, che opera a livello mediatico e comunicativo gi\u00e0 diversi mesi prima) avviene da parte delle forze che hanno la maggioranza dei voti in Parlamento, a seconda di quanto \u00e8 previsto dai sondaggi e da altre tornate elettorali concomitanti. Un secondo rischio \u00e8 determinato dal possibile vaglio di costituzionalit\u00e0 sulle leggi ordinarie, in particolare dopoch\u00e9 Parlamento e Governo sono stati nominati applicando una legge elettorale, in un secondo momento dichiarata illegittima.\nD'altro canto, approvare una legge elettorale come parte integrante della Costituzione, espone al serio problema che, in caso di eventuali criticit\u00e0 rilevate nella legge solo dopo averla messa in pratica, essa abbia necessit\u00e0 di un lavoro parlamentare di modifica generalmente ben pi\u00f9 lungo e complesso per essere corretta o abolita.\nIl sistema maggioritario.\nI sistemi maggioritari limitano o impediscono la rappresentanza della minoranza. Nelle forme moderne si basano generalmente sul collegio uninominale, ma in passato e in alcuni casi sporadici odierni possono usare anche il collegio plurinominale.\nIl sistema uninominale.\nCaratteristica dei sistemi uninominali \u00e8 quella di suddividere il territorio in tanti collegi quanti sono i seggi da coprire, esprimendo un unico candidato per partito. Si differenziano fra loro per il diverso criterio con cui viene definita o individuata la maggioranza.\nIl sistema plurinominale.\nIl sistema plurinominale \u00e8 il pi\u00f9 antico, e d\u00e0 all'elettore tanti voti quanti sono i candidati da eleggere. Qualora il voto sia libero si pu\u00f2 votare in modo \"disgiunto\" fra ideologie diverse, mentre se si \u00e8 obbligati a votare i candidati tutti di uno stesso partito si ha quello che si chiama un \"listino\".\nPer attenuare gli effetti ultra-distorsivi di questo sistema, si inventarono alcune varianti, tra cui il voto cumulativo che permetteva agli elettori di minoranza di far eleggere un proprio rappresentante concentrando su di lui tutti i voti a loro disposizione, o il voto limitato che dava agli elettori meno voti di preferenza di quanti fossero i seggi in palio.\nIl sistema proporzionale.\nIl sistema elettorale proporzionale, o di lista, fu introdotto nel corso del Novecento su spinta delle grandi formazioni politiche di massa, quelle centriste popolari, e quelle di sinistra socialiste. Il primo paese ad applicarlo fu il Belgio nel 1900.\nElemento caratterizzante del sistema proporzionale \u00e8 l'assegnazione dei seggi in circoscrizioni elettorali plurinominali, suddividendoli fra le varie liste in proporzione ai voti ottenuti. Si presenta quindi come un sistema elettorale basato sulla democraticit\u00e0 e rappresentativit\u00e0 in quanto permette di fotografare le divisioni politiche effettive del Paese.\nAspetto positivo, quindi, che salta subito all'occhio, \u00e8 la possibilit\u00e0 di una rappresentanza parlamentare che rifletta in maniera meno distorta possibile la reale situazione politica di un paese, con una significativa tutela delle minoranze. Qualora i partiti siano notevolmente frazionati, per\u00f2, il proporzionale riflette questo frazionamento reale in parlamento e la formazione di un governo richiede coalizioni che uniscano pi\u00f9 partiti, con conseguente forte instabilit\u00e0 (se i partiti non riescono a trovare degli accordi; viceversa pu\u00f2 portare anche a sistemi consociativi e di governi di grosse coalizioni che tendono a tenere sotto controllo il conflitto).\nI meccanismi proporzionali sono essenzialmente due: quello del quoziente e i pi\u00f9 alti resti, e quello dei divisori e le pi\u00f9 alte medie.\nMetodo del quoziente.\nNella prima famiglia di metodi proporzionali, si stabilisce un quoziente elettorale che sar\u00e0 il costo di un seggio in termini di voti, e si vede quante volte tale quoziente entra nel totale dei voti che una lista ha preso in una circoscrizione. La parte decimale del quoziente servir\u00e0 per assegnare i seggi che non si \u00e8 riusciti ad assegnare con le parti intere del quoziente. Tali seggi andranno alle liste che avranno i resti pi\u00f9 alti in ordine decrescente.\nPer individuare questo quoziente elettorale, ci sono vari metodi:\nI metodi pi\u00f9 utilizzati sono i quozienti Hare e Hagenbach-Bischoff. Passando da Hare a Hagenbach-Bischoff a Imperiali, si riducono i resti e i seggi da assegnare in base a questi, favorendo in misura crescente le liste pi\u00f9 votate; con il metodo Droop invece, si ottengono risultati pressoch\u00e9 identici all'Hare.\nMetodo dei divisori.\nNella seconda famiglia di metodi proporzionali, quello dei divisori e le pi\u00f9 alte medie, si dividono i voti totali di ciascuna lista di candidati in un collegio per una serie di coefficienti lunga fino al numero di seggi da assegnare nel collegio, e si assegnano i seggi alle liste in base ai risultati in ordine decrescente, fino a esaurimento dei seggi da assegnare. La serie dei divisori \u00e8 ci\u00f2 che differenzia i vari metodi:\nDal punto di vista degli esiti, il metodo pi\u00f9 favorevole ai piccoli partiti \u00e8 il Sainte-Lagu\u00eb (anche corretto), il pi\u00f9 favorevole ai grandi partiti \u00e8 il Nohlen, seguito dal D'Hondt.\nVoto di preferenza.\nIl sistema proporzionale pu\u00f2 prevedere o meno la possibilit\u00e0 per l'elettore di esprimere una o pi\u00f9 preferenze per un candidato all'interno della lista votata. In questo caso, vengono eletti nell'ambito di ogni lista i candidati che hanno ottenuto il numero maggiore di preferenze. Se invece non \u00e8 previsto il voto di preferenza, i candidati vengono scelti secondo l'ordine in cui compaiono in lista, delegando ai partiti l'individuazione degli eletti: si parla in questo caso di lista bloccata.\nIl voto di preferenza ha benefici controversi. A favore vi \u00e8 la maggiore possibilit\u00e0 di scelta per l'elettore; contro vi \u00e8 il fatto che il singolo candidato, per ottenere la preferenza, \u00e8 costretto a una costosa campagna elettorale personale, e la necessit\u00e0 di raccogliere i fondi necessari pu\u00f2 potenzialmente stimolare episodi di corruzione.\nLe modalit\u00e0 di indicazione della persona prescelta sono due: spuntare il nome in una lista dei candidati prestampata sulla scheda elettorale, oppure scrivere il nominativo per esteso. La seconda modalit\u00e0 \u00e8 soggetta a una maggiore discrezionalit\u00e0 dei presidenti di seggio, che possono stabilire se sono valide o meno le schede che non riportano interamente nome e cognome, le iniziali o diverse abbreviazioni, oppure parole aggiuntive che non fanno parte del nome del candidato. Questa seconda modalit\u00e0 \u00e8 adatta al controllo dei voti clientelari. Il voto \u00e8 anonimo, ma l'elettore in cambio di favori personali pu\u00f2 accordarsi per scrivere il nominativo con il nominativo completo di secondo nome e alcune parti abbreviate, creando un numero di combinazioni che rendono riconoscibile un numero elevato di schede e verificabile il rispetto di altrettanti accordi clientelari.\nSistemi corretti (e misti).\nCome abbiamo visto, non esiste un sistema elettorale che si possa considerare perfetto, ma entrambi i tipi possiedono i propri vantaggi e i propri svantaggi. Per ovviare a tali inconvenienti, cercando di recuperare le caratteristiche positive di ciascun sistema ma limitando quelle negative, si sono col tempo andati a elaborare sistemi corretti, o misti, dei due modelli originari.\nSistemi maggioritari corretti.\nL'aspetto negativo del maggioritario \u00e8, lo abbiamo visto, la scarsa, se non nulla, rappresentanza e di conseguenza tutela delle formazioni politiche minori. Per ovviare a tale problema, \u00e8 stata proposta e talvolta adottata (ma solo in tempi molto recenti, dal 1993 in avanti) l'introduzione di \"quote proporzionali\": la maggior parte dei seggi viene assegnata con criterio maggioritario uninominale, mentre una parte viene assegnata con criterio proporzionale. Essenziale a tal fine \u00e8 il collegamento dei singoli candidati uninominali con pi\u00f9 ampie liste di partito o coalizione espresse a livello nazionale.\nIl primo esempio in tal senso venne costituito dalle leggi italiane n. 276 e n. 277 del 1993, relative rispettivamente all'elezione del Senato e all'elezione della Camera. Esse erano entrambe caratterizzate dall'assegnazione di circa il 75% dei seggi in collegi maggioritari uninominale; e del restante 25% con criterio proporzionale, previo lo \"scorporo\" dei voti ottenuti dai vincitori dei collegi uninominali. La conseguenza era che il riparto proporzionale ridimensionava di molto l'effetto maggioritario determinato dal collegio uninominale, portando la coalizione vincitrice a disporre di un ridotto numero di seggi di vantaggio sull'opposizione. Un ulteriore elemento di debolezza dei Governi fu determinato dal fatto che, in tal modo, divenivano determinanti i seggi ottenuti dalle liste minoritarie o estremiste, all'interno della coalizione vincitrice. In ogni caso, ci\u00f2 dipese non solo dalla formula elettorale, ma anche dal fatto che le coalizioni presero l'abitudine, sin dalle elezioni del 1994, di proporre un solo candidato per collegio; e utilizzarono un criterio proporzionale per spartirsi le candidature. Ma successivamente alle elezioni si crearono in Parlamento tanti gruppi parlamentari quanti erano i partiti che avevano dato vita a ciascuna coalizione.\nResta il fatto che le due leggi erano tra loro piuttosto diverse, in quanto\nIn entrambi i sistemi, i seggi \"proporzionali\" spettanti a ciascuna lista venivano poi attribuiti ai candidati che avessero ottenuto le pi\u00f9 alte percentuali elettorali.\nCome si \u00e8 gi\u00e0 accennato, un secondo gruppo di \"sistemi misti\" \u00e8 quello dei sistemi paralleli, come quello russo e di numerosi paesi dell'Est Europa, che prevedono banalmente una quota di seggi assegnati proporzionalmente e una con sistema maggioritario, senza che vi sia alcun collegamento fra le due parti. La quota proporzionale pu\u00f2 essere anche molto alta, arrivando a coprire fino alla met\u00e0 dei seggi in palio.\nSistemi proporzionali.\nSi \u00e8 detto che l'inconveniente maggiore provocato dalla proporzionale \u00e8 quello di creare instabilit\u00e0 governativa, sia perch\u00e9, garantendo i partiti minori, consegna loro in verit\u00e0 la possibilit\u00e0 di condizionare i governi in misura ben maggiore del proprio reale peso elettorale, sia perch\u00e9, a causa dell'alta frammentazione, le maggioranze sono spesso assai risicate ed esposte a continue imboscate da parte dell'opposizione.\nPer ovviare al primo inconveniente, sono stati elaborati sistemi che limitino il meccanismo proporzionale sottraendo ai partiti minori i benefici che esso fornirebbe loro. Esistono due metodi, uno implicito e uno esplicito, per ottenere tale scopo:\nPer aggirare invece il secondo problema, quello delle scarse maggioranze su cui si basano solitamente i governi nati da elezioni proporzionali, un meccanismo tipico (ma assai poco utilizzato nel mondo) \u00e8 quello di attribuire un premio di maggioranza (\"bonus\"), consistente in una quota variabile di seggi assegnati \u201cin regalo\u201d alla lista o coalizione vincitrice della tornata elettorale, qualora non abbia gi\u00e0 raggiunto un livello predeterminato di seggi. Tale sistema costringe i partiti a coalizzarsi fin da prima delle elezioni come accade col maggioritario. \nGovernabilit\u00e0 e rappresentativit\u00e0.\nMolto brevemente, la differenza fra \"proporzionale\" e \"maggioritario\" si pu\u00f2 riassumere cos\u00ec: \"il maggioritario favorisce la governabilit\u00e0, il proporzionale favorisce la rappresentativit\u00e0:\" col primo il parlamento \u00e8 egemonizzato da pochi partiti, col secondo il parlamento ha una composizione abbastanza fedele all'orientamento degli elettori. Spetta al legislatore decidere quale dei due utilizzare.\nVi \u00e8 per\u00f2 un'importante eccezione alla regola appena descritta, costituita dai \"partiti regionalisti\". Un partito piccolo ma fortemente concentrato sul territorio, infatti pu\u00f2 non solo uscire indenne da un'elezione maggioritaria, ma anzi al contrario rafforzato, ottenendo fino al monopolio della rappresentanza politica nelle regioni in cui esso \u00e8 particolarmente radicato. Nel sistema uninominale inglese, ad esempio, questo \u00e8 il caso tipico dello Scottish National Party. In Italia, nel sistema in vigore dal 1993 al 2005, si segnalavano i casi della S\u00fcdtiroler Volkspartei, che senza il meccanismo dello scorporo avrebbe ottenuto il monopolio della rappresentanza dell'Alto Adige, e della Lega Nord, la quale nelle elezioni del 1996, pur correndo solitaria, non solo non ebbe un danno se non minimo in termini di seggi (9,4% a fronte del 10,1% dei voti validi), ma provoc\u00f2 la disfatta, sempre in termini di seggi, dell'allora avversaria coalizione di Silvio Berlusconi, favorendo la vittoria dell'Ulivo di Romano Prodi.\nLe modalit\u00e0 di voto, in Italia, sono modificabili con una legge ordinaria, approvabile dalla maggioranza di Governo. In altri Paesi, la Costituzione stabilisce le principali modalit\u00e0 di voto e la modifica delle modalit\u00e0 elettorali richiede procedure lunghe e articolate di revisione costituzionali, quanto meno leggi da approvare con maggioranze qualificate (dei 2/3 circa del Parlamento) difficilmente raggiungibili dalla sola maggioranza di Governo, in modo tale che le regole democratiche siano condivise.\nTalora, esiste un vincolo temporale che vieta di modificare le norme elettorali entro un certo periodo prima del giorno delle elezioni."}
{"id": "102506", "revid": "2103", "url": "https://it.wikipedia.org/wiki?curid=102506", "title": "I custodi del Maser", "text": ""}
{"id": "102508", "revid": "1632387", "url": "https://it.wikipedia.org/wiki?curid=102508", "title": "Secret Garden (gruppo musicale)", "text": "Secret Garden \u00e8 un duo irlandese-norvegese di musica new age e new instrumental.\nIl duo \u00e8 formato dalla violinista irlandese Fionnuala Sherry (Naas, Irlanda) e dal compositore e pianista norvegese Rolf L\u00f8vland (Kristiansand, Norvegia, 1955). I Secret Garden hanno venduto pi\u00f9 di 3 milioni di dischi e hanno rappresentato la Norvegia all'Eurovision Song Contest del 1995 con \"Nocturne\", conseguendo la vittoria. \u00c8 stata la prima ed unica volta in cui un pezzo quasi interamente strumentale ha vinto l'Eurovision Song Contest, per poter incontrare le regole del festival il gruppo affid\u00f2 le parti vocali alla cantante Gunnhild Tvinnereim.\nGrazie al loro trionfo all'Eurovision Song Contest anche il loro primo album \"Songs from a Secret Garden\" uscito alla fine del 1995 ebbe un successo notevole. Vendette un milione di copie in tutto il mondo e fu disco di platino in Norvegia e in Corea del Sud, disco d'oro in Irlanda, Hong Kong e Nuova Zelanda.\nAnche i loro album successivi sono entrati nella top ten della Billboard New Age charts.\nBarbra Streisand ha adattato il singolo \"Heartstrings\" del duo trasformandola in \"I've Dreamed of You\" pubblicata nel suo album \"A Love Like Ours\".\nIl loro brano \"You Raise Me Up\" (composto da Brendan Graham / Rolf L\u00f8vland), originariamente eseguito assieme a Brian Kennedy, \u00e8 stato poi inciso da Josh Groban, dai Westlife e recentemente ne \u00e8 stata fatta una cover in spagnolo intitolata \"Por ti ser\u00e9\" interpretata dal gruppo Il Divo."}
{"id": "102513", "revid": "198277", "url": "https://it.wikipedia.org/wiki?curid=102513", "title": "Serie C2 1982-1983", "text": "La Serie C2 1982-1983 fu il quinto campionato semi-professionistico di quarto livello di calcio disputato in Italia. La stagione inizi\u00f2 il 19 settembre 1982 e si concluse il 5 giugno 1983.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:"}
{"id": "102518", "revid": "2036026", "url": "https://it.wikipedia.org/wiki?curid=102518", "title": "Fossa degli orsi", "text": "La Fossa degli orsi (in tedesco B\u00e4rengraben) \u00e8 una delle mete turistiche pi\u00f9 visitate di Berna, in Svizzera. \nNel 2009 \u00e8 stata ristrutturata e collegata con un tunnel ad un nuovo ambiente adiacente, il Parco degli orsi, che si affaccia sul fiume Aare e che espande notevolmente lo spazio a disposizione degli animali. \nStoria.\nSecondo una leggenda, Berthold V di Z\u00e4hringen, fondatore della citt\u00e0 di Berna , uccise un orso nell'ansa del fiume Aare, il luogo dove ancora oggi sorge Berna. Per questo motivo, il nome \"Bern\" viene fatto derivare da \"B\u00e4r\", ovvero \"orso\" in lingua tedesca. La raffigurazione di questo animale caratterizza anche oggi lo stemma cittadino.\nNel XVI secolo gli orsi venivano allevati come portafortuna durante le guerre e venne costruito per loro un alloggio, che col tempo divent\u00f2 la fossa degli orsi. Tale ricovero \u00e8 collocato vicino a uno dei ponti pi\u00f9 antichi di Berna, il \"Nydeggbr\u00fccke\".\nCaratteristiche.\nAlla vecchia fossa, risalente al 1857 e ormai incompatibile con i moderni criteri che stanno alla base delle strutture destinate ad ospitare grandi animali, \u00e8 stata aggiunta nel 2009 un'area sufficientemente ampia (circa 6000 m\u00b2) dotata di un piccolo corso d'acqua e di abbondante vegetazione. In questo modo, i plantigradi possono ritrovare un ambiente abbastanza simile a quello naturale dal quale provengono. Attualmente (2014), gli ospiti del parco sono tre. Grazie a vialetti opportunamente disposti, i turisti che sempre affollano l'impianto possono osservare gli orsi da diverse prospettive senza disturbarli, n\u00e9 arrecar loro alcun disagio."}
{"id": "102522", "revid": "580197", "url": "https://it.wikipedia.org/wiki?curid=102522", "title": "Serie C2 1983-1984", "text": "La Serie C2 1983-1984 fu il sesto campionato semi-professionistico di quarto livello di calcio disputato in Italia. La stagione inizi\u00f2 il 18 settembre 1983 e si concluse il 3 giugno 1984.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:"}
{"id": "102526", "revid": "2131061", "url": "https://it.wikipedia.org/wiki?curid=102526", "title": "Roland Freisler", "text": "Da avvocato di successo, molto presto, spinto dalla sua smodata ambizione, divent\u00f2 un fanatico sostenitore del nuovo diritto nazista. Non un dubbio lo tormentava e fu proprio nell'ambito del regime che raggiunse alte posizioni, in cui pot\u00e9 sfogare tutta la sua sfrenata ambizione e la sua cupidigia di potere, un collaboratore dell'opera di stravolgimento e cancellazione della teoria del diritto che nasceva dall'Illuminismo. Infatti, dall'agosto 1942 fino alla sua morte, avvenuta durante un pesante bombardamento alleato su Berlino, fu presidente del \"Volksgerichtshof\", il supremo tribunale nazista per i delitti politici.\nSi rese responsabile di migliaia di condanne a morte a seguito dei dibattimenti da lui presieduti nell'ultimo triennio del regime nazista, perlopi\u00f9 processi farsa, i cui esiti erano scontati fin dal principio. Freisler \u00e8 tristemente noto come il pi\u00f9 celebre giudice penale del Terzo Reich. Il suo atteggiamento aggressivo e mortificante nei confronti degli imputati \u00e8 un esempio rappresentativo della \"stortura del diritto\" (\"Rechtsbeugung\") sotto il nazismo e dell'asservimento della giustizia al terrore organizzato di regime.\nBiografia.\nLe origini.\nA differenza di quasi tutte le altre figure rilevanti dell\"'\u00e9lite\" nazionalsocialista, della sfera personale di Roland Freisler fino a oggi si sa ancora poco. Nato da una famiglia colta e agiata, era figlio di Julius Freisler (1862-1937) e di Charlotte Auguste Florentine Schwerdtfeger (1863-1932). Fu battezzato come protestante il 13 dicembre 1893. Frequent\u00f2 le scuole in citt\u00e0 diverse a seguito degli spostamenti del padre, che inseguiva incarichi importanti per la sua carriera di ingegnere e insegnante.\nNelle scuole che frequentava si distingueva sempre per profitto, intelligenza e ambizione. Alla maturit\u00e0 fu il migliore della sua classe. Era iscritto alla facolt\u00e0 di giurisprudenza a Jena quando, il 6 agosto 1914, venne chiamato al fronte durante la prima guerra mondiale, dove prest\u00f2 servizio come allievo ufficiale. Dopo i combattimenti a cui partecip\u00f2 nelle Fiandre, fu promosso tenente e gli venne conferita la Croce di Ferro per il suo servizio.\nNell'ottobre 1915, dopo essere stato ferito in combattimento, venne preso prigioniero sul fronte orientale dai russi imperiali e internato in Siberia, per poi far ritorno in Germania solo nel 1920, due anni dopo la fine del conflitto. Fu un prigioniero modello, impar\u00f2 la lingua russa, che gli fu successivamente utile durante la sua carriera, e svilupp\u00f2 un interesse per il marxismo, Lenin e altri comunisti a seguito della rivoluzione russa: in ogni circostanza, sfogava la sua ambizione sfrenata e si faceva largo con tutti i mezzi. Per aver servito come commissario per le forniture alimentari del campo bolscevico in seguito alla chiusura dei campi di prigionia, Adolf Hitler lo chiamava anche \"il vecchio bolscevico\".\nIl giovane penalista.\nTermin\u00f2 gli studi in legge nel 1922, dopo il suo congedo dall'esercito. Simpatizzante, si iscrisse anche al Partito Comunista di Germania. Si trasfer\u00ec a Berlino nel 1923 per esercitare la sua professione di avvocato. Nel 1924 apr\u00ec uno studio legale a Kassel insieme al fratello minore Oswald, anch'egli avvocato, dimostrandosi un valido penalista, tenace e preparato in aula, ma anche demagogico e pedante nelle interminabili arringhe con cui concludeva i processi.\nSuccessivamente inizi\u00f2 a spostarsi politicamente verso l'estrema destra nel \"V\u00f6lkisch-Sozialer Block\", seguendo con molto interesse l'ascesa politica di Hitler e dimostrandosi un ammiratore della prim'ora del futuro F\u00fchrer, aderendo gi\u00e0 nel luglio 1925, al partito nazista. In qualit\u00e0 di avvocato difese numerosi processi contro le camicie brune accusate di violenze e vandalismi, venendo soprannominato \"Rolando furioso\". Non si limit\u00f2 a difendere i picchiatori delle SA, ma tenne anche nelle aule di tribunale dei comizi carichi di fanatismo in cui era solito avvertire giudici e testimoni dei \"tempi nuovi che stavano arrivando\".\nAscesa nei ranghi del partito nazista.\nParallelamente Freisler segu\u00ec la carriera politica, diventando membro del consiglio comunale di Kassel e in seguito membro del \"Landtag\" (parlamento) dell'Assia-Nassau.\nNel 1927, il \"Gauleiter\" dell'Assia Karl Weinrich descrisse il compagno di partito Roland Freisler in una relazione alla direzione del partito a Monaco come segue: \"dal punto di vista retorico \u00e8 all'altezza dei nostri migliori oratori, se non superiore. Ha soprattutto influenza sulla grande massa, dall'uomo raziocinante viene solitamente rifiutato internamente. Il compagno Freisler \u00e8 utilizzabile solo come oratore. Per ogni carica direttiva \u00e8 inadatto, dato che \u00e8 inaffidabile e dipende eccessivamente dagli umori.\"\nNel biennio 1932-1933 Freisler fu membro del Landtag prussiano. Nel febbraio 1933, appena un mese dopo la presa del potere da parte di Hitler, la sua dedizione alla causa nazionalsocialista gli valse le cariche di consigliere di Stato, dirigente ministeriale, poi segretario di Stato nel ministero della giustizia prussiano nel 1934 e infine segretario di Stato nel ministero della giustizia del \"Reich\" dal 1934 al 1942, con uno stipendio di 24.000 marchi. In tale veste rappresent\u00f2 Franz Schlegelberger alla conferenza di Wannsee il 20 gennaio 1942, tra gli organizzatori della \u00absoluzione finale della questione ebraica\u00bb.\nInoltre non tard\u00f2 a silurare il presidente del tribunale di Berlino, che gli aveva dichiarato di essere di principi liberali e democratici e che non dava alcuna importanza ad alcuna collaborazione con il regime nazionalsocialista. Il magistrato venne subito collocato a riposo, vittima sacrificale, fornendo un esempio, pur limitato ma significativo, che Hitler non scherzava quando anni prima aveva detto, senza che il mondo politico internazionale si allarmasse: \"...ci serviremo di mezzi democratici soltanto per ottenere il potere e che dopo aver ottenuto il potere negheremo senza scrupoli tutti i mezzi che vengono concessi all'opposizione...\"\nNonostante la sua riconosciuta competenza giuridica Freisler non pot\u00e9 tuttavia avere ulteriori scatti di carriera. Secondo Uwe Wesel, ci\u00f2 fu dovuto da un lato alla mancanza di protettori influenti, capaci di accelerare la sua ascesa (Freisler era un noto competitore individuale), e d'altro canto dal fratello Oswald, che si era compromesso agli occhi delle alte sfere naziste sfoggiando il distintivo del partito durante le sue arringhe nei processi politici di cui il partito nazista intendeva invece approfittare a scopo propagandistico.\nL'ideologia di Freisler.\nLa carriera di Roland Freisler coincise con il graduale smantellamento della giustizia nella Germania nazista. I concetti stessi di giustizia e di diritto vennero in quegli anni svuotati di significato, laddove la violenza, la prevaricazione e il sopruso divennero invece pratica diffusa e comune. Nei suoi innumerevoli saggi e discorsi scritti, Freisler illustr\u00f2 il suo pensiero sugli scopi della giustizia: il crimine comune \u00e8 da perseguire sia in quanto reato, sia come tradimento verso lo Stato e il popolo, e traditore \u00e8 considerato chiunque intralci in qualunque modo la strada al nazionalsocialismo.\nFreisler contribu\u00ec a diffondere nel sistema giuridico tedesco concetti quali \"razza\", \"principio di autorit\u00e0\" e \"popolo\" e in nome di questi principi avall\u00f2 le responsabilit\u00e0 del regime. Il fervore e fanatismo con cui Freisler condusse la sua battaglia in nome dello Stato nazionalsocialista gli provocarono per\u00f2 anche diversi nemici tra le file del suo stesso partito o i colleghi magistrati: Martin Bormann, il plenipotenziario segretario di Hitler, lo considerava un pazzo invasato, mentre per Reinhard Heydrich, che non tollerava il suo servilismo verso i grandi capi del Reich, Freisler era un \"viscido guitto\".\nPresidente del \"Volksgerichtshof\".\nAnche dopo aver aderito al partito nazista, era rimasto molto legato ai metodi inumani del diritto sovietico. Infatti, per addottorarsi in materia legale, nel 1937, si rec\u00f2 in visita a Mosca in qualit\u00e0 di uditore. Voleva assistere al processo contro Michail Tucha\u010devskij per prendere lezioni da Andrej Vy\u0161inskij, il famigerato pubblico ministero di Stalin, su come eliminare qualsiasi avversario politico. Seppe emulare il maestro sovietico che ammirava in tutto, tanto che Vy\u0161inskij, al contrario molto razionale e non proprio urlatore, fu chiamato il \"Freisler sovietico\".\nIl ministro della propaganda Joseph Goebbels era l'unico leader nazista ben disposto verso Freisler. Nel 1941, alla morte del ministro della giustizia Franz G\u00fcrtner, bench\u00e9 Freisler mirasse a prenderne il posto e Goebbels avesse proposto il suo nome, Hitler non voleva un ex bolscevico. L'incarico venne quindi attribuito a Otto Thierack, mentre il 20 agosto 1942, designato da Heinrich Himmler, Freisler venne nominato da Hitler a succedere al suo superiore diretto, lo stesso Thierack (contro il parere di quest'ultimo), alla presidenza del Tribunale del Popolo (\"Volksgerichtshof\"), l'organo giurisdizionale competente per i reati politici e diretta emanazione del potere nazista. Hitler si era sempre rifiutato di incontrarlo personalmente e Freisler ne era molto frustrato, ma il F\u00fchrer aveva bisogno di lui per svolgere il lavoro pi\u00f9 criminale, visto che ad altri nazisti era impedito d'esibirsi fino a quel punto. Divenuto il suo giudice preferito, scrisse una lettera di ossequiosa sottomissione ai voleri di Hitler:\nLe competenze sempre pi\u00f9 ampie del \"Volksgerichtshof\" (delitti contro l'economia, danneggiamenti della \"Wehrmacht\") permisero a Freisler un ampio raggio d'azione. Ora lo zelante magistrato poteva applicare a suo piacimento, spietatamente e disumanamente inesorabile, le sue condanne a morte. I giudici erano soldati spietati e Freisler il generale di quelle persone senza scrupoli. Si era guadagnato il nomignolo di \"Blutrichter\", giudice sanguinario. Sotto di lui il numero delle pene capitali crebbe notevolmente e circa il 90% di tutti i procedimenti si conclusero con una sentenza di condanna a morte o di reclusione a vita spesso gi\u00e0 stabilita prima ancora dell'inizio del processo. Tra il 1942 e il 1945 vennero pronunciate oltre 5.200 condanne a morte, di cui 2.600 dalla prima sezione (\"Senat\"), presieduta da Freisler. In soli tre anni Freisler si rese, cos\u00ec, responsabile di un numero di sentenze capitali pari a quelle emesse da tutte le altre sezioni del Tribunale del Popolo nell'intera durata dello stesso, dal 1934 al 1945. \nFreisler era a capo del \"Volksgerichtshof\" quando gli venne attribuita la competenza a giudicare i cospiratori del 20 luglio 1944. Il processo ebbe inizio il 7 agosto. Freisler esord\u00ec dicendo \"L'accusa \u00e8 la pi\u00f9 mostruosa che sia mai stata contestata nella storia del popolo tedesco.\", facendo subito capire non solo la sorte degli imputati, rei confessi e comunque spacciati, ma anche l'importanza di un processo che, nelle sue intenzioni, avrebbe dovuto essere un modello e un monito per tutti. Egli non cap\u00ec la necessit\u00e0 di minimizzare l'attentato, preferendo invece imbastire un processo esemplare contro coloro che avevano osato l'inosabile. Faceva durare i processi pochi minuti, al che Hitler disse compiaciuto: \"Questo Freisler \u00e8 il nostro Vy\u0161inskij!\"\nRadicale e cinico, Freisler era solito umiliare gli imputati nel dibattimento e urlare violentemente contro di loro. Alcuni di questi processi furono filmati per ordine di Hitler. Per i tecnici del suono era estremamente difficile registrare le risposte degli imputati, in quanto Freisler urlava talmente tanto nel processo che i tecnici erano stati costretti a regolare i registratori a un adeguato livello di sensibilit\u00e0. Agli imputati spesso venivano tolte le bretelle, le cinture e le cravatte per renderli ridicoli di fronte alla corte. Tra i vari processi farsa presieduti da Freisler rientr\u00f2 anche quello contro i membri dell'organizzazione cristiana clandestina tedesca Rosa Bianca. Freisler fu anche regolarmente giudice estensore all'interno del suo collegio e fu in questo modo responsabile anche della redazione dei motivi delle decisioni, che prendeva secondo i suoi ideali di un \"diritto penale nazionalsocialista\".\nLa morte.\nLa mattina del 3 febbraio 1945, un sabato, aveva deciso di consegnare al boia molti giovani ufficiali traditori che avevano partecipato al complotto del 20 luglio. Alle 10:39, le sirene dell'allarme aereo cominciarono a suonare e, un minuto dopo, i bombardieri americani, guidati dal tenente colonnello Robert Rosenthal, futuro ebreo procuratore di Norimberga, si stavano avvicinando al centro urbano. I procedimenti contro gli imputati vennero aggiornati in fretta e Freisler ordin\u00f2 che i prigionieri prima di lui fossero portati in un rifugio antiaereo.\nAlle 11:03, nel bunker, si ricord\u00f2 che alcuni fascicoli erano rimasti nella sala delle udienze e and\u00f2 a recuperarli. Alle 11:08, una delle bombe dirompenti colp\u00ec duramente il palazzo di giustizia e Freisler mor\u00ec all'istante con il cranio schiacciato da una colonna di muratura crollata dal soffitto. Il fascicolo di Fabian von Schlabrendorff, uno degli imputati, era tra questi e lo portava ancora sottobraccio quando trovarono il suo cadavere sotto le macerie. Schlabrendorff era vicino a lui quando incontr\u00f2 la sua fine, e questa morte lo salv\u00f2 dall'esecuzione.\nIl suo corpo fu portato all'ospedale di L\u00fctzow, dove un lavoratore comment\u00f2 \"\u00c8 il verdetto di Dio\" e nessuno disse una parola in risposta. Siccome gli furono negati degli onorevoli funerali di Stato dallo stesso Hitler, fu sepolto in modo anonimo nella tomba di famiglia della moglie, nel cimitero forestale di Dahlem am H\u00fcttenweg, a Berlino. Il suo nome non \u00e8 indicato sulla lapide: non era mai stato un individuo molto benvoluto neanche da molti fedeli nazisti, che lo temevano e lo odiavano. Perfino la famiglia era disgustata dal suo ruolo nel regime nazista e, dopo la guerra, la moglie e i figli cambiarono nome.\nVita privata.\nIl 24 marzo 1928 spos\u00f2 Marion Russegger ed ebbe due figli, Harald e Roland, che furono entrambi battezzati. Nel suo testamento, datato 1\u00ba ottobre 1944, aveva decretato che le due case appartenessero alla moglie."}
{"id": "102528", "revid": "1543377", "url": "https://it.wikipedia.org/wiki?curid=102528", "title": "Nueva Esparta", "text": "Lo stato di Nueva Esparta, \u00e8 uno degli Stati federati del Venezuela. Insieme alle Dipendenze Federali \u00e8 l'unico Stato insulare del paese. Situato a nord della nazione \u00e8 formato da tre isole principali: Margarita, Coche e Cubagua.\nLo Stato federato \u00e8 il pi\u00f9 piccolo e si trova al largo della costa caraibica nord-est del Venezuela.\nL'isola principale di Margarita ha una superficie di 1020\u00a0km\u00b2. La sua capitale \u00e8 La Asunci\u00f3n e il principale centro urbano \u00e8 Porlamar.\nEtimologia.\nIl nome deriva dal particolare valore dimostrato dagli abitanti delle isole durante le guerre di indipendenza, ritenuto simile a quello dei soldati spartani della Grecia antica.\nStoria.\nFondata nel 1525, la provincia di Margarita era la pi\u00f9 antica di quelle che nel 1777 fondarono il posto del capitano generale del Venezuela.\nLa provincia era dipendente della Audiencia Reale di Santo Domingo fino al 1739, quando fu annesso al \"Virreinato de Nueva Granada\".\nNel 1821, quando la Gran Colombia fu creata, la Provincia di Margarita fu integrata nel Dipartimento di Orinoco insieme ad altre regioni. Quando la Repubblica del Venezuela nacque nel 1830, fu una delle province originarie del Venezuela. Nel 1864, Margarita assunse il nome di Stato di Nueva Esparta, nel 1881 venne aggregato allo Stato Guzm\u00e1n Blanco (chiamato \"Miranda\" dal 1889 al 1898).\nNel 1901, due anni dopo la restaurazione dell'autonomia degli Stati, riprendeva il nome di Nueva Esparta, ma lo perse di nuovo tra il 1904 e il 1909, periodo in cui \u00e8 stato incluso nel Distretto Federale come \"sezione orientale\".\nNel 1909 recuper\u00f2 la condizione di Stato autonomo e nel 1948 aggiunse l'isola di Cubagua.\nGeografia.\nL'isola principale di Margarita ha una superficie di 1020\u00a0km\u00b2. La sua capitale \u00e8 La Asunci\u00f3n. Il centro urbano principale \u00e8 Porlamar.\nAltre citt\u00e0 importanti sono Juan Griego, Pampatar (Sede dell'Autorit\u00e0 Portuale), Punta de Piedras, San Juan Bautista, Las Guevaras, Las Hern\u00e1ndez, Villa Rosa, Bella Vista (Margarita), El Valle del Esp\u00edritu Santo.\nPopolazione.\nRazza ed etnia.\nSecondo il censimento del 2011, la composizione razziale della popolazione era:\nEconomia.\nL'attivit\u00e0 economica principale \u00e8 il turismo, molto incentivato dal governo che ha dichiarato l'isola di Margarita zona franca. L'attivit\u00e0 economica tradizionale \u00e8 la pesca."}
{"id": "102533", "revid": "123920329", "url": "https://it.wikipedia.org/wiki?curid=102533", "title": "Enrico Oldoini", "text": "Biografia.\nFrequenta l'Universit\u00e0 degli Studi di Roma \"La Sapienza\", successivamente si iscrive all'Accademia nazionale d'arte drammatica; dopo gli studi di recitazione inizia la carriera di sceneggiatore e soggettista con Paolo Cavara, Alberto Lattuada, Pasquale Festa Campanile, Nanni Loy, Sergio e Bruno Corbucci, Maurizio Ponzi, Carlo Verdone, Lina Wertm\u00fcller e Marco Ferreri.\nNegli ultimi anni si dedica prevalentemente a dirigere film per la TV e miniserie televisive: le due serie di \"Dio vede e provvede\" (1996 e 1997) rappresentano la sua prima esperienza di regia televisiva, cui fece seguito, nello stesso 1997, il tv movie \"Nuda propriet\u00e0 vendesi\", che ha fatto vincere al suo protagonista, Lino Banfi, il primo premio al Festival di Shanghai, aprendogli la strada per la svolta drammatica che ha rappresentato per lui il successo nelle fiction televisive. Tra gli altri suoi lavori televisivi, la prima (2000) e la terza stagione (2002) di \"Don Matteo\", anche le \"fiction\" \"La crociera\" (2001) e \"Incompreso\" (2002), la miniserie \"Capri\" (2006) e le due stagioni de \"Il giudice Mastrangelo\" (2005 e 2007)."}
{"id": "102535", "revid": "111373", "url": "https://it.wikipedia.org/wiki?curid=102535", "title": "Bischofszell", "text": "Bischofszell (toponimo tedesco) \u00e8 un comune svizzero di 5\u00a0923 abitanti del Canton Turgovia, nel distretto di Weinfelden.\nStoria.\nNel 1996 Bischofszell ha inglobato i comuni soppressi di Halden e Schweizersholz (tranne alcune frazioni, assegnate a Kradolf-Sch\u00f6nenberg) e la localit\u00e0 di Stocken (fino ad allora frazione del comune di Gottshaus). Fino al 2010 \u00e8 stato il capoluogo del distretto di Bischofszell, dal 2011 inglobato nel distretto di Weinfelden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 2000 con Halden e Schweizersholz):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\n\u00c8 servito dalle stazioni di Bischofszell Nord e Bischofszell Stadt sulla ferrovia Sulgen-Gossau."}
{"id": "102538", "revid": "239497", "url": "https://it.wikipedia.org/wiki?curid=102538", "title": "Storia dell'India", "text": "Per Storia dell'India si intende la storia del Subcontinente indiano e in un'accezione pi\u00f9 ristretta si intende invece la storia della Repubblica dell'India.\nAd essere rigorosi non si potrebbe parlare della \"Storia dell'India\" intesa come Repubblica dell'India se non a partire dal 15 agosto del 1947, data di nascita di questo Stato dopo un lungo asservimento coloniale. Non avrebbe per\u00f2 senso analizzare la storia della repubblica indiana se non tenendo conto delle sue vicende sotto il periodo coloniale e a partire dalla comune storia di tutto il Subcontinente indiano. Non si potrebbe capire l'India moderna senza analizzare complessivamente la storia della (o forse sarebbe meglio dire \"delle\") civilt\u00e0 indiana. Inoltre anche dopo il 1947 la storia indiana \u00e8 rimasta strettamente legata al resto del subcontinente, specialmente al Pakistan, con cui ha combattuto ben quattro guerre e al quale tutt'oggi contende la regione islamica del Kashmir.\nLe origini.\nLe prime popolazioni: Negritos e proto-Australoidi.\nI primi uomini capaci di sviluppare una certa civilt\u00e0, seppur primitiva, nell'area indiana sembrano essere state popolazioni negritos tra i 65000 e i 30000 anni fa, poi sostituite da genti proto-australoidi organizzate in piccoli gruppi a loro volta uniti in trib\u00f9 e che vivevano di caccia e raccolta nella foresta. I loro discendenti sono quelli che gli Hindu chiamano Adivasi. Presso queste antiche trib\u00f9 pare vigesse il matriarcato.\nLa religione di queste popolazioni era basata sull'animismo e su un continuo rapporto con la natura. Questi primi abitanti, che parlavano una lingua di tipo Munda, furono scacciati dagli invasori successivi e si ritirarono nelle foreste e sulle montagne dove vivono ancora oggi, lasciando comunque un'importante influenza sulle successive civilt\u00e0.\nLa seconda civilt\u00e0 indiana: i Dr\u00e0vidi.\nA partire dal 4000 a.C. un popolo brachicefalo, di colore scuro, capelli neri e lisci, parlante lingue agglutinanti si diffuse in India accanto alle popolazioni munda: i Dravidi.\nQueste popolazioni, appartenenti alla civilt\u00e0 mediterranea, penetrarono nel subcontinente indiano da ovest e si stanziarono nella zona del bacino dell'Indo, del Gange e fino a tutta l'India centrale.\nA loro si deve nel III millennio a.C. lo sviluppo della cosiddetta Civilt\u00e0 della valle dell'Indo, di cui le citt\u00e0 di Mohenjo-daro e Harappa sono le rappresentanti di cui abbiamo pi\u00f9 testimonianze. Poco infatti \u00e8 sopravvissuto alla successiva invasione ariana di questa cultura tanto che fu dimenticata fino ai primi scavi estesi sui siti di Harappa e di Mohenjo-Daro intorno al 1920.\nCi fu lo sviluppo dell'agricoltura, dell'uso della scrittura e dell'urbanizzazione con il sorgere di svariate citt\u00e0 in mattoni, cotti o crudi. Frequenti furono i rapporti culturali e commerciali con la Mesopotamia e l'Antico Egitto. I testi sumeri e accadici si riferiscono ripetutamente a un popolo con cui ebbero attivi scambi commerciali, chiamato Meluhha, che sarebbe da identificare con la civilt\u00e0 della valle dell'Indo.\nLa principale religione dravidica si fonda sul culto per la Dea Madre, per il dio Shiva, per gli alberi sacri, per alcuni animali quali la vacca e il cobra, e per i simboli sessuali (specie la venerazione del fallo) intesi come continuit\u00e0 del genere umano; l'altra importantissima religione era il Giainismo.\nVerso il 1900 a.C., alcuni segni mostrano la comparsa dei primi problemi e intorno al 1800 a.C., la maggior parte delle citt\u00e0 erano state del tutto abbandonate.\nUna delle cause di questa rapida fine potrebbe essere stata un cambiamento climatico importante: alla met\u00e0 del III millennio sappiamo che la valle dell'Indo era una regione verdeggiante, ricca di foreste e di animali selvatici, molto umida, mentre intorno al 1800 a.C. il clima si modific\u00f2, diventando pi\u00f9 freddo e pi\u00f9 secco. Il fattore principale fu la probabile sparizione della rete idrografica del fiume Sarasvati, citato nel Rig Veda, dovuto ad una catastrofe tettonica. La carenza improvvisa di risorse idriche port\u00f2 a carestie che indebolirono a tal punto questa civilt\u00e0 da renderla vulnerabile ai continui attacchi delle pi\u00f9 primitive ma molto bellicose trib\u00f9 arie.\nTuttavia le invasioni non fecero scomparire definitivamente i Dravida e la loro civilt\u00e0. Infatti nel nord gli Arii, dopo aver forse accelerato la fine della civilt\u00e0 dell'Indo, finirono per acquisire e fare propria buona parte della superiore tradizione e cultura dravidica; ad esempio, molti tratti del vedismo derivano da precedenti tradizioni religiose della civilt\u00e0 dell'Indo. Nel sud invece, dove perdur\u00f2 l'egemonia dravidica, continu\u00f2 fino al primo secolo dell'era cristiana la tradizione dei Sangham. I Sangham erano delle assemblee di poeti che partecipavano alla stesura di grandi opere collettive che tanto hanno influenzato l'antica letteratura indiana e tamil.\nL'antichit\u00e0.\nCivilt\u00e0 vedica.\nNel II millennio a.C., contemporaneamente alla fine della civilt\u00e0 della valle dell'Indo, gruppi di popolazioni ariane, provenienti dall'Asia centrale e parlanti lingue indoeuropee, si insediarono nell'India nord-occidentale.\nGli ariani erano una branca dei popoli indoiranici, la cui origine \u00e8 da ricercare nella cultura di Andronovo e prima ancora nella cultura di Sintashta, i cui riti sacrificali rimandano ai pi\u00f9 tardi riti descritti nei testi induisti (A\u015bvamedha). Queste trib\u00f9, gli indoarii, o pi\u00f9 semplicemente gli arii (Arya), partendo dall'area del cosiddetto complesso archeologico bactriano-margiano, dove si erano infiltrati nei secoli precedenti, giunsero nel subcontinente indiano attraversando i passi montani dell'Hindukush (nord-est dell'Afghanistan) in un periodo compreso tra il 1700 a.C. e il 1500 a.C..\nLe informazioni che abbiamo su questo periodo e sugli Arya sono desunte dai loro testi sacri scritti in sanscrito, i Veda (termine che significa \"saggezza\", \"conoscenza\"), tra cui il Rig Veda (Veda degli inni). Da questi testi si apprende che quella Arya non fu un'invasione rapida e definitiva, non fu una campagna di conquista al seguito di un esercito organizzato che si impossess\u00f2 velocemente delle pianure settentrionali dell'India; fu piuttosto una penetrazione lenta, ostacolata probabilmente dalla natura del luogo e dalle popolazioni autoctone molto pi\u00f9 evolute chiamate Dasa (o Dasyu, ossia \"nemici\") che, a differenza degli arii bianchi, erano di pelle scura. Per secoli le varie trib\u00f9 arie furono in lotta sia con le popolazioni originarie, sia tra di loro, dovendo fronteggiare successive ondate migratorie.\nSi stima che le trib\u00f9 nomadi Arya iniziarono progressivamente a divenire stanziali successivamente all'anno 1200 a.C., diffondendosi in tutta l'India settentrionale lungo la Pianura Indo-Gangetica. Questo periodo \u00e8 segnato inoltre dalla comparsa della ceramica grigia dipinta, della metallurgia del ferro e del sistema castale (Varna). Significativa l'evoluzione di alcuni termini coniati all'epoca, come ad esempio \"Jana\" con cui inizialmente si identificava la \u201ctrib\u00f9\u201d ora veniva usato per \u201cla gente\u201d, con il termine \"janata\" il \u201cpopolo\u201d, e con \"janapada\" il \u201cterritorio di quel popolo\u201d. Tra i vari regni tribali (janapada) verso la fine del VII secolo a.C. iniziarono ad emergerne sedici pi\u00f9 importanti: i Mahajanapadas (maha: grande\u00a0\u2013 janapada).\nL'influenza dravidica continuer\u00e0 ad essere egemone sul sud dell'India dove sorgeranno vari regni molto evoluti, principalmente il regno dei Chola, quello dei Chera, quello dei Pandya e in seguito i Pallava spesso in guerra fra loro ma che manterranno l'indipendenza da domini stranieri per pi\u00f9 di 2000 anni.\nMahajanapada.\nI Mahajanapada furono i sedici pi\u00f9 potenti regni e repubbliche dell'epoca, che si trovano principalmente lungo tutta la fertile pianura indo-gangetica, anche se una serie di regni minori si stendeva su tutto il subcontinente. Nel 500 a.C. andavano dall'odierno Afghanistan a occidente, fino al Bengala e al Maharashtra a oriente comprendendo Kasi, Kosala, Anga, Magadha, Vajji (o Vriji), Malla, Chedi, Vatsa (o Vamsa), Kuru, Panchala, Machcha (o Matsya), Surasena, Assaka, Avanti, Gandhara, Kamboja.\nQuesto periodo fu quello della seconda grande urbanizzazione in India dopo la Civilt\u00e0 della valle dell'Indo. Fra queste Mahajanapada ve ne erano alcune in cui il sistema di potere era trasmesso con successione ereditaria; altri stati, invece, eleggevano i loro governanti. A cavallo tra il 500 e il 400 a.C., cio\u00e8 all'epoca del Buddha, quattro di questi regni - Vatsa, Avanti, Kosala e Magadha -, imposero la loro egemonia sui vicini, espandendosi territorialmente.\nIn particolar modo Kosala e Magadha perseguirono una politica di aggressione verso le popolazioni e i territori confinanti, delineandosi tra le principali potenze della regione. Durante il V secolo a.C. il Kosala estendeva i propri domini da Varanasi all'Himalaya, mentre il re Bimbis\u0101ra, in un regno che dur\u00f2 quasi 50 anni (tra il 540 e il 490 a.C.), guid\u00f2 l'ascesa del Magadha che conquist\u00f2 il vicino janapada di Anga (probabilmente con l'intento di impadronirsi delle importanti miniere di ferro della regione) ad oriente verso il delta del Gange. La politica espansionistica di Bimbisara fu continuata dal figlio Aj\u0101tashatru che guid\u00f2 il Paese contro le confederazioni tribali dei Vriji a Nord in una guerra che dur\u00f2 14 anni, e successivamente contro il re di Ujjain (Avanti), una potente mahajapanada ad occidente.\nOltre agli Stati maggiori, ci sono state anche tante oligarchie pi\u00f9 piccole, come quelle del Koliya, Moriya, Jnatrika, Shakya, e Licchavi. In particolare sono ricordate le trib\u00f9 dei Jnatrika e Shakya in quanto ad esse appartenevano rispettivamente Mahavira, il fondatore del Giainismo e Gautama Buddha, il fondatore del Buddhismo. Queste figure rappresentano da un punto di vista spirituale delle tappe fondamentali per la storia dell'India del VI e il V secolo a.C. e costituiscono due figure di grande eminenza nel panorama mondiale.\nGautama Buddha, fondatore del Buddhismo visse tra il 563 e il 483 a.C.; Mahavira, fondatore del Giainismo morir\u00e0 poco dopo, nel 477 a.C.. Ma se il buddhismo andr\u00e0 verso il declino nell'India, sviluppandosi maggiormente in altri Paesi limitrofi, il giainismo continuer\u00e0 ad essere presente. Buddha vivr\u00e0 tra il Kosala e il regno del Magadha, e proprio qui, dopo la sua morte, verr\u00e0 convocato un concilio a Rajagriha (capitale del Magadha) con l'intento di raccoglierne la parola e preservarne gli insegnamenti.\nL'invasione persiana e greca.\nMentre l'oriente vedeva sorgere potenze quali Magadha e Kosala, gran parte delle regioni nord-occidentali del subcontinente indiano (l'odierno Afghanistan orientale e il Pakistan) passava sotto il dominio dell'Impero persiano degli Achemenidi intorno al 520 a.C. durante il regno di Dario il Grande, e tali rimasero per un periodo di ben due secoli.\nNel 334 a.C. Alessandro Magno conquist\u00f2 l'Impero achemenide, raggiungendo la frontiera nord-occidentale del subcontinente indiano. Qui sconfisse il re Poro nella Battaglia dell'Idaspe (fiume Beas) e conquist\u00f2 gran parte del Punjab. Le truppe di Alessandro si rifiutarono per\u00f2 di proseguire al di l\u00e0 del fiume Idaspe e fu quindi costretto a tornare indietro.\nL'et\u00e0 dei grandi imperi.\nL'Impero del Magadha.\nTra i sedici Mahajanapada il regno del Magadha sal\u00ec al grado di potenza nel panorama regionale del Nord dell'India nell'ambito di una serie di dinastie. Secondo la tradizione Haryanka fond\u00f2 il regno del Magadha Impero nel 684 a.C., con capitale Rajagriha (pi\u00f9 tardi Pataliputra, vicino all'odierna Patna). Alla dinastia da lui fondata succedette la dinastia Shishunaga, rovesciata a sua volta dalla dinastia Nanda nel 424 a.C. che governarono per circa un secolo (424 a.C. \u2013 321 a.C.) prima di essere soppiantati dalla dinastia Maurya.\nDinastia Maurya.\nNel 321 a.C. un generale, Chandragupta Maurya, usurp\u00f2 il trono dei Nanda rovesciando l'allora re Dhana Nanda, fondando la dinastia Maurya. Sotto la sua direzione l'impero Maurya estese il suo dominio su buona parte del subcontinente indiano. Ma i confini dell'impero si allargarono anche verso la Persia. Seleuco I Nicatore, ex governatore della parte orientale del vasto ed effimero impero conquistato da Alessandro Magno, nel 305 a.C. oltrepassa la catena montuosa dell'Hindukush per invadere la piana del Gange ma viene fermato da Chandragupta. Nel trattato di pace l'impero Maurya otterr\u00e0 vastissimi territori nella valle dell'Indo e nel Gandhara.\nFigura di spicco di questa dinastia fu A\u015boka che inizialmente diede un forte contributo all'espansione territoriale del Paese. In seguito alla carneficina provocata dall'invasione del Kalinga (approssimativamente nell'odierno Stato indiano dell'Orissa), rinunci\u00f2 ad ulteriori spargimenti di sangue e persegu\u00ec una politica di non-violenza dopo la sua conversione al buddhismo di cui si fece patron e contribu\u00ec alla sua proliferazione nell'Asia meridionale. Di A\u015boka restano numerose iscrizioni in pietra sparsi in buona parte del subcontinente. Adottando una politica interna basata sulla retta condotta evit\u00f2 inutili guerre che potessero indebolire l'impero, rafforzandolo invece internamente.\nLe dinastie seguenti.\nLa dinastia Shunga venne fondata nel 185 a.C., circa cinquanta anni dopo la morte di A\u015boka, quando il re Brihadratha, ultimo dei governanti Maurya, venne assassinato dal comandante in capo delle forze armate Pusyamitra Shunga. Un secolo pi\u00f9 tardi sar\u00e0 la dinastia Kanva a sostituirsi alla dinastia Shunga nel controllo della parte orientale dell'India tra il 71 a.C. e il 26 a.C.\nMa a partire dal 30 a.C. le potenze dell'India meridionale spazzeranno via sia la dinastia Kanva che Shunga. Dopo il crollo di queste dinastie, i Shatavahana del regno di Andhra si sostituiranno al Magadha come regno pi\u00f9 potente dell'India dell'epoca.\nIl medio periodo e l'ascesa dell'India meridionale.\nIl medio periodo fu un momento di notevole sviluppo culturale. La dinastia Shatavahana, nota anche come Andhra, fu una delle pi\u00f9 importanti che si insediarono nell'India Centro-Meridionale a partire dal 230 a.C. circa. Satakarni, il sesto sovrano della dinastia Shatavahana, sconfisse la dinastia Shunga e espanse i suoi territori verso l'India nord-orientale. Un altro importante sovrano fu Gautamiputra Satakarni.\nIl Regno Kuninda fu un piccolo Stato himalayano che si svilupp\u00f2 in questo periodo e sopravvisse dal II secolo a.C. al III secolo d.C.\nDiversi imperi e regni a carattere regionale si insediarono nella parte pi\u00f9 meridionale della penisola indiana, come ad esempio il Regno dei Pandya, i Chola, i Chera, i Kadamba, i Pallava e i Chalukya, succedendosi nei vari periodi di tempo. Alcuni dei regni pi\u00f9 meridionale si espansero anche oltremare formando imperi che si estendeva in tutta l'Asia sud-orientale. Tali regni combatterono spesso gli uni contro gli altri per il dominio del sud.\nNuove invasioni straniere.\nIl re greco-battriano Demetrio I, figlio di Eutidemo I, invase l'India da nord-ovest intorno al 180 a.C., guidando le proprie truppe attraverso l'Hindu Kush. L'invasione greca sembra essere avanzata fino alla capitale di Pataliputra, per poi arretrare e consolidarsi nell'India nord-occidentale. Apollodoto, pare un parente di Demetrio, guid\u00f2 l'invasione verso meridione, mentre Menandro, uno dei generali di Demetrio, diresse la penetrazione verso oriente. Per le sue conquiste, Demetrio ricevette l'appellativo \u03b1\u03bd\u03b9\u03ba\u03b7\u03c4\u03bf\u03c2 (\"aniketos\"), \"l'invincibile\", un titolo mai assunto da alcun re prima di lui.\nTra la fine del II e i primi anni del I secolo a.C., a mille anni dall'invasione ariana, l'India conosce una nuova fase migratoria di popolazioni centro-asiatiche. Sospinte a loro volta da altri popoli, giungono nella piana del Gange gli Shaka che si insedieranno in una vasta regione compresa tra il Gandh\u0101ra, l'Ujjain e fino alla costa occidentali sostituendosi al regno indo-greco e fondando il regno indo-scita.\nMeno di un secolo pi\u00f9 tardi, dopo il breve interludio del regno indo-parto, una nuova ondata di invasori penetrer\u00e0 nelle pianure settentrionali, i Kushana, occupando il nord-ovest dell'India verso la met\u00e0 del I secolo d.C.. Provenienti anch'essi dall'Asia centrale, fondarono un impero che si estendeva da Peshawar a buona parte della valle del Gange e, forse, raggiungendo il Golfo del Bengala e includendo la Bactria (nel nord del moderno Afghanistan e le regioni meridionali del Tagikistan). Le Satrapie occidentali (35-405 d.C.) continuarono tuttavia ad essere governate dagli Shaka.\nL'impero Kushan sar\u00e0 un impero fiorente che intesser\u00e0 rapporti commerciali anche con Roma, tanto che Plinio il Vecchio sentenzier\u00e0:\nI Kushan furono sostituiti dagli indo-sasanidi, che nel corso del III e del IV secolo conquistarono i loro territori indiani. Vennero a loro volta cacciati dall'India nel 410 a causa delle invasioni degli Eftaliti (Unni bianchi). Riuscirono a riconquistare i territori perduti debellando gli Eftaliti nel 565, ma a met\u00e0 del VII secolo il loro dominio sull'India occidentale fin\u00ec a causa delle conquiste arabe.\nL'Impero Gupta.\nTra il IV e il V secolo la dinastia Gupta unific\u00f2 l'India. Durante questo periodo, noto come l'epoca d'oro dell'India antica, la cultura, la scienza e l'amministrazione politica ind\u00f9 raggiunse il suo apogeo. Dopo la caduta dell'Impero Gupta nel corso del VI secolo, l'India torn\u00f2 ad essere nuovamente divisa in numerosi regni regionali.\nL'origine di questa dinastia non \u00e8 nota, anche se il pellegrino cinese Y\u00ecj\u00ecng menzion\u00f2 questi regnanti, cos\u00ec come il Pur\u0101\u1e47a vedico ne fa riferimento. L'Impero termin\u00f2 con l'attacco degli Unni bianchi dall'Asia centrale. Alcuni discendenti minori della dinastia Gupta continuarono a governare il Magadha anche dopo la disgregazione dell'impero. Questi Gupta furono infine rovesciati dal re Harsha Vardhana, che cre\u00f2 verso la met\u00e0 del secolo VII un impero che rivaleggi\u00f2 con quello Gupta, anche se fu di breve durata.\nUltimi Regni Medi \u2013 l'era classica.\nAl termine dell'era dei Regni Medi emersero il regno dei Chola nel nord del Tamil Nadu e il regno dei Chera nel Kerala. I porti dell'India meridionale commerciarono attivamente con l'Impero Romano e il Sud-Est asiatico, principalmente in spezie.\nL'Impero Harsha.\nIl re Harsha di Kannauj riusc\u00ec ad unificare il nord del subcontinente durante il suo regno nel VII secolo. Regno che per\u00f2 croll\u00f2 dopo la sua morte. Tra il secolo VII e IX, tre dinastie lottarono per il controllo del dell'India settentrionale; Pratahara del Malwa e successivamente Kannauj, i Pala del Bengala e Rashtrakuta del Deccan.\nChalukya e Pallava.\nL'Impero Chalukya regn\u00f2 su parte dell'India meridionale tra il 550 e il 750 e di nuovo dal 970 al 1190. I Pallava governarono su altre regioni durante periodi analoghi. Nel corso di un periodo di circa un secolo entrambi i regni intrapresero delle guerre minori, conquistando l'un l'altro la capitale in diverse occasioni. Il re dello Sri Lanka e i Chera del Kerala diedero sostegno ai Pallava, mentre i Pandya appoggiarono i Chalukya. Mentre l'idea di un impero indiano nel nord dell'India veniva scartato infine dall'impero Harsha, lo stesso inizi\u00f2 a volgere la sua attenzione a sud.\nPratihara, Pala e Rashtrakuta.\nQuella Pratihara, detta anche Gurjara-Pratihara fu una dinastia che govern\u00f2 l'India diversi regni nel nord dal VI secolo al XI. L'Impero Pala controll\u00f2 la regione dell'odierno Bihar e Bengala tra il VIII e il XII secolo. I Rashtruka furono una dinastia che si insedi\u00f2 nel Deccan tra l'VIII e il X secolo alla caduta dell'Impero Chalukya. Questi tre regni si disputarono il dominio del nord nei secoli in cui i Chola prosperavano nel sud.\nI Rajput.\nIl primo regno Rajput di cui si abbia notizia emerse nel Rajasthan nel VI secolo e questa dinastia si espanse nella maggior parte del nord dell'India, dominando il Gujarat (Solankis), Malwa (Param), Bandelkhand (Chandel) e Haryana (Tom).\nI sultanati islamici.\nLe prime incursioni islamiche nell'Asia meridionale appaiono nel primo secolo dopo la morte del profeta Maometto. Il califfo di Damasco al-Wal\u012bd I invi\u00f2 una spedizione nel Belucistan e nel Sindh nel 711 guidata da Muhammad ibn Qasim. La spedizione non riusc\u00ec a mantenere il dominio su questa regione, n\u00e9 a stabilire un regime islamico in altre parti dell'India. Tuttavia, la presenza di una colonia musulmana nel Sindh consent\u00ec lo sviluppo degli scambi commerciali e culturali, cos\u00ec come la diffusione dell'Islam attraverso la conversione in alcune parti dell'India.\nTre secoli pi\u00f9 tardi, turchi, persiani e afgani cercarono di conquistare l'India attraverso il nord-ovest. Mahmud di Ghazna (979-1030) condusse una serie di spedizioni contro i regni Rajput riuscendo ad insediare una base nel Punjab per le future incursioni.\nIl Sultanato di Delhi.\nNel corso dell'ultimo quarto del secolo XII, Mu\u1e25ammad di Gh\u016br invase la pianura Indo-Gangetica conquistando Ghazni, Multan, Sindh, Lahore e Delhi. Uno dei suoi generali, il liberto Qu\u1e6db al-D\u012bn Aybak, fu prescelto dal suo signore ghuride come sultano di Delhi. Nel XIII secolo, Shams al-Din Iltutmish (1211-1236), un ex mercante di schiavi, stabil\u00ec un regno turco a Delhi, che consent\u00ec ad altri sultani nei 100 anni successivi di estendere i propri domini, raggiungendo ad est il Bengala e a sud il Deccan. Il sultanato fu oggetto di diversi colpi di mano, al punto che nel volgere di pochi secoli si succedettero ben cinque dinastie, i Mamelucchi (1206-1290), i Khalji (1290-1320), i \u1e6cughl\u0101q (1320-1413), i Sayyid (1414-1451) e i L\u014dd\u012b, o L\u014ddh\u012b (1451-1526). Sotto i Khalj\u012b, \u02bfAl\u0101\u02be al-D\u012bn (1296-1315) il Sultanato riusc\u00ec a espandersi verso sud, ma fu solo per un breve periodo, e le regioni conquistate furono perse rapidamente. Il potere a Delhi spesso fu acquisito con violenza: dei 35 sultani 16 vennero uccisi. Gli intrighi alla corte furono frequenti, cos\u00ec come i tradimenti.\nSia il Corano sia la Legge islamica provarono a sostituirsi alla religione ind\u00f9, ma non sempre con successo. Il sultano \u02bfAl\u0101\u02be al-D\u012bn Khalj\u012b tent\u00f2 di instaurare un sistema centralizzato di governo, ma senza esito duraturo. Sebbene i musulmani introducessero vari miglioramenti nel settore agricolo, mediante la costruzione di canali di irrigazione e altre migliorie, l'instabilit\u00e0 politica e la modalit\u00e0 di riscossione delle imposte incisero negativamente sulla classe contadina. Durante questo periodo la lingua persiana e molti aspetti culturali della Persia furono presenti nei centri di potere indiani.\nI sultanati del Sud.\nIl fallimento dei sultani nel garantire la posizione dominante del Deccan port\u00f2 alla creazione di una serie di dinastie, come il Sultanato di Bahmani (1347-1527) e l'Impero Vijayanagara ind\u00f9 (1336-1565).\nZafar Khan, un governatore provinciale sotto i \u1e6cughl\u0101q, si ribell\u00f2 contro i \"turchi\" e venne proclamato Sultano assumendo il titolo di \u02bfAl\u0101\u02be al-D\u012bn Bahm\u0101n Sh\u0101h nel 1347. Il Sultanato di Bahmani, situato nel nord del Deccan, dur\u00f2 quasi due secoli, fino a quando non si framment\u00f2 nel 1527 in cinque stati pi\u00f9 piccoli noto con il nome di Sultanati del Deccan (Bijapur, Golconda, Ahmednagar, Berar e Bidar). Il sultanato di Bahmani adott\u00f2 i metodi di riscossione delle imposte e di amministrazioni dei sultani Khalj\u012b di Delhi e la sua caduta fu causata dalla competizione e dall'odio tra ind\u00f9 e musulmani. Il sultanato di Bahmani avvi\u00f2 un processo culturale particolarmente importante nell'architettura e nella pittura dell'epoca.\nL'Impero Vijayanagara.\nL'Impero Vijayanagara (noto con il nome della sua antica capitale) si estese rapidamente verso il Madurai nel sud e verso Goa e in occidente. I suoi governanti proseguirono le pratiche dei Chola, in particolare nell'agricoltura e nel commercio, promuovendo le associazioni di categoria e onorando i templi con grandi doni. Esisteva, inoltre, una forte rivalit\u00e0 con il sultanato di Bahmani per il controllo della valle del fiume Krishna e del fiume Tungabhadra, che cambiato di dominio in base alla potenza militare del momento. Le associazioni dei commercianti ebbero in questo impero una grande importanza, al punto da ottenere maggior potere rispetto ai proprietari terrieri e ai Bramini della corte. Infine il commercio cadde nelle mani degli stranieri, in particolar modo arabi e portoghesi in concorrenza per il controllo dei porti occidentali. Goa nel 1510 divenne una colonia portoghese.\nLa citt\u00e0 di Vijayanagara ebbe numerosi templi, ricchi di svariati ornamenti e altari dedicati agli dei. Tra i pi\u00f9 noti \u00e8 il tempio dedicato a Virupaksha, una manifestazione di Shiva, il dio principale di reggenti di Vijayanagar. I templi sono stati un nucleo per la cultura, il divertimento e le attivit\u00e0 intellettuali. Non vi fu, tuttavia, lo scambio culturale con il mondo musulmano. Quando i reggenti dei cinque Sultanati del Deccan unendosi attaccarono Vijayanagar nel 1565, l'impero sub\u00ec una profonda sconfitta nella battaglia di Talikota. Fu l'inizio del declino di uno dei massimi imperi a dominare il sud dell'India.\nL'era Moghul.\nAll'inizio del secolo XVI, i discendenti di Tamerlano invasero l'India attraverso il passo di Khyber, insediando la dinastia Moghul, che dur\u00f2 pi\u00f9 di 200 anni. Questa regn\u00f2 nel nord del subcontinente indiano dal 1526 e inizi\u00f2 lentamente a declinare dopo il 1707 per scomparire infine dopo la guerra d'indipendenza del 1857. Questo periodo ha avuto un significativo impatto sociale, nonostante la maggior parte dei governanti Moghul di religione musulmana, a differenza di regni islamici dello stesso periodo non imposero mai la propria religione alla popolazione, alcuni imperatori, Akbar su tutti, si distinsero per il rispetto e la tolleranza degli altri culti e giunsero a togliere le imposte sugli abitanti non musulmani. Durante il declino dell'Impero Moghul, che nella sua massima fioritura raggiunse le dimensioni del vecchio Impero Maurya, diversi regni emersero per riempire il vuoto di potere lasciato dalla scomparsa dell'impero. \u00c8 durante questo periodo che inizia la penetrazione britannica in India. L'India, avendo l'economia pi\u00f9 forte del XVII secolo, quasi un quarto del PIL mondiale, muoveva in quel periodo dieci volte pi\u00f9 risorse del coevo Impero francese.\nLa dinastia Maratha.\nI capi tribali Maratha furono al servizio dei sultani di Bijapur al momento in cui si insediarono i Moghul. Bhonsle Shivaji (1627-1680), un fiero combattente riconosciuto come il \"padre della nazione maratha\", approfitt\u00f2 di una serie di conflitti per insediare la sede del suo principato vicino a Pune, che pi\u00f9 tardi divenne la capitale dei Maratha. \nShivaji attacc\u00f2 con successo le enclavi moghul, tra cui il porto di Surat. Nel 1674 assunse il titolo di \"Signore dell'Universo\" con una fastosa incoronazione, dichiarando la sua determinazione a contestare il potere moghul, oltre a ristabilire un regno ind\u00f9 nel Maharashtra. Nel 1717 un emissario moghul firm\u00f2 un trattato con i Maratha dando loro il controllo sul Deccan in cambio di un riconoscimento del regno Moghul e il trasferimento di alcune imposte ogni anno. Tuttavia, all'inizio i Maratha invasero i domini moghul di Malwa, Orissa e Bengala. L'India meridionale cadde sotto il potere maratha.\nMa i Maratha, nonostante la loro potenza militare, non erano organizzati per la gestione di una nazione, n\u00e9 per i mutamenti socio-economici. Una caratteristica di questo regno era il ricorso al saccheggio, che gli inimic\u00f2 inevitabilmente i contadini, minandone il potere. A poco a poco, questo inizi\u00f2 a scemare e i Maratha vennero infine sconfitti duramente dagli Afghani Durr\u0101n\u012b e dai loro alleati Rohilla nella sanguinosa Terza battaglia di Panipat nel 1761. \nQuesto diede luogo a una divisione del regno in cinque Stati indipendenti. I Maratha infine cedettero alle superiori forze britanniche nella guerra anglo-maratha, che facilit\u00f2 l'insediamento del Raj britannico filo a dopo la Seconda guerra mondiale.\nI Sikh.\nLa sconfitta del Maratha per mano degli afghani acceler\u00f2 la separazione del Punjab e di Delhi, e contribu\u00ec a creare il regno Sikh nel nord-ovest dell'India. Il movimento Sikh ebbe origine nel II secolo a.C., ma non ebbe importanza fino al secolo XV e XVI, quando gli insegnamenti dei guru sikh si diffusero fra i contadini delle regioni settentrionali. Perseguitati dai Moghul, i sikh, sotto il comando del Guru Gobind Singh form\u00f2 quello che si chiam\u00f2 il Khalsa o Esercito dei puri. Il Khalsa si ribell\u00f2 contro la repressione e la politica economica dei Moghul nel Punjab alla fine del regno di Aurangzeb.\nCon tattiche di guerriglia, approfitt\u00f2 dell'instabilit\u00e0 politica creata dalle guerre tra Moghul e afghani e persiani, arricchendo e ampliando il loro controllo territoriale. Nel 1770, l'egemonia Sikh si estendeva dall'Indo (a occidente) fino al fiume Yamuna (a est) e da Multan (a sud) a Jammu nel nord. Ma quello sikh, come quello Maharatha, era un conglomerato disunito di dodici regni che si confrontavano continuamente. Fu Ranjit Singh (1780-1839) che promosse l'unit\u00e0 dei Sikh e la convivenza con musulmani e ind\u00f9. Ranjit Singh introdusse una rigorosa disciplina militare che gli consent\u00ec di espandere il suo territorio a parti dell'Afghanistan, Kashmir e Ladakh.\nLa dominazione britannica.\nL'era della Compagnia delle Indie Orientali.\nLa Compagnia britannica delle Indie Orientali era un'impresa commerciale. Nacque il 31 dicembre 1600 quando la regina Elisabetta I d'Inghilterra accord\u00f2 una carta che le conferiva per 21 anni il monopolio commerciale sull'oceano indiano.\nIl primo passo verso la trasformazione in colonia fu l'approvazione, nel 1784, dell\"'Indian Act\", che concedeva ai governatori generali della Compagnia la facolt\u00e0 di agire in nome del governo di Londra.\nSin dal 1785 i successivi governatori generali, appoggiati da un esercito moderno, erano andati avanti nella conquista dell'immenso territorio, sottomettendo i principi dei Maratha e dei Rajput, il \"Ni\u1e93\u0101m\" di Hyder\u0101b\u0101d e il Principe di Mysore, Hayder Al\u00ec, conquistando l'isola di Ceylon. Nel 1818, i Britannici dominavano, ormai, tutta l'India, a eccezione del bacino dell'Indo e dell'Assam. Amministravano in maniera diretta le regioni pi\u00f9 ricche, il Bengala e la regione di Delhi, con l'unica eccezione del regno Sikh, nel Nord-ovest.\nLord Hastings diede un nuovo impulso all'India Britannica: fece restaurare il sistema di canali, ripar\u00f2 le vie di comunicazione e promosse in Bengala la creazione di un sistema di pubblica istruzione.\nNel 1828, Lord Bentinck sostitu\u00ec la lingua persiana come lingua ufficiale con i dialetti locali e con l'inglese. Proib\u00ec inoltre il lavoro minorile e le pratiche del Sati.\nNella carica gli succedettero Lord Auckland, che conquist\u00f2 il Sind dopo aver sconfitto la dinastia Amir nel 1843, Edward Law, I conte di Ellenborough, Sir Henry Hardings e Lord Dalhousie.\nNel maggio del 1857, le truppe indiane che prestavano servizio nella Bengal Army, una delle tre armate in cui erano organizzate le forze anglo-indiane della Compagnia delle Indie orientali, formate da 238.000 uomini (dei quali solo 38.000 erano europei), si ribellarono nella caserma di Meerut. L'insurrezione si diffuse in tutta l'India Settentrionale e nell'Oudh (dizione preferita dalle fonti anglo-sassoni per Awadh) e nell'India centrale. Questa insurrezione era causata dal pessimo trattamento che gli ufficiali britannici riservavano alle truppe indiane, la politica delle annessioni di Lord Dalhousie, i viaggi in mare che per gli Ind\u00f9 erano tab\u00f9, per andare a combattere contro i birmani.\nLa voce diffusa che le cartucce dei fucili venissero unte con grasso di maiale (animale impuro per i musulmani) e di vacca (animale sacro per gli ind\u00f9), fece scoppiare una insurrezione che caus\u00f2 migliaia di vittime da entrambe le parti. L'insurrezione, che si estese a vaste parti dell'India, fu soffocata nel giugno del 1858, e nello stesso anno lo scioglimento della Compagnia delle Indie Orientali provoc\u00f2 la riorganizzazione dei reggimenti dei Sepoy e la loro integrazione del nuovo esercito creato da Lord Canning.\nL'India colonia britannica.\nIl \"Government of India Act 1858\" ratific\u00f2 la fine dell'impero Moghul, dopo la deposizione dell'ultimo imperatore Muhammad Bahadur Shah, e trasform\u00f2 l'India in una colonia britannica sotto il mandato di un vicer\u00e9. A Londra venne creato il ministero dell'India e Calcutta divent\u00f2 la capitale della colonia. I funzionari vennero organizzati nell\"'Indian Civil Service\". Nel 1876, la regina Vittoria sar\u00e0 infine incoronata \"Imperatrice delle Indie\".\nLe campagne inglesi contro il Bengala e l'Assam causarono tre conflitti con la Birmania. La corte di Amarapura perse nel 1826 Tenasserim, Arakan e Assam a beneficio dei britannici. Nel 1852, la Gran Bretagna si annesse la Bassa Birmania, e nel 1891 si annesse l'intera Birmania, che serviva da stato cuscinetto per proteggere le frontiere orientali. I britannici appoggiarono o crearono stati intermedi come il Nepal e il Bhutan, si intromisero nelle questioni dell'Afghanistan e si annessero il Belucistan e la Birmania.\nJames A. Brown, governatore tra il 1848 e il 1856, mise in atto una politica espansionista sulla base del \"principio della reversibilit\u00e0\", che comportava l'annessione di quei principati indiani che rimanevano senza erede diretto alla morte del reggente. Grazie a questo stratagemma, i britannici si impossessarono di Satara, Jaipur, Sambalpur, Udaipur, Jhansi, Nagpur e Awadh.\nIn questi territori Dalhousie intraprese la costruzione di ferrovie, la riforma delle Poste e l'installazione delle prime linee telefoniche; nel 1854, fu inaugurata la linea ferroviaria Calcutta-Agra. Vennero anche fondate le Universit\u00e0 di Calcutta, Bombay e Madras \u2013 riservate per\u00f2 alle classi sociali privilegiate. I collegi e le universit\u00e0 fondate dai britannici contribuirono alla formazione di una nuova classe intellettuale indiana.\nI primi segni di un nascente spirito nazionalista, localizzati per la maggior parte nella regione del Bengala, avevano caratteristiche religiose. Nel 1885, Allan Octavian Hume fond\u00f2 il Congresso Nazionale Indiano, con il proposito di ottenere una partecipazione pi\u00f9 attiva degli Indiani nel governo del Paese. Il nazionalismo indiano si rifece agli esempi del Canada, dell'Australia e della Nuova Zelanda per reclamare lo status di dominio nell'Impero britannico.\nGrandi carestie ed epidemie caratterizzarono questo periodo:\nIl Movimento d'indipendenza indiano.\nNel 1911 il Re Giorgio V si fece incoronare Imperatore dell'India nella nuova capitale Delhi e riunific\u00f2 il Bengala con le nuove province di Bihar e Orissa. Nel 1916 la Lega Musulmana Panindiana (\"All India Muslim League\") e il Congresso Nazionale Indiano si unirono nella richiesta di autonomia. Nel 1918 il governo promulg\u00f2 il Rowlatt Act, una legge che stabiliva misure eccezionali per chiunque fosse accusato di terrorismo.\nL'India era uscita impoverita dalla prima guerra mondiale: a causa delle tasse e dei prestiti di guerra, cento milioni di sterline - ottenuti con l'aumento delle tasse e dei prezzi - avevano lasciato l'India per sostenere l'economia britannica. Un'ondata di disordini travolse il subcontinente nel 1918-1920. A Bombay, uno sciopero dei tessili si estese a 125.000 lavoratori. Rivolte per il cibo si verificano a Bombay, Madras, Calcutta e Bengala. La maggior parte del Paese fu interessata da manifestazioni di massa, scioperi o sommosse. Ad Amritsar, le truppe britanniche aprirono il fuoco su una folla di manifestanti, uccidendo 379 persone e ferendone altre 1.200. Nei primi sei mesi del 1920 scoppiarono pi\u00f9 di 200 scioperi. Un rapporto del governo rilev\u00f2 \"una fraternizzazione senza precedenti tra ind\u00f9 e musulmani\".\nIl Partito del Congresso era diviso sull'atteggiamento da adottare. Mentre continuavano gli scontri tra polizia e manifestanti, Gandhi scelse di promuovere il rifiuto pacifico di collaborare con le autorit\u00e0. Riusc\u00ec a coinvolgere grandi masse, poich\u00e9 fece della sua lotta quasi una religione, cosicch\u00e9 gli Indiani videro in lui un profeta da seguire. Nel 1930 Gandhi effettu\u00f2 la marcia del sale: percorse a piedi un lungo cammino, fino al mare, dove raccolse alcuni cristalli di sale. Questo semplice gesto era un reato: i Britannici avevano il monopolio del sale in India perci\u00f2 nessun indiano poteva procurarsi del sale, se non comperando quello venduto dagli inglesi. Le manifestazioni del movimento nazionalista costrinsero gli inglesi a promettere all'India la concessione dell'indipendenza, a cui effettivamente si giunse il 15 agosto del 1947.\nL'indipendenza e la partizione dell'India.\nIl 14 e il 15 agosto 1947, il vicer\u00e9 Louis Mountbatten annunci\u00f2 la \"partition\" del sub continente indiano , rendendo noti i confini dei nuovi due stati sovrani, la \"Sovranit\u00e0 del Pakistan\" (pi\u00f9 tardi Repubblica islamica del Pakistan) e l\"'Unione dell'India\" (pi\u00f9 tardi Repubblica dell'India) dopo appena due giorni che il Regno Unito aveva garantito l'indipendenza dell'India britannica. In particolare il termine si riferisce alla partizione del Bengala, provincia dell'India britannica tra lo Stato pakistano del Bengala orientale (ora Bangladesh) e lo Stato indiano del Bengala occidentale; cos\u00ec come alla partizione della regione del Punjab dell'India britannica tra la provincia del Punjab dello Stato del Pakistan occidentale e lo Stato indiano del Punjab. La secessione del Bangladesh dal Pakistan con la guerra di liberazione del Bangladesh nel 1971 non \u00e8 coperta dal termine partizione dell'India; cos\u00ec come non lo sono le precedenti separazioni del Ceylon (ora Sri Lanka) e della Birmania (ora Myanmar) dall'amministrazione dell'India britannica.\nLa \"partition\" innesc\u00f2 un esodo migratorio interno di 7 milioni di musulmani e 5 milioni di hind\u00f9, e un'escalation di violenze che causarono un milione di morti.\nCronologia.\nLegenda\nLe origini"}
{"id": "102543", "revid": "1321487", "url": "https://it.wikipedia.org/wiki?curid=102543", "title": "Samiba Khalil", "text": "Durante le proteste dell'Intifada svolse un ruolo molto importante, tanto che venne arrestata diverse volte dalle forze di sicurezza israeliana. A capo del Partito del Popolo, si schier\u00f2 contro gli accordi di Oslo e si candid\u00f2 alle elezioni palestinesi del 1996, ottenendo l'8,3% dei consensi contro l'81,1% di quelli ottenuti da Yasser Arafat, fautore di una linea moderata e compromissoria. Nella storia del Medio Oriente potrebbe essere considerata come una delle poche donne ad aver partecipato a libere elezioni come candidata. Dotata di grande dedizione e famosa per la sua persevaranza, Samiba Khalil mor\u00ec il 26 febbraio 1999."}
{"id": "102545", "revid": "438", "url": "https://it.wikipedia.org/wiki?curid=102545", "title": "Rat-man", "text": ""}
{"id": "102547", "revid": "1297", "url": "https://it.wikipedia.org/wiki?curid=102547", "title": "Siconio", "text": ""}
{"id": "102549", "revid": "110157", "url": "https://it.wikipedia.org/wiki?curid=102549", "title": "H\u00e4ggenschwil", "text": "H\u00e4ggenschwil (toponimo tedesco) \u00e8 un comune svizzero di 1\u00a0264 abitanti del Canton San Gallo, nel distretto di San Gallo"}
{"id": "102552", "revid": "767487", "url": "https://it.wikipedia.org/wiki?curid=102552", "title": "Hatfield and the North", "text": "Gli Hatfield and the North sono un gruppo di rock progressivo tra i maggiori esponenti della scena di Canterbury. Si formarono nell'autunno del 1972 come evoluzione diretta dei Delivery.\nDalla prima formazione al primo disco (1972-1974).\nLa prima formazione nasce nel 1972 da una riunione dei Delivery che vedeva tre dei suoi ex membri, Phil Miller (gi\u00e0 Matching Mole) alla chitarra, Steve Miller, fratello di Phil, alle tastiere, Pip Pyle (proveniente dai Gong e amico d'infanzia dei Miller) alla batteria ed il neo-entrato cantante e bassista Richard Sinclair, che assieme a Steve Miller aveva lasciato i Caravan. Dopo alcuni concerti tra l'agosto e il settembre di quell'anno, in ottobre Steve Miller lascia la band, di fatto portando con s\u00e9 il nome Delivery, che avrebbe riformato in dicembre con una nuova formazione. Steve Miller viene subito sostituito con l'ex Matching Mole e Caravan David Sinclair, cugino di Richard, e pochi giorni dopo il gruppo prende il nome Hatfield and the North.. La denominazione deriva da un'autostrada che collega Londra con il nord: qualche tempo prima che la band si formasse, il batterista Pip Pyle aveva affermato scherzosamente, chiacchierando con una ragazza di Hatfield, come avesse sempre sognato di far parte di un gruppo chiamato Hatfield and the North.\nLa nuova formazione suon\u00f2 per una TV francese assieme a Robert Wyatt: le rare immagini di questa apparizione televisiva sono l'unica testimonianza in video degli Hatfield prima maniera. David Sinclair abbandon\u00f2 il gruppo per tornare nei Caravan, insoddisfatto delle eccessive improvvisazioni nella musica del gruppo; fu cos\u00ec che venne \"reclutato\" Dave Stewart, ex Egg, decisivo nella definizione del sound della band sia con le sue numerose composizioni dal gusto epico (espresso pi\u00f9 che in ogni altro brano nella suite \"Mumps\"), che con gli strumenti da lui utilizzati (oltre all'organo fece un ampio uso del piano elettrico Fender Rhodes).\nGli Hatfield firmarono un contratto con la Virgin Records, cos\u00ec tra l'ottobre del 1973 e il gennaio del 1974 registrarono ai Manor Studios il loro primo album. \"Hatfield and the North\", pubblicato nel febbraio del 1974, mostra uno stile gi\u00e0 maturo con sonorit\u00e0 ben definite che comprendono lunghe parti strumentali (durante le quali non mancano momenti di stravaganza e di sperimentazione) e testi \"nonsense\". Alla composizione dei brani contribuiscono tutti i componenti del gruppo, con una predominanza di Sinclair e Pyle, i cui nomi figurano in coppia, e di Stewart, mentre le composizioni di Miller sono minori di numero ma presentano una notevole ricercatezza nelle linee melodiche.\nOgnuno apporta le proprie caratteristiche migliori: l\"'humor\" e il \"nonsense\" proposto nelle \"favole vocali\" di Sinclair unitamente al suo efficace lavoro al basso, da ricordare il suo assolo in \"Fol De Rol\", la perizia e l'estrosit\u00e0 di Pyle nei suoi irregolari ritmi sincopati, (come nel pezzo \"Shaving Is Boring\") le grandi capacit\u00e0 compositive e strumentistiche di Stewart e l'inconfondibile stile chitarristico di Miller. La line-up \u00e8 completata dagli ospiti che arricchiscono ulteriormente questo LP, si tratta di Robert Wyatt, autore di un ipnotico vocalizzo nella splendida \"Calyx\", le Northettes (un trio di coriste composto da Barbara Gaskin, Amanda Parsons e Ann Rosenthal), Geoff Leigh, allora negli Henry Cow, ai fiati, il sax di Didier Malherbe dei Gong, Jeremy Baines al flauto, ed il controcanto di Cyrille Ayers e Sam Ellidge.\nI singoli e \"The Rotters' Club\" (1974-1975).\nNel novembre del 1974 gli Hatfield incisero altri tre brani ai Saturn Studios in un 45 giri pubblicato il 15 novembre che ebbe uno scarso successo di pubblico. Conteneva le tracce \"Let's Eat (Real Soon)\" (musiche di Richard Sinclair e testi di Pip Pyle), \"Fitter Stoke Has A Bath\" (musiche e testi a firma di Pyle) e un mix di \"Your Majesty Is Like A Cream Donut\", di Dave Stewart (riproposta poi nella suite Mumps, in \"The Rotters' Club\") e \"Oh What A Lonely Lifetime\" di Richard Sinclair. Pochi mesi dopo, nel gennaio del 1975, il gruppo torn\u00f2 nei Saturn Studios per incidere il loro secondo album, \"The Rotters' Club\".\nIn pieno accordo con la tradizione progressive, l'LP presenta pi\u00f9 brani su di un lato ed un'unica suite sul lato B (si pensi a \"Close To The Edge\" e \"Relayer\" degli Yes, \"Foxtrot\" dei Genesis o, ricordando un gruppo legato a Canterbury, \"In the Land of Grey and Pink\" dei Caravan). I canoni che avevano definito il primo album si ripetono nel secondo, dove oltre a brani cantati come \"Share It\", \"Fitter Stoke Has A Bath\" e \"Didn't Matter Anyway\", si ritrovano brani esclusivamente strumentali dai complessi intrecci melodici e con ritmi inusuali. Anche in questo caso il quartetto fu supportato da membri esterni al gruppo: le Northettes, Jimmy Hastings ai fiati (nei Caravan assieme al fratello Pye Hastings), Lindsay Cooper al fagotto, Tim Hodgkinson (assieme alla Cooper negli Henry Cow) al clarinetto e Mont Campbell (precedentemente degli Egg come Stewart) al corno francese.\nLo scioglimento: i National Health e il duo Stewart - Gaskin (1975-1990).\nAll'uscita del disco segu\u00ec lo scioglimento della band i cui tre membri Phil Miller, Dave Stewart e Pip Pyle continuarono a lavorare insieme nei National Health, da molti considerato l'ideale continuazione degli Hatfield and the North, mentre Richard Sinclair segu\u00ec prima il suo progetto Richard and the South per poi unirsi ad un altro gruppo della scena di Canterbury, i Camel.\nNel 1980 usc\u00ec la compilation degli Hatfield \"Afters\", composta da brani presi dal 45 giri del 1974, da un'esibizione live in Francia e da alcune canzoni dei due LP precedenti. Le collaborazioni tra i quattro continuarono nonostante l'improvvisa fine della band: nel 1980 Stewart e Pyle fecero parte dei Rapid Eye Movement, mentre dal 1982 al 1985, Miller, Sinclair e Pyle suonarono insieme negli In Cahoots. Pyle suon\u00f2 pi\u00f9 volte per il duo Dave Stewart - Barbara Gaskin durante la stagione pop che li vide raggiungere un successo inimmaginabile, piazzando un loro lavoro al primo posto nella Official Singles Chart. Questo duo \u00e8 tuttora in attivit\u00e0. Nel 1988 Stewart e Sinclair suonarono insieme a Phil Miller nella sua \"Split Seconds\".\nLe reunions (1990-2006).\nNel 1990 si present\u00f2 alla band l'occasione di una riunione, un'apparizione dal vivo in una televisione privata inglese, la Central TV, la consociata per le Midlands della ITV, in una puntata della serie \"Bedrocks\" dedicata alla musica rock. Il risultato non fu quello auspicato, poich\u00e9 con la rinuncia di Dave Stewart il suo ruolo fu ricoperto dalla pianista jazz Sophia Domancich, compagna di Pyle, che aggiunse nuovi brani di fusion non appartenenti al repertorio degli Hatfield. Il coraggioso tentativo di realizzare musica nuova non fu premiato, il sound risult\u00f2 lontano da quello originario della band, che avrebbe probabilmente dovuto rispolverare i suoi brani classici. Si erano inoltre presentati a questa esibizione effettuando solo qualche ora di prove il giorno prima. Ne \u00e8 stato comunque tratto un CD, \"Live 1990\", pubblicato nel 1993.\nLe attivit\u00e0 del gruppo si interrompono nuovamente e le uniche eccezioni sono alcune tracce dell'album solista di Pyle \"7 Year Itch\", che i quattro musicisti registrano nell'arco di tempo che va dal 1991 al 1997.\nSegue quindi un'altra pausa, e il silenzio si interrompe solo nel gennaio 2005 con la prima \"vera\" riunione della band, che tiene un paio di concerti in Inghilterra. La formazione \u00e8 formata da Phil Miller, Richard Sinclair, Pip Pyle e Alex Maguire alle tastiere. Sul finire dello stesso mese pubblicano inoltre il CD \"Hatwise Choice\", realizzato con materiale inedito degli anni settanta preso da registrazioni live e \"session\" eseguite per la BBC. A giugno compiono un tour in Europa che li vede in Francia, Belgio, Paesi Bassi (gi\u00e0 mete dei loro concerti negli anni settanta) e Italia (paese in cui non si erano mai esibiti). Nell'ottobre dello stesso anno gli Hatfield si recano in Giappone per due concerti a Tokyo. I tour ottengono un buon successo e l'attivit\u00e0 all'estero continua, nel 2006 eseguono concerti in Messico, Italia, Stati Uniti, Germania e Olanda. Fu proprio il 26 agosto a Groningen nei Paesi Bassi l'ultima data di questa formazione.\nDue giorni dopo, il 28 agosto 2006, Pip Pyle mor\u00ec nel sonno in un hotel di Parigi.\nFu questo il canto del cigno della band che sostituisce Pyle con Mark Fletcher e, dopo un concerto in Canada in settembre, chiude la sua avventura con un ritorno alle origini, l'ultima data viene tenuta a Canterbury il 20 ottobre 2006\nIl dopo Hatfield and the North.\nNel dicembre del 2006 venne pubblicato un altro album, \"Hattitude\", contenente, come il precedente \"Hatwise Choice\", esibizioni live, session e demo registrati tra il 1973 ed il 1975.\nNel 2007, la Cuneiform Records pubblica le nuove edizioni di due album di Steve Miller e Lol Coxhill, contenenti dei bonus-track, tra i quali alcuni brani della primissima formazione degli Hatfield, quando ancora si facevano chiamare Delivery.\nIl romanzo di Jonathan Coe \"The Rotters' Club\", pubblicato in Italia con il titolo \"La banda dei brocchi\", prende il nome dal secondo album della band, che viene anche menzionata nel romanzo stesso."}
{"id": "102554", "revid": "729019", "url": "https://it.wikipedia.org/wiki?curid=102554", "title": "Hauptwil-Gottshaus", "text": "Hauptwil-Gottshaus (toponimo tedesco) \u00e8 un comune svizzero di 1\u00a0917 abitanti del Canton Turgovia, nel distretto di Weinfelden.\nStoria.\nIl comune di Hauptwil-Gottshaus \u00e8 stato istituito nel 1996 con la fusione dei comuni soppressi di Gottshaus (tranne la localit\u00e0 di Stocken, assegnata al comune di Bischofszell) e Hauptwil. Fino al 2010 ha fatto parte del distretto di Bischofszell; capoluogo comunale \u00e8 Hauptwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1990 con Stocken):"}
{"id": "102556", "revid": "122651219", "url": "https://it.wikipedia.org/wiki?curid=102556", "title": "Cui prodest?", "text": "Cui prodest? (lett. \"a chi giova?\"), a volte resa anche come cui bono? (\"chi ne beneficia?\"), \u00e8 una locuzione latina utilizzata nel discorso come elemento retorico per domandarsi chi sia l'effettivo beneficiario di una determinata azione o evento.\nL'espressione \"cui bono?\" fu coniata da Lucio Cassio Longino Ravilla, durante il processo a Marco Emilio Lepido Porcina, con la quale egli si chiedeva quale fosse il vero beneficiario di un'azione imputata ad una certa persona.\nLa locuzione fu ripresa pi\u00f9 tardi da Cicerone, nella orazione Pro Milone, e nella Pro Roscio Amerino.\nLe stesse parole vengono pronunciate da Medea nell'omonima tragedia di Seneca, che ai versi 500-501 afferma: \"cui prodest scelus, is fecit\", cio\u00e8 \"colui al quale il crimine porta vantaggi, egli l'ha compiuto\".\nIl concetto \u00e8 applicato nella ricerca investigativa: la scoperta di un possibile movente costituisce un indizio nell'individuazione del colpevole. La locuzione \u00e8 inoltre impiegata sempre con funzione retorica nei commenti politici e, pi\u00f9 in generale, nel linguaggio comune."}
{"id": "102557", "revid": "57342", "url": "https://it.wikipedia.org/wiki?curid=102557", "title": "Nicola Pende", "text": "Biografia.\nApprofondendo gli studi del suo maestro Achille De Giovanni, sostenne l'importanza delle ghiandole a secrezione interna nella determinazione delle costituzioni umane con l'endocrinologia nella costruzione dell'\u00abuomo nuovo\u00bb fascista. Come nei progetti di \u00abrigenerazione\u00bb dell'umanit\u00e0 di tipo biologico dell'ingegneria sociale che si accompagnarono in Germania, Austria e Unione Sovietica; nell'Italia fascista di Pende l'endocrinologia divenne il fondamentale strumento delle politiche eugenetiche e demografiche del regime fascista.\nDal 1907 al 1924, professore universitario a Bologna, Messina e Cagliari; nel 1925 fu il primo rettore dell'Universit\u00e0 Adriatica Benito Mussolini. Nel 1926 con la sua \u00abbonifica umana razionale\u00bb fond\u00f2 a Genova l'\"Istituto di Biotipologia individuale e ortogenesi\" che a met\u00e0 degli anni 30 venne trasferito a Roma. Era dalle colonizzazioni interne, in particolare nell\u2019Agro Pontino dove con la sua \u00abbonifica delle stirpi\u00bb sembrava attuarsi in questa direzione un primo esperimento.\nAll'estero la biotipologia come modello cattolico e latino d'eugenetica, si diffondeva in Francia, Portogallo, Spagna e in paesi del centro-America. Nel 1937, presiedeva la sezione eugenetica del CNR, l\u2019anno successivo partecipava all\u2019elaborazione della politica razziale nell\u2019annuale riunione della SIPS.\nAder\u00ec al fascismo; non \u00e8 certo se firm\u00f2 il \"Manifesto della razza\" e, anzi, mosse alcune critiche al documento, ma queste critiche erano dovute al fatto che Pende sosteneva un \"approccio razzista proprio della scienza italiana\" in contrasto al razzismo di matrice tedesca. A detta di Giorgio Israel, Pende non \"intendeva minimamente opporsi alla campagna razziale, bens\u00ec intendeva porla sotto l\u2019egida delle sue teorie\"\n. Infatti le sue posizioni scientifiche contemplavano un'espressione sensibilmente diversa di razzismo, rispetto a quella suggerita dal manifesto. Il documentario \"Il caso Pende\" della serie \"La Storia siamo noi\", ha documentato una forte polemica fra Pende e \"La difesa della razza\" diretta da Telesio Interlandi, con la quale Pende mai collabor\u00f2.\nPende, dopo il 1945, sostenne di aver smentito la condivisione delle tesi razziste del Manifesto due mesi e mezzo dopo la sua pubblicazione in un articolo del 5 ottobre 1938 sulla rivista \"Vita Universitaria\", ma in tale rivista non vi \u00e8 traccia della smentita.\nSempre nel 1938, con il patrocinio di Mussolini per l\u2019E42, si avvia la costruzione dell\u2019Istituto Centrale di Bonifica Umana finanziato dal Pio Istituto di S.Spirito e Ospedali di Roma.\nSi interessa alle teorie di Pende Civilt\u00e0 Cattolica, dalla fine del 1942 alla met\u00e0 del 1943.\nIl 16 ottobre 1943, durante il rastrellamento nazista di Roma, 23 ebrei trovarono rifugio nei locali Policlinico Umberto I. Alla proclamazione della Repubblica Sociale Italiana fu invitato dal governo fascista repubblicano ad assumere incarichi di prestigio, ma Pende declin\u00f2 la proposta e prefer\u00ec poi rifugiarsi all'interno della Basilica di San Paolo fuori le mura.\nIl dopoguerra.\nNel dopoguerra, su richiesta del sostituto procuratore generale, il 15 maggio 1946 la corte d'appello di Roma escluse la responsabilit\u00e0 di Pende nella promulgazione delle leggi razziali dichiarando di \"non doversi promuovere l'azione penale\".\nFu, inoltre, per breve tempo esonerato dall'insegnamento, ma a favore di Pende si mosse anche Giuseppe Nathan, commissario dell'Unione delle comunit\u00e0 ebraiche e con una pronuncia dell'8 luglio 1948 della Corte di Cassazione, che tenne conto del ricovero offerto ai cittadini israeliti all'interno del Policlinico, mantenne la cattedra dell'Istituto di Patologia Medica dell'Universit\u00e0 di Roma fino al raggiungimento dei limiti di et\u00e0 nel 1955. Orfano del fascismo, metteva la sua biotipologia al servizio del cattolicesimo.\nAnche il figlio Vito Pende ha svolto la professione di endocrinologo, mentre la nipote Stella \u00e8 una giornalista e conduttrice televisiva."}
{"id": "102558", "revid": "74801", "url": "https://it.wikipedia.org/wiki?curid=102558", "title": "Richard Bandler", "text": "\u00c8 stato il cofondatore negli anni settanta \u2013 insieme a John Grinder \u2013 della Programmazione neuro linguistica (PNL).\nBiografia.\nRichard Bandler nacque nel 1950 nel New Jersey. La sua famiglia era ebrea di origine tedesca e molti dei suoi parenti, nonch\u00e9 i suoi nonni, morirono nell'Olocausto.\nSecondo alcune testimonianze, suo padre era alcolista e violento, e questo influ\u00ec sul giovane Bandler. In giovent\u00f9 tent\u00f2 la carriera di musicista, per poi studiare e ottenere un Bachelor of Arts (laurea di primo livello) in psicologia e filosofia nel 1973 all'Universit\u00e0 di Santa Cruz in California, e due anni dopo il Master of Arts (equivalente della laurea magistrale) in psicologia, presso il Lone Mountain College di San Francisco. Studi\u00f2 anche la psicologia della Gestalt, l'ipnosi, la matematica, l'informatica e la linguistica. Si dedic\u00f2 in particolare ad approfondire l'approccio di Gregory Bateson, Virginia Satir e Milton Erickson.\nInsieme a John Grinder, linguista, filosofo e accademico, fond\u00f2 la disciplina denominata Programmazione neuro linguistica, dedicandosi all'insegnamento e alla saggistica.\nMolto del lavoro di Bandler sulla PNL riguarda le applicazioni delle submodalit\u00e0, cio\u00e8 delle sottili distinzioni che esistono nelle personali esperienze sensoriali e le loro rappresentazioni interne.\nIl suo passato da musicista e l'interesse per l'impatto neurologico del suono lo hanno portato a sviluppare l'area della neurosonica, che utilizza la musica e il suono per creare specifici stati interiori.\nBandler \u00e8 anche il creatore del modello e delle tecniche del \"Design Human Engineering\" e del \"Neuro Hypnotic Repatterning\".\nTiene tuttora molte conferenze e seminari sulla PNL e le sue possibili applicazioni.\nVita privata.\nSi spos\u00f2 con Leslie Cameron (studiosa di psicologia anche lei e tra i fondatori della PNL, autrice in seguito di diversi libri a nome Leslie Cameron-Bandler) nel 1978, ma divorzi\u00f2 dopo due anni, a causa dell'uso di droga che coinvolse Bandler per un periodo, nonch\u00e9 del suo stile di vita dispendioso (che provoc\u00f2 dissesti nella societ\u00e0 del marito), con Paula McFarland (compagna dagli anni '80, morta nel 2004), collaboratrice nella PNL, da cui ha avuto due figli, e nel 2007 ha sposato in terze nozze la psicologa ed esperta di PNL Glenda W. Bradstock.\nControversie.\nIl caso dell'omicidio Christensen.\nNegli anni ottanta Bandler fu coinvolto in uno scandalo legato alla droga e accusato di aver ucciso, durante un litigio, una prostituta all'epoca convivente del suo spacciatore James Marino, accusa dalla quale venne in seguito prosciolto.\nLa ricerca sulla PNL aveva gi\u00e0 subito un brusco rallentamento, acuito dall'emergere degli abusi di cocaina e alcol di Bandler, che gli provocavano sbalzi d'umore e che lo condussero anche al divorzio dalla moglie e alla sua esclusione dalla ricerca attiva per qualche tempo.\nIl 3 novembre 1986 Corine Christensen, una studentessa di Bandler con un passato di prostituta, venne uccisa nella sua casa di Santa Cruz (California), con una pistola revolver di calibro 357 Magnum di propriet\u00e0 di Bandler. Bandler aveva precedentemente litigato con la vittima; egli afferm\u00f2 che non di litigio o di vera minaccia si era trattato, ma solo di un brusco scambio di battute. Bandler disse anche che usava spesso scherzare pesantemente, anche a scopo didattico o in maniera amichevole, con i suoi studenti di psicologia a lui pi\u00f9 vicini; a volte diceva parole come \"ti uccider\u00f2\", ma senza volont\u00e0 di vera minaccia. Alcuni studenti testimoniarono che aveva dato uno schiaffo a uno di loro, ma Bandler disse che l'aveva fatto per scuoterlo pesantemente, dato che era in preda a una crisi psichica. Bandler venne quindi incriminato per omicidio.\nEmersero altri particolari: dopo l'omicidio, Bandler e un noto spacciatore e ladro, James Marino, ex fidanzato della donna, furono visti uscire dalla casa della vittima sporchi di sangue e in stato confusionale, e arrestati (Bandler il giorno stesso, Marino il giorno dopo, dato che era irreperibile). Bandler afferm\u00f2 subito di essere andato l\u00ec (probabilmente per la cocaina, che la Christensen spacciava assieme a Marino), e che Marino gli aveva sottratto la pistola che lui portava per autodifesa durante un litigio, ed era quindi il responsabile della morte della donna. Marino a sua volta accus\u00f2 Bandler, ma era assai confuso nei suoi racconti, nonch\u00e9 stordito. Nel corso del tempo, Marino cambi\u00f2 molte volte le sue versioni dell'accaduto.\nBandler disse che tutti e tre erano a casa di Corine Christensen e avevano avuto una discussione. Qualche ora dopo, mentre lui dormiva, Marino gli sottrasse la pistola; Bandler lo vide quindi andare al tavolo da cucina, dove stava la vittima, e sparare in pieno volto a Corine, al culmine di un periodo di aggressioni e minacce reciproche; disse di non essere riuscito a fermare l'uomo dall'ucciderla, e di aver poi tentato di rianimarla inutilmente, sporcandosi i vestiti, mentre Marino riusc\u00ec a scappare portando l'arma con s\u00e9.\nI suoi colleghi e molte altre persone lo difesero con numerosi appelli e sottoscrizioni, mentre altri e l'ex moglie stessa lo accusarono di minacce con quella stessa pistola. Bandler torn\u00f2 presto libero su cauzione e al processo (dove il procuratore chiese come pena massima l'ergastolo), nel 1988, fu dichiarato innocente dalla giuria in pochissimo tempo (alcune fonti sostengono meno di 2 ore, altre meno di 5 ore e mezza) poich\u00e9, essendo l'unico testimone oculare uno spacciatore gi\u00e0 noto alla polizia, questi fu ritenuto inattendibile, e le prove, compresa la pistola, ritrovata in un lago (dove, secondo la difesa, l'aveva buttata Marino, che era sparito per due giorni dopo il delitto, mentre Bandler era a casa sua sotto l'effetto di alcol e cocaina), furono considerate insufficienti. I vestiti sporchi, la presenza nella casa in stato confusionale e la propriet\u00e0 dell'arma furono ritenuti circostanziali non potendo provare, oltre ogni ragionevole dubbio, che avesse effettivamente usato l'arma e mentito sulla sottrazione della pistola da parte di Marino. Inoltre non fu trovato un vero movente a carico di Bandler (il procuratore sosteneva che l'omicidio non fosse dovuto alla cocaina, ma al fatto che Bandler accusava la Christensen di dovergli molti soldi e di avere una relazione lesbica con la sua convivente di allora, Paula; n\u00e9 la relazione n\u00e9 il fatto che Bandler credesse ci\u00f2 fu mai confermato)..\nBandler si disintossic\u00f2 poi dalla cocaina e dall'alcol, e descrisse in seguito questo periodo come un errore, ma sempre ribadendo con forza la sua innocenza. Marino rimase l'unico sospettato dell'omicidio, ma il caso fu dichiarato successivamente irrisolto, poich\u00e9 Marino aveva gi\u00e0 un accordo col procuratore, che non avrebbe potuto procedere contro di lui. Infatti la pubblica accusa in cambio della testimonianza \u2013 rivelatosi invece molto contraddittoria anche durante il dibattimento \u2013 gli aveva garantito l'immunit\u00e0 (plea bargaining/crown witness), a patto che accusasse Bandler. A differenza di Marino, Bandler non cadde mai in contraddizione, cosa che valse a convincere la giuria. Ci fu anche chi accus\u00f2 Bandler di aver lavorato in passato per la CIA, e che quest'ultima avesse costretto la giuria ad assolverlo, poich\u00e9 la Christensen avrebbe avuto relazioni con uomini potenti e andava messa a tacere, secondo i complottisti. Ad ogni modo, il giudice afferm\u00f2 che l'assassino si trovava di certo in aula, ma dopo l'assoluzione di Bandler, l'unico possibile omicida rimasto, Marino, dovette per\u00f2 essere rilasciato senza accuse, e il caso venne chiuso senza soluzione.\nBattaglia legale per il marchio.\nNel luglio 1996, dopo molti anni di battaglie legali, Bandler fece causa a John Grinder e altri, reclamando la propriet\u00e0 esclusiva della PNL sin dalla sua fondazione, ed il diritto esclusivo di usare il termine come marchio registrato.\nContemporaneamente, nel Regno Unito, Tony Clarkson, un praticante inglese, chiese alla High Court di revocare la registrazione inglese fatta da Bandler del marchio PNL, al fine di chiarire legalmente che PNL era un termine generico e non una propriet\u00e0 intellettuale. Tony Clarkson risulter\u00e0 vincitore in questa sentenza e Bandler perder\u00e0 tutti i diritti sul marchio \"NLP\" su suolo inglese e in seguito americano; la sigla PNL-NLP e le parole programmazione neuro linguistica sono oggi considerate di pubblico dominio e non pi\u00f9 una marchio registrato.\nNel 1994 Michael Hall, psicologo della scuola del comportamentismo cognitivista, studi\u00f2 e svilupp\u00f2 con Bandler una nuova tecnica, la neuro-semantica, un sistema che avrebbe dovuto affrontare e risolvere alcune delle debolezze percepite della PNL.\nNel 2001 le controversie legali furono chiuse con la conciliazione tra Bandler e Grinder che si accordarono nell'essere identificati come cofondatori della PNL.\nAltri formatori motivazionali legati a Bandler, che hanno poi preso in parte strade proprie, sono Robert Dilts, con la sua PNL sistemica, ed Anthony Robbins."}
{"id": "102565", "revid": "110157", "url": "https://it.wikipedia.org/wiki?curid=102565", "title": "Wittenbach", "text": "Wittenbach (toponimo tedesco) \u00e8 un comune svizzero di 9\u00a0652 abitanti del Canton San Gallo, nel distretto di San Gallo."}
{"id": "102567", "revid": "1013865", "url": "https://it.wikipedia.org/wiki?curid=102567", "title": "Portuguesa", "text": "Lo Stato di Portuguesa \u00e8 uno degli Stati del Venezuela. \u00c8 situato nella parte occidentale del paese e confina a nord con gli Stati di Lara e Trujillo, a sud con il Barinas, a est con lo Stato di Cojedes e a ovest con gli Stati di Barinas e Trujillo.\nLo Stato \u00e8 situato per gran parte nelle pianure occidentali, il 70% del territorio \u00e8 pianeggiante mentre il restante 30% fa parte della zona di transizione verso la Cordigliera delle Ande e raggiunge i 1200\u00a0m s.l.m. di altitudine.\nLo Stato \u00e8 solcato da molti fiumi, alcuni dei quali navigabili e ampiamente utilizzati prima della creazione dell'attuale rete stradale.\nOrigini del nome.\nIl nome dello stato proviene dal fiume Portoguesa, che attraversa l'entit\u00e0. Una leggenda racconta che il fiume ottenne questo nome perch\u00e9 una donna portoghese si bagn\u00f2 nelle sue acque."}
{"id": "102569", "revid": "287204", "url": "https://it.wikipedia.org/wiki?curid=102569", "title": "Occhi verdi (Shepard)", "text": "Occhi verdi (\"Green Eyes\") \u00e8 un romanzo di Lucius Shepard del 1984, a met\u00e0 fra la fantascienza e l'horror. Con questo romanzo Lucius Shepard ha ottenuto il premio John W. Campbell quale miglior autore esordiente del 1985.\nTrama.\nNel 1987, il professor Ezawa dell'universit\u00e0 della Louisiana ha trovato il sistema per portare in vita una persona morta, tramite alcuni batteri che prendono il controllo dei tessuti e del cervello. Questi zombie, chiamati \"PAIB\", ovvero \"Personalit\u00e0 Artificiali Indotte Battericamente\", dimostrano personalit\u00e0 e capacit\u00e0 del tutto differenti da quelle originali. Essi ma sopravvivono per poco tempo, da poche ore fino a qualche mese: il primo sintomo della fine vicina \u00e8 un bagliore verde crescente negli occhi.\nL'interesse degli scienziati cresce notevolmente quando uno di questi uomini riportati in vita, Donnell Harrison, fugge da Tulane (luogo ove si svolgono gli esperimenti) insieme alla dottoressa che lo ha in cura, Jocundra Verret. Harrison presto dimostra di avere doti eccezionali in campi scientifici e medici, fornendo addirittura le chiavi per curare malattie sino ad allora date per incurabili.\nI due fuggitivi si nascondono nei bayou della Louisiana, curando la popolazione della zona. Contattati dalla facoltosa Otille, la raggiungono nella sua villa, per scoprire successivamente che \u00e8 lei stessa che finanziava le ricerche sui batteri.\nBen presto nasce uno scontro fra i protagonisti e il gruppo di Otille, con il coinvolgimento di entit\u00e0 soprannaturali in una lotta fra le forze del bene e del male.\nEdizioni.\nLa traduzione dell'edizione italiana \u00e8 di Riccardo Valla, e le copertine sono di Karel Thole per l'edizione Urania e di Marco Patrito per l'edizione Classici Urania e I Libri di Urania."}
{"id": "102570", "revid": "174925", "url": "https://it.wikipedia.org/wiki?curid=102570", "title": "Ammoniti", "text": ""}
{"id": "102572", "revid": "287204", "url": "https://it.wikipedia.org/wiki?curid=102572", "title": "Berg", "text": ""}
{"id": "102576", "revid": "72396", "url": "https://it.wikipedia.org/wiki?curid=102576", "title": "Masolino da Panicale", "text": "Per molti anni \u00e8 stato considerato il maestro di Masaccio, del quale era effettivamente pi\u00f9 anziano, mentre oggi la critica \u00e8 sostanzialmente orientata a credere che il loro rapporto fosse basato su una semplice collaborazione professionale paritaria.\nBiografia.\nOrigine di Masolino.\nI primi quarant'anni della sua vita restano un mistero; persino il luogo di nascita \u00e8 oggetto di discussioni. Vasari identifica - per alcuni storici in modo approssimativo - il luogo natale con Panicale in Valdelsa, localit\u00e0 inesistente e della quale non si ha alcuna traccia storica.\nSecondo alcuni storici e ricercatori umbri (G. B. Vermiglioli, Brami, A. Mariotti, C. Corsetti, G. Grifoni, C. Caprini, L. Lepri), Masolino sarebbe nato a Panicale, in Umbria, nel 1383. Il contesto storico \u00e8 caratterizzato dal dominio della famiglia Visconti, Signori di Milano e da Gian Galeazzo (1351-1402), che al momento della nascita del pittore, escluse Firenze e Venezia, era a capo di tutta l\u2019Italia settentrionale e di gran parte dell\u2019Italia centrale (compresa Perugia). Il padre di Masolino, Cristoforo Fini, identificato dal Vasari come \u201cimbianchino\u201d, fu per lungo tempo al fianco del giovane, occupandosi di tutte le pratiche amministrative (affitto, catasto, stipula di contratti, denuncia dei redditi, iscrizione alla corporazione dei Medici e Speziali e molto altro). La qualit\u00e0 e competenza con le quali Cristoforo Fini si prese cura di Masolino, fanno pensare ad una occupazione diversa da quella di semplice imbianchino, descritta dal Vasari. Seguendo questa ipotesi e considerando come i moderni critici d\u2019arte siano unanimi nel riconoscere in Masolino tratti pittorici di impostazione lombarda, si potrebbe ipotizzare che Cristoforo Fini si trov\u00f2 ad essere al servizio dei Visconti e curare i loro interessi nel territorio del perugino, forse come \u201cgabelliere\u201d o altro funzionario (esattore, Maestro di Posta). Dal 1303 e buona parte del secolo XIV, la famiglia Fini \u00e8 citata nel Volume TUSCIA, Libro delle Decime del XIII e XIV secolo, riguardante la diocesi di Chiusi e la parrocchia di Pozzuolo; inoltre, secondo la tradizione, i Fini furono titolari o gestori, della \u201cPosta\u201d di Pozzuolo, che a quel tempo era molto ricca e ambita, assieme all'antica Posta della Panicarola, altra localit\u00e0 nelle immediate vicinanze di Panicale. Secondo le ricerche degli storici umbri, \u00e8 possibile che la famiglia Fini, al momento della nascita di Masolino, soggiornasse nel castello di Panicale, avamposto militarizzato sicuro, collocato tra le Poste di Pozzuolo (Umbro) e Panicarola; queste localit\u00e0, oggi tutte in Umbria, a quel tempo facevano parte della Toscana (Tuscia), quindi geograficamente e politicamente, legate al territorio della Val di Chiana e alla Diocesi di Chiusi, fino al 1601.\nSi pu\u00f2 supporre che il soggiorno dei Fini a Panicale fu dovuto ad un incarico temporaneo e in seguito agli eventi politici, seguiti alla caduta del regime visconteo a Perugia, abbia indotto la famiglia Fini a trasferirsi altrove, quando Masolino era ancora giovanissimo.\nPanicale era in quel periodo un castello ben fortificato di grande importanza, in posizione strategica tra il territorio di Chiusi e quello di Perugia, controllato dalle milizie del consolidato capitano di ventura Boldrino da Panicale, il quale era in ottimi rapporti con il condottiere Biordo Michelotti, che i Visconti avevano destinato alla Signoria di Perugia (come spiega M. Mallet, nel suo libro \"Signori e Mercenari\" 1983). Lo stesso Boldrino venne fatto assassinare a Macerata nel 1391 dal governatore pontificio delle Marche, Andrea Tomacelli, che si era servito di lui per riportare l\u2019ordine nello Stato Pontificio, preoccupato dalla possibile defezione del condottiero panicalese a favore dei Visconti, come gi\u00e0 era successo durante l\u2019assedio di Ancona.\nSulla base di questa ipotesi, \u00e8 possibile ritenere che la \"Panicale toscana\", luogo natio di Masolino, possa essere proprio la \"Panicale umbra\", oggi parte del comprensorio del lago Trasimeno, in provincia di Perugia.\nUlteriori considerazioni:\nGli esordi.\nPer quanto riguarda la sua formazione si \u00e8 parlato di un apprendistato nella bottega di Gherardo Starnina e di una successiva frequentazione di quella di Lorenzo Ghiberti nei primi anni del Quattrocento, ma di fatto la prima notizia certa sul suo conto \u00e8 del 1422, anno in cui, stabilendosi a Firenze, prende in affitto una casa.\nL'anno successivo, poi, nel gennaio 1423, si immatricola nell'Arte dei Medici e Speziali che fungeva anche da corporazione dei pittori. Masaccio vi si era iscritto un anno prima, nel 1422.\n\u00c8 di quella data la \"Madonna col Bambino\" o \"Madonna Boni-Carnesecchi\" (probabilmente ricordo di un matrimonio tra le due famiglie: alla base vi sono gli stemmi delle due famiglie e la data 1423), che oggi \u00e8 conservata a Brema. L'opera \u00e8 ancora molto legata agli schemi tardo gotici, ma vi si nota la ricerca di una gestualit\u00e0 pi\u00f9 naturale, tratta dal quotidiano (come la posa scherzosa del Bambino) e un interesse verso una resa volumetrica pi\u00f9 semplice e solida (come nella monumentale figura della Madonna o nelle gambe del Bambino).\nDel tutto legata al gotico \u00e8 invece un'altra \"Madonna dell'Umilt\u00e0\" oggi agli Uffizi, che studi recenti datano a un periodo anteriore al 1423, prima di un qualsiasi contatto con Masaccio, dalla quale si dimostrerebbe la primitiva adesione del pittore allo stile elegante e stilizzato di Lorenzo Monaco.\nA Empoli.\nMasolino \u00e8 documentato a Empoli nel 1424, senza Masaccio, per quanto ne sappiamo. Esegu\u00ec un vasto ciclo di affreschi nella chiesa di Santo Stefano, del quale restano solo pochi frammenti (\"Sant'Ivo e i pupilli\" e \"Vergine col Bambino\"). Per il battistero della Collegiata affresc\u00f2 inoltre un \"Cristo in piet\u00e0\", oggi nel Museo della collegiata di Sant'Andrea e la chiesa di Santo Stefano. Quest'ultima opera si caratterizza per la spiccata solidit\u00e0 fisica delle figure, in particolare del torso nudo di Cristo, che si erge da un sarcofago classicheggiante creato in prospettiva centrale, con il punto di fuga al centro del petto del Salvatore. La gestualit\u00e0 dei dolenti inoltre cerca di superare gli stereotipi tradizionali, verso una resa pi\u00f9 naturale dei sentimenti.\nProbabilmente a quest'epoca Masolino era assistito da Francesco d'Antonio, artista minore uscito dall'orbita di Lorenzo Monaco, che ricorre spesso nei documenti con Masolino dal 1422 al 1424.\nLa collaborazione con Masaccio.\nAffermatosi come uno dei migliori pittori presenti a Firenze in quegli anni, Masolino continu\u00f2 a ricevere commissioni apparentemente senza soluzione di continuit\u00e0, e dovette verosimilmente ricorrere ad aiuti per far fronte alle richieste. Fu in questo periodo che dovette iniziare la collaborazione con Masaccio, il quale non ricevette commissioni indipendenti, per quanto si sia oggi a conoscenza, fino al 1426.\nSecondo i pi\u00f9 recenti studi la sua collaborazione con Masaccio inizi\u00f2 a Firenze nella cappella di Paolo di Berto Carnesecchi in Santa Maria Maggiore. Masolino e Masaccio operarono sul quasi completamente perduto \"Trittico Carnesecchi\".\n\u00c8 ipotizzabile che il tramite del sodalizio tra i due pittori sia stato lo stesso Paolo Carnesecchi, ricco mercante ed influente uomo politico: Paolo era stato infatti in diverse occasioni console dell'Arte dei Medici e degli Speziali a cui erano immatricolati sia Masaccio che Masolino e quindi doveva conoscere entrambi. La Madonna di Brema datata 1423 ci dice che Masolino aveva gi\u00e0 probabilmente lavorato per i Carnesecchi; inoltre le capacit\u00e0 di Masaccio non potevano essere sconosciute a Paolo. Masaccio infatti era autore del \"trittico di San Giovenale\" cio\u00e8 di un'opera esposta nei dintorni di Cascia dove i Carnesecchi avevano consistenti possessi gi\u00e0 dai primi anni del Trecento.\nProbabilmente Masolino chiese al giovane collega di continuare a lavorare insieme, molto probabilmente a causa della sua imminente partenza per l'Ungheria, dove infatti si rec\u00f2 nel settembre 1425, al seguito del condottiero fiorentino Pippo Spano e quindi per evitare di incorrere nel pagamento delle penali per il mancato rispetto dei termini di consegna di opere gi\u00e0 precedentemente concordate con i suoi committenti.\nI due pittori eseguirono la \"Sant'Anna Metterza\", quest'ultima oggi agli Uffizi; il centro focale di questo dipinto, almeno secondo le intenzioni di Masolino avrebbe dovuto essere la figura della Sant'Anna, ma l'intervento di Masaccio lo spost\u00f2 inevitabilmente sulla Madonna col Bambino, cos\u00ec solida, plastica e ben proporzionata da rompere l'unit\u00e0 formale della tavola secondo le impostazioni originarie. Forse risale al 1423-1424 anche la Pala Colonna, che significherebbe un primo viaggio a Roma dei due artisti al seguito di Martino V.\nLa Cappella Brancacci.\nPoco prima della partenza di Masolino venne avviata anche la decorazione della Cappella Brancacci (1424-28) nella chiesa del Carmine; gli interventi di restauro eseguiti sugli affreschi hanno permesso di stabilire che i due artisti si spartirono equamente le scene da dipingere.\nSul pilastro destro della cappella Masolino dipinse la \"Tentazione di Adamo ed Eva\"; le figure allungate ma solo astrattamente belle, con i corpi di Adamo ed Eva candidamente nudi e sensuali che appaiono come sospesi nel tempo e nello spazio, dimostrano chiaramente il divario stilistico tra i due pittori (esattamente sul pilastro di fronte si trova la famosa \"Cacciata dei Progenitori dall'Eden\" di Masaccio).\nSulla parete sinistra accanto all'altare si trova la \"Predica di san Pietro\"; la scena si ricollega strutturalmente a quella del \"Pagamento del Tributo\", come si pu\u00f2 rilevare dallo sfondo delle montagne che appare quasi come un prolungamento del paesaggio eseguito da Masaccio sull'altra parete. \u00c8 quindi probabile che i due pittori abbiano concordato di invertirsi le parti e perci\u00f2 il resto dell'episodio sia da attribuire interamente a Masolino (la stessa linea di continuit\u00e0 nello sfondo infatti non \u00e8 riscontrabile nella scena del \"Battesimo dei Neofiti\" a destra della finestra eseguita invece da Masaccio). L'affresco venne dunque iniziato da Masaccio e Masolino vi inser\u00ec il gruppo di personaggi che circondano san Pietro; di straordinaria bellezza sono le figure della monaca inginocchiata e quelle dei carmelitani in piedi anche se in generale appaiono tutte profondamente caratterizzate psicologicamente.\nLa scena pi\u00f9 famosa eseguita da Masolino \u00e8 la \"Guarigione dello storpio e resurrezione di Tabita\", posta sulla parete destra in alto dal lato diametralmente opposto a quella del \"Tributo\"; in essa vengono rappresentati due fatti distinti nello stesso luogo, collegati tra loro dai due personaggi elegantemente vestiti al centro. L'ambientazione cittadina, con i palazzi e le figure sullo sfondo (come la madre che trascina il bambino che fa i capricci) colloca l'episodio sacro in quella che avrebbe davvero potuto essere una piazza fiorentina dell'epoca, di cui viene descritta la realt\u00e0 quotidiana. Per molto tempo si era creduto che questo scorcio architettonico fosse stato dipinto da Masaccio, proprio per conferire maggiore unit\u00e0 formale all'impianto costruttivo, ma il restauro ha invece definitivamente escluso il suo intervento, riattribuendo l'intera scena a Masolino; gli edifici in primo piano sono raffigurati secondo le moderne regole prospettiche (tanto che sul muro si trova ancora il chiodo fissato per segnare le linee di fuga tramite cordicelle) e visto che il Tributo \u00e8 proprio sul lato opposto, si pu\u00f2 addirittura arrivare a pensare che l'impostazione dei due episodi sia stata unitamente concepita dai due artisti.\nDopo la partenza di Masolino per l'Ungheria, avvenuta nel settembre del 1425, Masaccio rimase da solo a lavorare alla Brancacci ed il ciclo non venne mai portato a termine; gi\u00e0 agli inizi del 1426, infatti, egli stipul\u00f2 un nuovo contratto con la chiesa del Carmine di Pisa per l'esecuzione di un polittico, il cui pagamento \u00e8 registrato il 26 dicembre dello stesso anno.\nIl viaggio in Ungheria.\nNel settembre 1425 Masolino part\u00ec dunque per l'Ungheria, dove si trovavano gi\u00e0 vari fiorentini, facilitati dalla presenza di Pippo Spano, che era divenuto il condottiero preferito del re. L'attivit\u00e0 in Ungheria di Masolino \u00e8 praticamente sconosciuta.\nLe opere romane.\nNel 1427 egli rientr\u00f2 sicuramente in Italia e nel 1428 \u00e8 a Roma, dove gli era stato commissionato il \"Polittico di Santa Maria Maggiore\" o \"Pala Colonna\" (1427-1428); decise perci\u00f2 di richiamare nuovamente con s\u00e9 Masaccio per lavorare insieme a quest'opera che dovette per\u00f2 completare da solo per l'improvvisa morte dell'amico, avvenuta proprio nell'estate di quell'anno.\nIl polittico venne smembrato nei secoli successivi ed alcuni suoi pezzi sono ancora oggi dispersi, mentre conosciamo i sei pannelli principali che lo componevano sul lato anteriore e su quello posteriore, attualmente conservati presso diversi musei.\nMasaccio fece dunque in tempo a dipingere solo lo scomparto laterale sinistro del lato anteriore del polittico, mentre tutto il resto \u00e8 opera di Masolino; queste due figure sono in pratica l'unica testimonianza certa della sua attivit\u00e0 a Roma.\nA Roma Masolino lavor\u00f2 per il cardinale Branda Castiglione, che gli affid\u00f2 la decorazione degli affreschi della \"Cappella di Santa Caterina d'Alessandria\" (1427-30), nella basilica di San Clemente. L'opera viene in genere riferita unicamente a Masolino, anche se si \u00e8 recentemente ipotizzato un intervento di Masaccio nella sinopia della \"Crocifissione\", relativamente a due figure di cavalieri sulla sinistra, anche se viste le condizioni disastrate dell'opera appare per il momento molto difficile pronunciarsi in merito con certezza. Nel 1428 Masaccio moriva a Roma, appena ventiseienne.\nA Castiglione Olona.\nMasolino sopravvisse a Masaccio per oltre un decennio; dopo aver concluso i cicli di affreschi a Roma nel 1435, viaggi\u00f2 molto, diffondendo la cultura rinascimentale con uno stile per\u00f2 mediato: alla tenera episodicit\u00e0 del gotico internazionale, a cui rimase sempre fedele, aggiunse una salda costruzione spaziale spesso con ricorso a nuovi schemi prospettici, che resero le innovazioni pi\u00f9 comprensibili e assimilabili per gli altri artisti. In questo senso la sua figura di mediatore e diffusore dello stile rinascimentale fu fondamentale e paragonabile alle figure di Lorenzo Ghiberti in scultura e Michelozzo in architettura. Soprattutto in zone saldamente legate alla cultura gotica, come Siena o l'Italia settentrionale, Masolino apr\u00ec la strada alle novit\u00e0.\nPer il cardinale Branda si trasfer\u00ec a Castiglione Olona, nei pressi di Varese, dove affresc\u00f2 il suo palazzo (con vari soggetti tra cui spicca un \"Paesaggio montano\", tra i primi esempi di veduta autonoma), il Battistero (\"Storie del Battista\") e la collegiata (\"Storie della Vergine\"). In Collegiata tra i suoi collaboratori ci furono Paolo Schiavo e il Vecchietta. Il restauro delle vele affrescate da Masolino \u00e8 stato completato dalla dottoressa Pinin Brambilla nel 2003.\nIl ciclo di san Giovanni Battista \u00e8 quello pi\u00f9 noto e studiato, e riproduce uno schema nella disposizione delle scene che ricalca quello della Cappella Brancacci, con le scene che si svolgono in un paesaggio continuo e unificato, aperto entro un'intelaiatura architettonica illusionistica che abbraccia il ciclo. In scene come il \"Banchetto di Erode\" la spazialit\u00e0 prospettica \u00e8 cos\u00ec evidenziata con uno scorcio lunghissimo da apparire quasi un manifesto della propria originalit\u00e0 rispetto alla scuola locale. Spesso gli affreschi erano decorati anche da particolari a rilievo tramite l'applicazione di pastiglia e di dorature, oggi in larga parte perduti.\nFortuna critica.\nNessuna delle fonti antiche, nemmeno l'attento Vasari, indica la durata e l'importanza della collaborazione tra Masolino e Masaccio. Il maestro di Panicale sub\u00ec nelle epoche successive il peso schiacciante dell'illustre collega, venendo per lo pi\u00f9 indicato semplicemente come il secondo pittore che aveva lavorato alla Cappella Brancacci. Gi\u00e0 nella seconda edizione delle Vite (1568) Vasari attribu\u00ec i migliori lavori di Masolino a Masaccio, e questa visione \"pan-masaccesca\" dur\u00f2 fino al XX secolo. Nel 1746-1748 nessuno si oppose alla distruzione degli affreschi di Masolino sul soffitto e sulle lunette della cappella Brancacci per costruire l'attuale volta con gli affreschi mediocri di Vincenzo Meucci. Fu solo con gli studi del 1940 di Roberto Longhi (\"Fatti di Masolino e Masaccio\") che si oper\u00f2 una sistematica divisione tra le opere e gli apporti dei due artisti. Se ormai \u00e8 chiara la distinzione tra le diverse mani anche nelle stesse opere, alcuni punti della biografia di Masolino restano oscuri, come i suoi spostamenti prima del 1423 o i suoi rapporti, se esistettero, con Donatello e Brunelleschi.\nGradualmente l'opera di Masolino ha conosciuto una continua rivalutazione, che ha tenuto conto dell'altissima qualit\u00e0 della sua pittura. Attribuzioni che davano come altalenanti le scelte di Masolino tra il Rinascimento e il Gotico internazionale sono oggi state chiarite da studi come quelli di Mikl\u00f3s Boskovits, e non escludono pi\u00f9 la partecipazione di Masolino alle novit\u00e0 del Rinascimento fiorentino, del quale \u00e8 innegabile comunque la sua opera di mediatore e diffusore in Italia settentrionale."}
{"id": "102582", "revid": "125734990", "url": "https://it.wikipedia.org/wiki?curid=102582", "title": "Bandiera della Sierra Leone", "text": "La bandiera della Sierra Leone \u00e8 stata adottata ufficialmente il 27 aprile 1961, data di indipendenza del Paese.\nDescrizione.\nLa bandiera \u00e8 un tricolore a bande orizzontali in verde (alto), bianco (centro) e blu (basso). \nIl verde simboleggia il popolo e le risorse naturali, in particolare l'agricoltura e le montagne. Il bianco rappresenta l'unit\u00e0 e la giustizia Il blu rappresenta l'aspirazione di dontribuire alla pace del mondo, in particolare attraverso il porto naturale di Freetown."}
{"id": "102584", "revid": "2519", "url": "https://it.wikipedia.org/wiki?curid=102584", "title": "Lamelle (micologia)", "text": ""}
{"id": "102588", "revid": "110157", "url": "https://it.wikipedia.org/wiki?curid=102588", "title": "Berg (San Gallo)", "text": "Berg (toponimo tedesco) \u00e8 un comune svizzero di 840 abitanti del Canton San Gallo, nel distretto di Rorschach. \u00c8 stato istituito nel 1803 per scorporo dal comune di Steinach; nel 1845 dal territorio di Berg fu scorporata la localit\u00e0 di T\u00fcbach, divenuta comune autonomo."}
{"id": "102589", "revid": "122744849", "url": "https://it.wikipedia.org/wiki?curid=102589", "title": "Eugenio Lanti", "text": "Lanti \u00e8 stato cofondatore e principale \"leader\" della Sennacieca Asocio Tutmonda (SAT), l'associazione degli lavoratori, e il teorico di una nuova dottrina, l'anazionalismo, che aveva come fine l'uscita del concetto di nazione come ambito di azione di una organizzazione sociale."}
{"id": "102594", "revid": "111373", "url": "https://it.wikipedia.org/wiki?curid=102594", "title": "M\u00f6rschwil", "text": "M\u00f6rschwil (toponimo tedesco) \u00e8 un comune svizzero di 3\u00a0561 abitanti del Canton San Gallo, nel distretto di Rorschach.\nInfrastrutture e trasporti.\nM\u00f6rschwil \u00e8 servito dall'omonima stazione sulla ferrovia Rorschach-San Gallo."}
{"id": "102597", "revid": "287204", "url": "https://it.wikipedia.org/wiki?curid=102597", "title": "Il fattore invisibile", "text": "Il fattore invisibile (\"Bellwether\") \u00e8 un romanzo di fantascienza, o pi\u00f9 precisamente di anticipazione scientifica, scritto da Connie Willis nel 1996.\nLa vicenda ruota attorno alla teoria del caos, che finisce con il diventare la chiave di lettura dei fenomeni sociali quali le mode (l'ambito di ricerca della protagonista). Il romanzo \u00e8 anche una commedia romantica, incentrata sui sentimenti dei personaggi principali e sugli aspetti psicologici dell'ambiente circostante, e una satira implicita della societ\u00e0 contemporanea, statunitense in particolare, ritratta come preda di miti consumistici paradossali.\nIntercalati ai capitoli sono inseriti richiami a storici fenomeni di massa (con date d'apparizione e di declino della moda), alcuni generalmente ben noti, come il Minigolf (1927-1931), altri meno, come le parrucche a diorama (1750-1760) o il mesmerismo (1778-1784), fino alle teorie pedagogiche del dott. Spock (1945-1965).\nInoltre si ritrovano parecchi riferimenti a scoperte scientifiche avvenute pi\u00f9 o meno grazie all'intervento di fattori casuali (quali la scoperta della penicillina da parte di Alexander Fleming e i raggi X ad opera di Wilhelm Conrad R\u00f6ntgen).\nTrama.\nCome nasce una moda? Quali fattori determinano la comparsa, la crescita e il declino di fenomeni di massa passeggeri come, ad esempio, il Cubo di Rubik, le piume di struzzo, l'hula-hop, i tatuaggi o le tavole rotonde aziendali?\nSandra \u00e8 una ricercatrice piuttosto singolare: il suo campo d'investigazione scientifica sono i fenomeni culturali noti come \"mode\". Pi\u00f9 per caso che per abilit\u00e0, \u00e8 riuscita a mettere le mani su un ingente finanziamento per questo suo insolito progetto, e adesso si trova a collaborare con un nuovo collega: Ben, uno svagato matematico esperto di teorie del caos che vive solo per il suo lavoro, ma che Sandra trova piuttosto intrigante. Entrambi i nostri eroi si stanno furiosamente lambiccando il cervello nell'improbabile tentativo di trovare una formula, un algoritmo, un \"fattore invisibile\", una qualunque correlazione in grado di spiegare, ad esempio, il ciclico accorciamento e allungamento delle gonne femminili, e simili fenomeni, argomento di ricerca di grande interesse, come si pu\u00f2 intuire, per i grandi gruppi industriali.\nIn ballo c'\u00e8 anche un considerevole quanto misterioso premio: viene assegnato una volta all'anno, ma nessuno conosce la giuria, n\u00e9 quali siano i criteri seguiti per individuare la scoperta vincente. Non \u00e8 facile, in pi\u00f9, lavorare in una ditta in cui il \"boss\" ha la mania di sperimentare a getto continuo nuovi, fantasiosi sistemi per mettere in imbarazzo i propri rassegnati dipendenti, grazie ad innovative quanto inutili riunioni di staff e ad altri inverosimili riti aziendali obbligatori, volti (in teoria) all\"'Incremento della Motivazione e della Produttivit\u00e0\"; metodi immancabilmente soggetti, a loro volta, al vento passeggero delle mode.\nSe \u00e8 vero che la strada della ricerca scientifica (e del successo) \u00e8 raramente semplice e lineare, quello di Sandra e Ben \u00e8 senza dubbio un percorso ad ostacoli."}
{"id": "102600", "revid": "125692382", "url": "https://it.wikipedia.org/wiki?curid=102600", "title": "Bandiera delle Seychelles", "text": "La bandiera delle Seychelles \u00e8 stata adottata il 18 giugno 1996. La bandiera \u00e8 composta da cinque bande oblique convergenti nell'angolo inferiore sinistro, che simboleggiano una nazione giovane che si muove nel futuro. Il blu rappresenta il cielo e il mare che circonda le Seychelles. Il giallo \u00e8 per il sole che dona luce e vita, il rosso simboleggia il popolo e la sua determinazione a lavorare per il futuro in unione ed amore, il bianco rappresenta la giustizia sociale e l'armonia e il verde rappresenta la terra e l'ambiente naturale.\nBandiere storiche.\nPrima bandiera.\nLa prima bandiera fu adottata subito dopo l'indipendenza del Paese il 29 giugno 1976. Aveva dei triangoli blu e rossi alternati, separati da una croce bianca diagonale.\nSeconda bandiera.\nIl disegno della bandiera precedente era simile a quello del Partito unito del popolo delle Seychelles, che organizz\u00f2 la rivoluzione. La striscia rossa superiore, la pi\u00f9 larga, simboleggiava la rivoluzione e il progresso, mentre la striscia verde inferiore l'importanza dell'agricoltura. La striscia ondulata bianca che le delimitava rappresentava invece le risorse dell'Oceano Indiano e le spiagge delle isole. Fino al 1996, quindi, la bandiera delle Seychelles divenne, assieme a quella di Kiribati, l'unica bandiera nazionale a possedere una striscia ondulata anzich\u00e9 diritta."}
{"id": "102610", "revid": "110157", "url": "https://it.wikipedia.org/wiki?curid=102610", "title": "Roggwil (Turgovia)", "text": "Roggwil (toponimo tedesco) \u00e8 un comune svizzero di 3\u00a0050 abitanti del Canton Turgovia, nel distretto di Arbon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA Roggwil, nella Kybun Tower, ha sede l'azienda calzaturiera MBT.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "102617", "revid": "6790", "url": "https://it.wikipedia.org/wiki?curid=102617", "title": "Premorte", "text": ""}
{"id": "102619", "revid": "1305772", "url": "https://it.wikipedia.org/wiki?curid=102619", "title": "Merlino (disambigua)", "text": ""}
{"id": "102620", "revid": "1544245", "url": "https://it.wikipedia.org/wiki?curid=102620", "title": "Tempio di Apollo Sosiano", "text": "Il tempio di Apollo Sosiano, o pi\u00f9 correttamente tempio di Apollo in Circo, \u00e8 un tempio dell'antica Roma che sorgeva nella zona indicata come \"in circo Flaminio\", presso il teatro di Marcello.\nStoria.\nLe tre colonne rialzate oggi visibili appartengono al rifacimento di epoca augustea, ma nello stesso luogo (allora i \"prata Flaminia\", all'esterno della citt\u00e0) il culto del dio Apollo esisteva gi\u00e0 da lungo tempo: si ha notizia di un'area sacra (\"Apollinar\"), gi\u00e0 esistente alla met\u00e0 del V secolo a.C.\nNel 431 a.C. venne inaugurato il primo edificio templare, dedicato ad Apollo Medico, da parte del console Gneo Giulio in seguito a una pestilenza. Il tempio fu quindi restaurato nel 353 a.C. e forse sub\u00ec importanti lavori ne 179 a.C., ad opera del censore Marco Emilio Lepido, contemporaneamente alla progettata costruzione di un teatro nei pressi. Plinio riferisce di statue di Apollo, di Latona e di Artemide insieme alle nove Muse, attribuite a Filisco di Rodi (II secolo a.C.).\nIn epoca cesariana fu probabilmente dedicato anche alla dea Diana, sorella di Apollo, in seguito alla distruzione del suo vicino tempio nei lavori per l'edificazione del teatro di Marcello.\nUna radicale ricostruzione fu iniziata da Gaio Sosio, probabilmente poco dopo un suo trionfo nel 34 a.C. I lavori dovettero tuttavia presto interrompersi in seguito al conflitto tra Ottaviano e Antonio, per riprendere probabilmente solo qualche anno dopo, quando Augusto si riconcili\u00f2 con Sosio, che era stato dalla parte di Antonio, per intercessione di Lucio Arrunzio: il tempio fu infine dedicato a nome del \"princeps\". Augusto impose cos\u00ec a Sosio di finanziare il completamento del tempio, abbellendolo in maniera fastosa.\nIn occasione della costruzione del teatro di Marcello fu abolita la scalinata frontale, sostituita da due scalette sui lati del \"pronao\".\nSi conoscono solo pochi restauri: un limitato intervento del prefetto Memmio Vitrasio Orfito (356 - 359) e forse un restauro di Anicio Acilio Fausto Glabrione, degli anni 420.\nIn epoca successiva dopo il crollo dell'alzato, i resti del tempio furono occupati da costruzioni medioevali e se ne perse traccia fino agli anni 1930: nel corso dei lavori di isolamento del teatro di Marcello (1926-1932), furono rinvenuti in posizione di caduta i resti del colonnato, crollati all'interno dei fornici del teatro. Di conseguenza negli anni 1937 e 1938 furono scavati i resti del podio. Nel 1940 le colonne crollate furono rialzate nella posizione che hanno tuttora, diversa tuttavia da quella originaria.\nDescrizione.\nL'edificio templare \u00e8 orientato quasi perfettamente verso sud e diverge dunque dall'orientamento degli altri edifici circostanti, insieme al contiguo tempio di Bellona.\nIl tempio della fase augustea presentava un podio in blocchi di tufo sotto le colonne e i muri della cella, collegati da cementizio nelle parti non portanti, con l'inserimento di blocchi in travertino per rafforzare la struttura.\nL'alzato (\"esastilo\" e \"pseudoperiptero\") presentava sei colonne sulla fronte e due laterali relative al pronao, in marmo lunense (odierno marmo di Carrara), mentre l'ordine proseguiva poi con semicolonne addossate alle pareti della cella, in travertino ricoperto di stucco a imitazione del marmo. Agli angoli posteriori le colonne sporgenti per tre quarti sono costruite in laterizio (mattoni). Sulla facciata l'architrave era costituito da blocchi di travertino disposti a piattabanda, rivestiti da lastre in marmo sulla fronte e inferiormente; allo stesso modo il fregio era scolpito su lastre che rivestivano la struttura portante. I capitelli sono di tipo \"corinzieggiante\", ossia di ordine corinzio, ma trasformati con l'inserimento di diversi motivi vegetali, e la cornice presenta un soffitto molto sporgente sorretto da mensole.\nAll'interno le pareti della cella erano decorate da un doppio ordine con fusti in marmo africano, quello inferiore con un fregio figurato raffigurante scene di battaglie legate al triplice trionfo di Ottaviano nel 29 a.C. Tra le colonne erano presenti edicole con fusti in marmi colorati (giallo antico, pavonazzetto e portasanta) e con timpani dalle insolite forme (triangolari, lunati e triangolari inflessi o \"a pagoda\").\nIl frontone del tempio era decorato con sculture asportate probabilmente nell'et\u00e0 di augusto da un tempio greco classico (forse di Eretria) e databili agli anni 450-425 a.C. (epoca del Partenone), raffiguranti una amazzonomachia (lotta dei Greci e delle Amazzoni), attualmente ricomposto nelle restanti porzioni all'interno della sede dei Musei Capitolini presso la Centrale Montemartini.\nLa decorazione architettonica presenta diversi motivi \"insoliti\" (un esempio sono le scanalature dei fusti delle colonne, non tutte uguali, ma alternativamente pi\u00f9 larghe e pi\u00f9 strette): si tratta di un momento in cui si stava elaborando un nuovo stile decorativo, che sar\u00e0 in seguito codificato nel Foro di Augusto, in cui dovevano amalgamarsi la tradizione italica dell'architettura romana di epoca repubblicana e gli influssi della grande architettura ellenistica greca e dell'Asia Minore.\nAlcune novit\u00e0 riguardano l'inserimento nella decorazione di elementi destinati a celebrare Ottaviano, come l'alloro nel fregio e nei capitelli.\nSiamo inoltre nel momento iniziale del massiccio utilizzo del marmo per gli edifici pubblici, e il passaggio comporta una modificazione delle tecniche di lavorazione rispetto al tradizionale impiego di pietre pi\u00f9 tenere (tufo e travertino), rivestite in stucco: il marmo viene infatti impiegato solo sulla facciata e si \u00e8 ancora incerti sulle sue possibilit\u00e0 portanti, come rivelano il fregio e l'architrave in lastre di rivestimento e i capitelli intagliati in due blocchi sovrapposti.\nAltri edifici nell'area.\nVedi anche teatro di Marcello e tempio di Bellona (con notizie anche sulla \"columna bellica\").\nNei pressi una fondazione circolare e i resti ad essa pertinenti del colonnato di un piccolo edificio rotondo (di et\u00e0 flavia, ora rimontati nella sede presso la Centrale di Montemartini dei Musei Capitolini), potrebbero essere attribuiti al \"perirrantherion\", un tempo fonte sacra utilizzata per il culto (cerimonie di purificazione), e in seguito probabilmente un bacino lustrale.\nIl \"Portico Trionfale\", un portico lungo un miglio tra la porta Carmentale delle Mura serviane e il \"Trigarium\", passava alle spalle dei templi di Apollo e Bellona, dove se ne conservano cospicui resti. Altri sono visibili in direzione del Campidoglio, lungo l'attuale via del Teatro di Marcello, di fronte alla chiesa di San Nicola in Carcere."}
{"id": "102621", "revid": "3831", "url": "https://it.wikipedia.org/wiki?curid=102621", "title": "Tempio di Apollo in circo", "text": ""}
{"id": "102622", "revid": "3831", "url": "https://it.wikipedia.org/wiki?curid=102622", "title": "Tempio di Apollo Medico", "text": ""}
{"id": "102632", "revid": "5", "url": "https://it.wikipedia.org/wiki?curid=102632", "title": "Soffio al cuore", "text": ""}
{"id": "102635", "revid": "21880", "url": "https://it.wikipedia.org/wiki?curid=102635", "title": "Tamaricio", "text": ""}
{"id": "102639", "revid": "5", "url": "https://it.wikipedia.org/wiki?curid=102639", "title": "Pasteurella tularensis", "text": ""}
{"id": "102642", "revid": "46291", "url": "https://it.wikipedia.org/wiki?curid=102642", "title": "Cinchona", "text": "Cinchona \u00e8 un genere di piante arboree della famiglia delle Rubiaceae, diffuso sulle Ande.\nComprende specie conosciute col nome di china, con propriet\u00e0 attribuite agli alcaloidi presenti nella corteccia.\nEtimologia.\nIl nome del genere deriva da Ana de Osorio, contessa di Chinch\u00f3n e moglie di Luis Jer\u00f3nimo de Cabrera, vicer\u00e9 del Per\u00f9, che secondo la leggenda scopr\u00ec su s\u00e9 stessa le virt\u00f9 della corteccia di china, guarendo da febbri malariche e decidendo l'importazione in Europa (1639) (vedi Chinino).\nTassonomia.\nIl genere comprende 25 specie:\nComponenti.\nLa corteccia contiene i principi attivi: alcaloidi chininici (dai quali sono stati estratti chinina e acido chinico), olio essenziale e resine.\nPropriet\u00e0.\nAntimalarico, antidolorifico e antifebbrile: ad alte dosi e solo su prescrizione medica (oggi si usano la chinina e i suoi derivati).\nAmaro tonico e digestivo: a piccole dosi, in soluzioni alcoliche edulcorate e aromatizzate; molto apprezzato il noto elisir di china, liquore preparato con la pregiata variet\u00e0 calisaya e aromatizzato con l'arancio amaro.\nIn erboristeria \u00e8 utilizzato per contrastare gli effetti negativi della pressione bassa.\nIn cosmetica si impiegano gli estratti per frizioni contro i capelli grassi.\nNella giusta dose viene anche usata per rendere le bevande (energy drink solitamente) di colore giallo fluorescente."}
{"id": "102644", "revid": "533647", "url": "https://it.wikipedia.org/wiki?curid=102644", "title": "Sclafani Bagni", "text": "Sclafani Bagni \u00e8 un comune italiano di abitanti della citt\u00e0 metropolitana di Palermo in Sicilia. \n\u00c8 il comune meno abitato della citt\u00e0 metropolitana palermitana. L'appellativo \"Bagni\" fu aggiunto dal 1954 con Legge regionale n. 69/53, per evidenziare la presenza nelle campagne di una sorgente naturale di acqua calda che nei secoli precedenti ha visto anche dei tentativi di sfruttamento termale.\nFa parte del Parco delle Madonie.\nStoria.\nSu un'origine antica di Sclafani hanno a lungo speculato senza molto fondamento gli eruditi locali, riferendovi un passo di Diodoro Siculo, che parlando di scontri armati avvenuti attorno al 306 a.C. tra Agatocle e Dinocrate, cita i monte \"Gorgium\" e il centro di \"Ambica\": il primo sarebbe identificabile con la montagna sopra Caltavuturo, mentre il secondo corrisponderebbe al centro abitato di Sclafani.\nLa posizione del paese, nell'entroterra di Imera, in luogo naturalmente fortificato a controllo delle vie di penetrazione verso l'interno, rendono possibile ipotizzare un insediamento di tipo militare anche in epoca antica, ma ne manca qualsiasi prova archeologica.\nL'etimologia del nome \u00e8 stata anche riportata ad un ipotetico \"Aesculapiii Fanum\" (tempio di Esculapio), mentre il nome arabo fu \"\u2018Isqlafinah\" o Sqlafiah.\nIl primo riferimento certo a Sclafani risale alla \"Cronaca di Cambridge\", nella quale si cita un episodio del 938 nel quale, nel contesto delle lotte fra varie fazioni musulmane per il controllo della Sicilia, Halil (uno dei signori della guerra), ottenuti rinforzi dall'Africa, riusc\u00ec a sottomettere le rocche di Caltavuturo, Collesano e Sclafani. Alcuni labili indizi permettono tuttavia di supporre l'esistenza anche di una precedente fase bizantina.\nDopo la conquista normanna (1060-1091) viene introdotto in Sicilia il sistema feudale e Sclafani viene assegnata inizialmente a Giordano, figlio del conte Ruggero e signore di Noto e Caltanissetta, e successivamente alla sorella di costui Matilda, sposa del principe Ranulfo Maniaci, discendente dal comandante bizantino Giorgio Maniace, principe e Vicario dell'Imperatore di Costantinopoli, \u00e8 successivamente alla loro figlia Adelasia, moglie di Rinaldo Avenei. Passa quindi a Giovanni di Sclafani, a Goffredo di Montescaglioso (nel 1155) e a molti altri. Nei documenti medievali il toponimo \u00e8 documentato come Scafa e Scafana/Sclafana\nNel 1131 il paese passa dalla diocesi di Troina, a quella di Cefal\u00f9.\nDall'epoca normanna a quella aragonese il territorio di Scifani appare punteggiato di \"casali\" (piccoli agglomerati rurali), caratterizzati da insediamenti aperti, privi di mura, abitati da poche decine di persone, il cui ricordo si trova nella toponomastica di alcune contrade.\nNella prima met\u00e0 del XIV secolo il feudo \u00e8 in possesso di Matteo Sclafani, conte di Adern\u00f2, il costruttore di palazzo Sclafani a Palermo (1330), che detiene uno dei domini economicamente e strategicamente pi\u00f9 importanti di tutta la Sicilia. Il centro abitato di Sclafani si amplia e viene costruita la cinta muraria e rimaneggiato il castello, posto su un bastione roccioso naturale accessibile solo da sud e raccordato alle nuove mura cittadine. Intorno al castello il centro abitato si era andato sviluppando secondo uno schema \"ad avvolgimento\".\nMatteo Sclafani mor\u00ec senza lasciare eredi maschi. Le figlie Luisa e Margherita erano andate in spose rispettivamente nelle famiglie Peralta e Moncada, che si contesero a lungo il feudo. Alla met\u00e0 del Quattrocento nel territorio di Sclafani esistevano diversi mulini per la lavorazione del tessuto di lana. Nel 1483 viene istituita per il 13 agosto di ogni anno, la fiera di Sant'Ippolito.\nNel Cinquecento e Seicento la contea di Sclafani viene lentamente smembrata attraverso le vendite di fondi e terreni. A differenza degli altri centri delle Madonie la popolazione non sembra aumentare in modo significativo, a causa soprattutto della nascita di nuovi abitati nel territorio. La tendenza si invertir\u00e0 solo agli inizi del Novecento.\nLe confraternite.\nGrande importanza nella vita cittadina del XVI e XVII secolo ebbero le due maggiori confraternite, di San Giacomo e di San Filippo, ciascuna legata all'omonima chiesa. Furono soprattutto i membri di queste confraternite a pagare i numerosi interventi di rifacimento e arredo degli edifici testimoniati dai documenti.\nLa festa di San Giacomo era caratterizzata da un'importante fiera, in occasione della quale i rettori della confraternita eleggevano il \"maestro del mercato\" (\u201cmagistrum nundinarum\u201d), che aveva il compito di dirimere eventuali controversie legate alle attivit\u00e0 stesse della fiera\nIl ruolo delle confraternite nella vita e nel controllo sociale delle comunit\u00e0 locali si evidenzia ancora nell'uso di promettere, dinanzi ad un notaio somme consistenti come penalit\u00e0 in caso si venisse sorpresi a giocare, allo scopo di vincere il vizio.\nDella vita cittadina faceva parte anche la competizione tra le confraternite, che in alcuni casi sfociava in vere e proprie contese. Queste probabilmente non avevano solo motivazioni religiose e devozionali, ma dovevano investire aspetti inerenti alla pi\u00f9 larga sfera sociale e toccare la coesione stessa della comunit\u00e0. Le due confraternite di Sclafani erano venute per esempio a contrasto a causa del rifiuto reciproco di accompagnare con le proprie insegne le processioni della rivale, a causa delle discussioni relative all'ordine in cui le statue dei santi dovessero sfilare nella processione: nel 1623 la ritrovata concordia fu sancita con apposito solenne atto presso un notaio.\nMonumenti.\nArchitetture religiose.\nChiese non pi\u00f9 esistenti.\nNel 1752 su una popolazione di 1.026 abitanti vi sono 17 sacerdoti.\nMonastero di clausura di Santa Chiara.\nIl monastero fu fondato e dotato di rendite nel 1629 da don Sebastiano La Chiana, vicario parrocchiale, in case di sua propriet\u00e0 presso la chiesa matrice, che comprendevano una chiesa dedicata a San Sebastiano. Nel 1636 la fondazione venne sancita dal vescovo di Cefal\u00f9. Le dodici monache seguivano la regola di clausura di Santa Chiara.\nIl monastero fu soppresso nel 1867.\nArchitetture militari.\nIl castello.\nDel castello, rimaneggiato nel XIV secolo da Matteo Sclafani, rimangono solo pochi resti:\nIn occasione del restauro di quel che rimane del complesso fortificato (1990) sono stati rinvenuti resti ceramici databili al XV e al XVI secolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "102645", "revid": "33689", "url": "https://it.wikipedia.org/wiki?curid=102645", "title": "Flavio Valente Giovino", "text": "Biografia.\nSotto Giuliano fu \"magister armorum per Gallias\", ma all'elevazione al trono di Gioviano venne destituito.\nNel 365 era \"magister equitum\", e fu scelto dall'imperatore Valentiniano I per sostituire Dagalaifo al comando delle truppe romane impegnate a contenere gli sconfinamenti degli Alamanni nel territorio imperiale; Giovino prepar\u00f2 ed equipaggi\u00f2 bene le proprie truppe e attese la mossa degli Alamanni. Attorno al 1\u00ba gennaio 366, gli Alamanni oltrepassarono la frontiera con l'Impero suddivisi in tre grandi raggruppamenti. Giovino inizi\u00f2 una campagna di diversi mesi, combattendo una serie di distaccamenti alamanni oltre a tre scontri principali. Muovendosi con circospezione e tenendo coperte le sue ali, tra l'inizio e la met\u00e0 di marzo Giovino riusc\u00ec ad avvicinarsi al primo dei contingenti principali degli Alemanni e a prenderli completamente di sorpresa, sconfiggendoli duramente e disperdendoli (battaglia di Scarponna, moderna Dieulouard). In aprile, alcuni degli esploratori mandati da Giovino in avanscoperta riferirono di aver trovato un secondo contingente alemanno nei pressi di un fiume; Giovino fece avvicinare le proprie truppe al nemico sotto la copertura di un bosco e attacc\u00f2 gli Alamanni di sorpresa, tanto che solo pochissimi riuscirono a salvarsi fuggendo. L'ultimo contingente alamanno rimasto era quello pi\u00f9 grande, e Giovino gli diede la caccia mettendo da parte ogni precauzione, riuscendo a intercettarlo nei pressi di Ch\u00e2lons-sur-Marne. Giovino distacc\u00f2 un contingente di auxilia palatina, gli \"Ascarii\", a tagliare la via di fuga al nemico, e poi avanz\u00f2 sulla posizione alamanna, trovando questa volta i barbari schierati a battaglia; il generale romano decise allora di far riposare le sue truppe in un accampamento fortificato e di dare battaglia il giorno successivo. Il giorno dopo, Giovino schier\u00f2 le proprie truppe, che erano meno numerose di quelle alamanne, su di un fronte che pareggiava quello nemico, e diede inizio alla battaglia; malgrado la defezione del \"tribunus armaturarum\" Balchobaude e delle sue truppe, i Romani ressero l'urto degli Alamanni fino al tramonto. Il giorno successivo Giovino dispose le truppe per riprendere la battaglia, ma solo per scoprire che gli Alamanni avevano deciso di ritirarsi; allora Giovino permise ai propri uomini di andare all'inseguimento del nemico, facendone strage: il risultato della battaglia di Ch\u00e2lons fu una vittoria romana con 6.000 Alamanni morti e 4.000 feriti a fronte di 1.200 Romani morti e 600 feriti. Dopo la battaglia fu informato che gli \"Ascarii\" avevano catturato un \"re\" alamanno e l'avevano giustiziato senza l'ordine del proprio tribuno. Terminata la campagna contro gli Alamanni, Giovino torn\u00f2 da Valentiniano, a Parigi o a Reims, e come premio per le proprie vittorie ricevette il consolato per il 367.\nSecondo Ammiano Marcellino, durante l'anno del suo consolato, Giovino segu\u00ec l'imperatore da Amiens a Treviri, dove la corte imperiale fu raggiunta dalla notizia di una rivolta in Britannia; inizialmente Valentiniano mand\u00f2 il proprio generale Severo a sedare la rivolta, ma quando questi chiese dei rinforzi, l'imperatore invi\u00f2 in Britannia Giovino. A quanto pare, anche Giovino chiese dei rinforzi; inoltre Valentiniano aveva bisogno di Giovino, il suo generale migliore, per la prevista campagna oltre il Reno: in Britannia fu mandato allora Teodosio e Giovino fu richiamato a corte. Secondo alcuni storici moderni, la prima notizia di un'invasione barbarica riferiva di un attacco alle coste settentrionali della Gallia, e fu l\u00e0 che Giovino fu mandato a riportare sotto controllo la situazione; successivamente sarebbe giunta notizia di un'invasione della Britannia che necessitava di forze maggiori di quelle portate con s\u00e9 dal generale romano, e per questa seconda campagna fu scelto Teodosio, mentre Giovino rimase a riportare sotto controllo la costa gallica.\nNel 368 combatt\u00e9 sotto Valentiniano I nella battaglia di Solicinium.\nGli si attribuisce la fondazione delle citt\u00e0 di Joigny e di Joinville (\"Jovinium\"). Suo nipote fu Giovino, usurpatore in Gallia all'inizio del V secolo."}
{"id": "102646", "revid": "2730", "url": "https://it.wikipedia.org/wiki?curid=102646", "title": "Burano", "text": "Burano (\"Bur\u00e0n\" in veneto) \u00e8 un centro abitato di abitanti che sorge su quattro isole della laguna di Venezia settentrionale. Fa parte del comune di Venezia e in particolare della municipalit\u00e0 di Venezia-Murano-Burano. \u00c8 collegato da un ponte all'isola di Mazzorbo, che ne \u00e8 divenuta una sorta di appendice. La cittadina \u00e8 nota per le sue tipiche case vivacemente colorate e per la secolare lavorazione artigianale ad ago del merletto di Burano. Notevoli sono le tradizioni gastronomiche; tipici dolci sono i bussolai. Fino al 2005 fu sede del quartiere 6 Burano-Mazzorbo-Torcello, abolito con l'istituzione delle odierne municipalit\u00e0.\nGeografia fisica.\nBurano sorge nella Laguna Veneta settentrionale, a nord-est di Murano, ed \u00e8 a questa collegata tramite il percorso navigabile canale Bisatto-canale Carbonera-scomenzera San Giacomo. Attorno si estendono alcune formazioni palustri, in particolare la palude di Santa Caterina, a sud-ovest, e la palude di Burano, a sud est. A nord \u00e8 lambita dal canale dei Borgognoni-canale di Burano, mediante il quale si raggiungono Treporti (a sud) e Torcello (a nord). Subito ad ovest si trova, invece, Mazzorbo, alla quale \u00e8 unita tramite un ponte.\n\u00c8 costituita da quattro isole, separate da tre canali interni, che sono il rio Pontinello, il rio Giudecca e il rio Terranova. Analogamente a Venezia, \u00e8 divisa in cinque sestieri, distinti appunto dai suddetti canali, sui quali si basa la codifica degli indirizzi:\nOrigini del nome.\nIl toponimo dovrebbe essere un prediale riferito al nome di un proprietario terriero, tale \"Bu(r)rius\" o \"Borius\". \u00c8 infatti probabile che anticamente l'isola, potendo contare su una superficie molto pi\u00f9 estesa dell'attuale, avesse caratteri rurali.\nAnalogamente a Murano e a Torcello, la tradizione lo fa derivare da una presunta porta di Altino, quella detta \"Boreana\" perch\u00e9 rivolta verso nord (da bora).\nStoria.\nLa tradizione vorrebbe che Burano fosse stata fondata, come i centri dei dintorni, dagli abitanti della citt\u00e0 romana di Altino che si erano rifugiati in laguna per sfuggire alle invasioni barbariche, in particolare agli Unni di Attila e ai Longobardi.\nLa prima attestazione documentaria, comunque, risale all'840 quando nel \"Pactum Lotharii\" viene citata - al genitivo - \"Burani\".\nLe prime abitazioni erano poste su palafitte con le pareti fatte di canne e fango e solo a partire dall'anno Mille furono costruite case in mattoni. Burano poteva godere anche di un clima mite e salubre grazie ad una certa ventilazione che allontanava la malaria. Il governo locale, di tipo comunale, cadde ben presto sotto l'orbita di Venezia a cui rimase sempre legata.\nNel corso dei secoli, alcune famiglie di Burano si trasferirono ad Ancona per motivi di lavoro, dove costituirono una piccola comunit\u00e0: quella dei \"Buraneli\". L'influsso della loro presenza si sente ancor oggi nel dialetto anconitano, essendo la parlata di Burano, insieme a quella autoctona e a quella levantina, una delle tre componenti che si fusero per dare origine al dialetto del capoluogo marchigiano.\nFu comune autonomo sino al 1923, anno in cui fu aggregata a Venezia con Murano e Pellestrina. Il suo territorio si estendeva anche sull'attuale Cavallino-Treporti e sulle isole di Mazzorbo, Torcello, Santa Cristina, Cason Montiron, La Cura, San Francesco del Deserto.\nMonumenti e luoghi d'interesse.\nIl cuore del paese \u00e8 piazza Baldassare Galuppi, l'unica piazza del paese, intitolata al noto compositore settecentesco, realizzata interrando un canale.\nSulla piazza si affaccia la chiesa di San Martino, oggi l'unica chiesa officiata nell'isola. Famoso il suo campanile, caratterizzato da una forte pendenza dovuta al parziale cedimento dei suoi basamenti, fondati, come alcune parti di Venezia, su palafitte. All'interno di pregevole fattura la \"Crocifissione\" del Tiepolo (1725). A breve distanza la chiesa di Santa Maria delle Grazie, pi\u00f9 nota come Chiesa delle Cappuccine, chiusa al culto nel 1810 e da allora utilizzata nei modi pi\u00f9 stravaganti - da squero per il ricovero delle imbarcazioni a laboratorio per la costruzione di carri di carnevale. \u00c8 stata riaperta al pubblico dopo un lungo e costoso restauro nel 2006: ospita mostre d'arte ed altri eventi.\nUno dei luoghi pi\u00f9 caratteristici dell'isola \u00e8 l'incrocio di 2 canali, dove sorgono i Tre Ponti, ponte caratteristico che collega tre distretti di Burano: San Mauro, San Martino Sinistro e Via Giudecca. Qui si congiungono le vie pi\u00f9 colorate dell'isola, dove sorgono le case dei pescatori e vari negozi artigianali.\nBurano \u00e8 nota per la lavorazione artigianale dei merletti, nonch\u00e9 per le sue tipiche case vivacemente colorate, sebbene il motivo e l'origine di questa usanza non siano ancora chiari. Un'ipotesi suggerisce che ogni colore sarebbe semplicemente il simbolo di una determinata famiglia, visto che anche in epoca moderna a Burano vi sono pochi ma molto diffusi cognomi. Per questo motivo a Burano, come in altri luoghi del Veneto, si utilizzano i \"detti\", dei soprannomi aggiunti al cognome per distinguere un ramo familiare dall'altro.\nUn'altra supposizione, forse pi\u00f9 fondata, afferma che i colori vivaci servirebbero ai barcaioli per ritrovare la propria casa in presenza della nebbia, che a Burano si presenta particolarmente fitta. Da ricordare che per tutto il periodo del regno d'Italia per cambiare il colore di una casa serviva chiedere il permesso ad un sovrintendente.\nNell'isola, oltre che lavorare il merletto, alcune botteghe artigianali producono oggetti in Vetro di Murano, lavorato al lume o soffiato e altri laboratori realizzano maschere in cartapesta. Queste forme di artigianato, pur originarie delle vicine isole della laguna veneta, oggi si sono espanse anche a Burano.\nCultura.\nLa lavorazione dei merletti.\nLa leggenda vuole che proprio grazie ad un pescatore sia nata la tradizionale produzione tessile artigiana. Costui infatti, avendo resistito al canto delle sirene in nome della sua bella che lo attendeva a Burano, avrebbe ricevuto dalla regina dei flutti una corona di schiuma per ornare il capo della sua sposa. Le amiche della diletta, invidiose e conquistate dalla bellezza del velo, avrebbero cercato di imitarlo, dando cos\u00ec inizio a una scuola di tradizione centenaria.\nStoricamente, comunque, l'artigianato del merletto risale al XVI secolo.\nCucina.\nIl tipico dolce di Burano \u00e8 il \"bussol\u00e0\" di biscotto a ciambella giallo di uova, farina e burro, da non confondere con il \"bossol\u00e0\" di Chioggia, un pane tostato a ciambella. Con lo stesso impasto si prepara l\"'esse\" (plurale \"essi\") dalla forma di lettera \"S\".\nCollegamenti.\nBurano si raggiunge da Venezia (Fondamente Nove) o dall'isola di Murano tramite una linea regolare di battelli che la collega anche a Torcello, Mazzorbo e a Treporti."}
{"id": "102655", "revid": "1632387", "url": "https://it.wikipedia.org/wiki?curid=102655", "title": "Ago, filo e nodo", "text": "Ago, filo e nodo \u00e8 una scultura in due parti creata dai coniugi Claes Oldenburg e Coosje van Bruggen. L'opera \u00e8 posta in piazzale Cadorna, punto cruciale del trasporto milanese per la presenza sia della stazione di Milano Nord Cadorna sia dell'omonima fermata della metropolitana.\nStoria.\nIl gigantesco ago con il filo multicolorato che sbuca in un altro punto della piazza con il nodo finale, sono stati realizzati per il rifacimento della Stazione di Milano Cadorna e della antistante piazza alla fine degli anni novanta. La scultura \u00e8 stata inaugurata nel febbraio 2000. Nel 2012 \u00e8 stato annunciato che l'opera verr\u00e0 a breve restaurata su intervento del Comune di Milano.\nIdea.\nL'idea di base \u00e8 quella di un treno che entra in una galleria sotterranea. Il fatto che la scultura sia divisa in due parti ricongiunte idealmente nel sottosuolo, \u00e8 un richiamo alla metropolitana, il mezzo degli spostamenti rapidi all'interno della citt\u00e0: il filo, infatti, ha gli stessi colori identificativi delle tre linee milanesi presenti al tempo (precedente al progetto delle linee M4 \"blu\" e M5 \"lilla\"). Come dichiarato pure da Gae Aulenti alla conferenza al Politecnico di Milano, rappresenta anche una parafrasi del biscione presente sullo stemma di Milano.\nL'opera \u00e8 anche un omaggio alla laboriosit\u00e0 milanese e, soprattutto, al mondo della moda, che ha in Milano uno dei principali centri mondiali."}
{"id": "102657", "revid": "9", "url": "https://it.wikipedia.org/wiki?curid=102657", "title": "Trattato di Campo Formio", "text": ""}
{"id": "102658", "revid": "4", "url": "https://it.wikipedia.org/wiki?curid=102658", "title": "Cannabinoide", "text": ""}
{"id": "102660", "revid": "599013", "url": "https://it.wikipedia.org/wiki?curid=102660", "title": "Radicchio Rosso di Treviso", "text": "Il Radicchio rosso di Treviso \u00e8 un prodotto ortofrutticolo italiano a Indicazione geografica protetta.\nVarianti.\nIl radicchio rosso di Treviso \u00e8 una variet\u00e0 di cicoria, \u00e8 caratterizzato da un colore rosso scuro intenso, da striature bianche, da una consistenza croccante e da un inconfondibile gusto delicatamente amarognolo.\nSi presenta in due varianti: precoce o tardivo.\nIl radicchio rosso di Treviso \"precoce\", meno pregiato, ha foglia pi\u00f9 larga e sapore pi\u00f9 amaro. Viene coltivato in campo aperto e dopo l'estate, i cespi vengono legati per proseguire la maturazione e l'imbianchimento forzato. Segue quindi, la raccolta e la toelettatura prima della commercializzazione.\nIl radicchio rosso di Treviso \"Tardivo\" \u00e8 invece assai pi\u00f9 pregiato, in ragione della complessit\u00e0 del processo di produzione. Si presenta con foglie lunghe e affusolate, con una costa centrale bianca e foglie di un colore rosso-violaceo intenso. Secondo il disciplinare di produzione la raccolta dal campo aperto pu\u00f2 iniziare solo dopo che le piante abbiano subito due brinate. Una volta raccolto (ancora con il suo fittone o radice) viene legato in mazzi e posto con il fittone immerso in vasche di acqua di falda a temperatura costante (12-15 gradi) per la fase di imbianchimento. La temperatura mite dell'acqua favorisce la ripresa del processo vegetazionale, ma l'assenza di luce impedisce alla pianta di produrre clorofilla: da qui il colore tipico e l'ammorbidimento delle note amare della cicoria. Dopo un periodo di forzatura in acqua, che varia dai venti ai quindici giorni, il radicchio rosso di Treviso Tardivo IGP \u00e8 pronto per la toelettatura finale.\nZona di produzione.\nLa zona di produzione, specificata dal disciplinare IGP, coinvolge comuni appartenenti alle province di Treviso, Padova e Venezia. La zona di produzione del tipo Tardivo \u00e8 pi\u00f9 estesa rispetto a quella del Precoce.\nUtilizzo.\nIl radicchio rosso di Treviso IGP \u00e8 un ortaggio invernale assai duttile in cucina: pu\u00f2 essere utilizzato per insalate crude ma anche per la preparazione di piatti cotti (primi, secondi, dolci); esistono anche il gin e la birra aromatizzati al Radicchio e tisane salutari.\nConsorzio di tutela.\nIl \"Consorzio Tutela Radicchio Rosso di Treviso e Variegato di Castelfranco\" nasce nel 1996 a seguito della pubblicazione nella GUCE del Reg. (CE) 1263/96 che riconosceva l'indicazione geografica protetta per il radicchio rosso di Treviso e il radicchio variegato di Castelfranco. Il consorzio - cos\u00ec come espressamente previsto dallo statuto - ha funzione di tutela, di promozione, di valorizzazione, di informazione del consumatore e di cura generale degli interessi relativi alla denominazione IGP. In particolare il consorzio ha compito di:\n- vigilare sul corretto uso delle denominazioni radicchio rosso di Treviso I.G.P., nelle due variet\u00e0 precoce e tardivo, e Radicchio Variegato di Castelfranco I.G.P., cos\u00ec come previste dal Reg. (CE) 1263/96 e successive integrazioni e/o modificazioni, e tutelarle contro ogni abuso;\n- vigilare sulla produzione dei radicchi medesimi al fine di salvaguardare la tipicit\u00e0 e le caratteristiche peculiari previste dal disciplinare di produzione;\n- promuovere e diffondere il consumo e la conoscenza del radicchio rosso di Treviso I.G.P., precoce e tardivo e del radicchio variegato di Castelfranco I.G.P., in Italia e all'estero ed assicurarne la valorizzazione commerciale;\n- assistere i produttori e i confezionatori al fine di agevolare e migliorare la produzione e la commercializzazione in Italia e all'estero delle produzioni tutelate, anche attraverso corsi di formazione.\nStoria.\nLa coltivazione del radicchio rosso di Treviso \u00e8 frutto di una tradizione che affonda nei secoli. Alcune ricerche iconografiche condotte da Tiziano Tempesta dell'Universit\u00e0 di Padova hanno dimostrato come il radicchio fosse coltivato gi\u00e0 dalla met\u00e0 del XVI secolo. Lo si vede rappresentato in alcuni dipinti come \"Le Nozze di Cana\" di Leandro da Ponte detto Il Bassano (oggi al Museo del Louvre di Parigi). Ma il processo di produzione si sarebbe affinato solo nella seconda met\u00e0 del XIX secolo. Sarebbe stato il vivaista Francesco Van Den Borre, giunto dal Belgio nel 1870 per realizzare un giardino patrizio, a portare nella sua proprieta di \"Dosson\", nel trevigiano, la tecnica di imbianchimento gi\u00e0 in uso per le cicorie belghe. \u00c8 nell'anno 1900 che il radicchio rosso di Treviso raggiunge la consacrazione con la realizzazione sotto la Loggia dei Grani di Piazza dei Signori a Treviso della prima mostra dedicata ai produttori del radicchio rosso di Treviso e voluta dall'agronomo di origine lombarda, Giuseppe Benzi.\nPropriet\u00e0.\nIl radicchio \u00e8 ricco di antiossidanti['], ha un contenuto calorico basso (per il 92-94% \u00e8 composto di acqua ed \u00e8 ricco di fibre). \u00c8 ricco di['] vitamina A, B1 e B2.[\"\"]"}
{"id": "102662", "revid": "125614220", "url": "https://it.wikipedia.org/wiki?curid=102662", "title": "L'importanza di chiamarsi Ernesto", "text": "L'importanza di chiamarsi Ernesto (titolo originale \"The Importance of Being Earnest, A Trivial Comedy for Serious People\") \u2013 tradotto in Italia anche come L'importanza di essere Franco, L'importanza di essere Fedele, L'importanza di essere Probo, L'importanza di essere Costante o L'importanza di essere Onesto \u2013 \u00e8 una commedia teatrale di Oscar Wilde. Scritta nella prima versione nell'autunno 1894 in quattro atti a Worthing, dove egli viveva, fu inviata a George Alexander nel novembre 1894, e rappresentata per la prima volta il 14 febbraio 1895 al St James's Theatre di Londra in una versione in tre atti.\nNel 1899 la commedia, il pi\u00f9 grande successo teatrale di Wilde, esce in volume - col testo andato in scena nel febbraio 1895 - dedicato a Robbie Ross.\nTrama.\nPrimo atto.\nIl primo atto si apre a Londra nell'appartamento in Half-Moon Street di un giovane aristocratico, \"Algernon Moncrieff\", nel momento in cui si presenta alla porta il suo amico di vecchia data, \"Ernest Worthing\". Grazie ad una custodia per sigarette dimenticata dall'amico la sera prima, Algernon scopre che il vero nome di costui \u00e8 Jack Worthing: egli, abitando in campagna, finge di avere uno scapestrato fratello a Londra, il cui nome \u00e8 Ernest, per poter condurre una vita di piaceri. In campagna infatti egli \u00e8 il tutore della giovane Miss Cecily Cardew e in quanto tale deve assumere un comportamento moralmente ineccepibile. La piccola Cecily, come da lui viene chiamata, \u00e8 la nipote di Mr Thomas Cardew, padre adottivo di Jack. A sua volta, Jack scopre che anche Algernon conduce una doppia vita grazie all'invenzione di un povero amico invalido, chiamato Bunbury.\nJack si trova in citt\u00e0 per proporsi a Miss Gwendolen Fairfax, cugina di Algernon. Dichiarato il suo amore alla giovane, cui si presenta con il nome di Ernest, questa ricambia il sentimento; \u00e8 sua ferma intenzione, per\u00f2, sposare solo un uomo chiamato Ernest, in quanto quel nome le \"procura delle vibrazioni\" e ha un suono che scalda il cuore a sentirlo. Per ottenere il consenso al fidanzamento, Jack ha successivamente un colloquio con la madre di Gwendolen, Lady Augusta Bracknell, zia di Algernon; in questa occasione si viene a sapere che Jack \u00e8 un trovatello: Mr Thomas Cardew lo rinvenne in una capiente borsa di cuoio dimenticata nel guardaroba di Victoria Station, Brighton Line. A sentire ci\u00f2, Lady Bracknell \u00e8 indignata e nega il permesso per il fidanzamento, a meno che Jack non si trovi dei genitori entro la fine della stagione.\nGwendolen non si scoraggia e chiede pertanto a Jack l'indirizzo della sua casa di campagna; Algernon, ascoltando la conversazione, si segna l'indirizzo, intenzionato a far visita alla piccola Cecily.\nSecondo atto.\nNel secondo atto la scena si sposta quindi in campagna nel giardino della Manor House a Woolton, nella dimora campestre di Jack, dove vivono la giovane Cecily e la sua anziana badante e insegnante, Miss Prism. Algernon si presenta alla tenuta dichiarando di essere Ernest, il fratello scapestrato di Jack, e si innamora della giovane, la quale contraccambia; anch'ella \u00e8 per\u00f2 intenzionata a sposare soltanto un uomo di nome Ernest, ritenendo, come Gwendolen, che esso abbia qualcosa di speciale. Quando Jack arriva costringe Algernon ad andarsene ma egli, intenzionato a fidanzarsi con Cecily, torna di nascosto. Nel frattempo, entrambi chiedono a Dr Chasuble, il reverendo della vicina chiesa, di essere battezzati.\nIntanto anche Gwendolen, ancora invaghita e desiderosa di fidanzarsi con Ernest raggiunge la casa di campagna di Jack, dove incontra Cecily. Dopo qualche battuta le donne scoprono di essere fidanzate con quello che credono essere lo stesso uomo, ovvero Ernest. Dopo aver chiesto spiegazioni ai rispettivi fidanzati e scoperta la verit\u00e0, si ritirano indignate nella villa, per poi successivamente perdonare entrambi.\nTerzo atto.\nIl terzo atto si apre con l'arrivo di Lady Bracknell alla tenuta, intenzionata a richiamare la figlia fidanzata con Jack. Avendo inoltre saputo che il nipote Algernon \u00e8 intenzionato a sposare Cecily, dopo un rifiuto iniziale, concede il permesso al nipote una volta venuta a conoscenza dell'ingente rendita della giovane (centotrentamila sterline l'anno), ereditata dal nonno. \u00c8 Jack tuttavia a negare il consenso per le nozze, sperando con questo di strappare a Lady Bracknell l'autorizzazione per il proprio matrimonio con Gwendolen. Tuttavia la donna \u00e8 irremovibile, e tutto sembra concludersi, quando Dr Chasuble nomina Miss Prism: a sentire quel nome, la zia Augusta chiede di vedere immediatamente l'istitutrice. Si viene a scoprire che ella era un tempo alle dipendenze di Lady Bracknell come bambinaia e che un giorno, uscita con il neonato a lei affidato, non era mai pi\u00f9 tornata: la carrozzina era stata trovata vuota e Miss Prism e il piccolo erano scomparsi. La governante confessa che quel giorno era uscita con una grande borsa di cuoio e che, in un attimo di distrazione, aveva riposto il bambino nella borsa, per poi dimenticarla nel guardaroba di Victoria Station a Londra, Brighton Line. Jack si riconosce nel neonato dimenticato da Miss Prism nella borsa e scopre di essere in realt\u00e0 fratello maggiore di Algernon.\nScoperta la parentela, Lady Bracknell autorizza le nozze tra Jack e Gwendolen, ma rimane ancora il problema del nome: tra l'altro Jack, non essendo mai stato a conoscenza delle sue origini, ha un nome che non \u00e8 il suo. Dato che la zia Augusta dice che questi era stato chiamato come il suo defunto padre (un generale dell'esercito inglese), di cui n\u00e9 lei n\u00e9 Algernon ricordano il nome, Jack consulta gli elenchi militari scoprendo che il padre, e quindi anch'egli, si chiamava effettivamente Ernest.\nSignificato simbolico.\nNessuno dei due uomini \u00e8 veramente \"earnest\" (onesto), n\u00e9 \"Ernest\" (in inglese le due parole si pronunciano allo stesso modo). Wilde con questo espediente mette in luce tutta quella cura dell'apparenza e della forma dell'alta societ\u00e0 vittoriana.\nIl titolo.\nOgni versione in italiano della commedia di Wilde si \u00e8 confrontata col problema posto dal titolo originale. Infatti, Wilde usa nella lingua inglese il gioco di parole fra l'aggettivo \"earnest\" (serio, affidabile od onesto) ed il nome proprio \"Ernest\" che hanno la stessa pronuncia. Sull'omofonia di earnest e Ernest risiede il paradosso fondamentale della commedia, che ribalta quella famosa affermazione di Giulietta sul nome di Romeo: \u00abChe cos'\u00e8 un nome? La rosa avrebbe lo stesso profumo anche se la chiamassimo in un altro modo. Dunque cambia il nome, Romeo, e amiamoci tranquillamente\u00bb. Ma, come testimonia la frivola Guendalina, nell'alta societ\u00e0 britannica non \u00e8 la persona a contare, non \u00e8 l'\"essere\", ma l'apparire, lo sforzo d'esser racchiuso in un nome che pu\u00f2 rivelarsi quanto mai ingannevole, come testimonia la narrazione della commedia.\nSta quindi al traduttore italiano trovare la resa migliore per interpretare lo spirito della commedia. Esso vien cos\u00ec tradotto a volte come \"L'importanza di essere Onesto\" o \"L'importanza di essere Probo\", giocando sul fatto che \"Onesto\" e \"Probo\" sono anche nomi propri. Saltando il gioco di parole, si \u00e8 scelto il titolo \"L'importanza di chiamarsi Ernesto\", rinunciando alle doti di \"seriet\u00e0\" che la \"earnestness\" inglese intende e rinunciando ai giochi di parole contenuti nell'opera, soprattutto all'anima centrale contenuta nella frase conclusiva che \u00e8 una critica alla societ\u00e0 dell'epoca mascherata da esortazione morale:\nLa traduzione italiana del titolo dell'opera di Wilde che unisce un senso vicino alla parola \"earnest\" ad un nome frequente (e dunque riconoscibile come tale) \u00e8 \"L'importanza di essere Franco\", adottata dalla casa editrice Rusconi.\nCinema.\nVersioni cinematografiche della commedia:"}
{"id": "102663", "revid": "339392", "url": "https://it.wikipedia.org/wiki?curid=102663", "title": "Calcio in livrea", "text": ""}
{"id": "102664", "revid": "123443873", "url": "https://it.wikipedia.org/wiki?curid=102664", "title": "Bruno Villabruna", "text": "Biografia.\nRappresentante della corrente di centro del Partito liberale, giolittiano e antifascista democratico, fu eletto per la prima volta alla Camera dei deputati nel 1921. Podest\u00e0 di Torino nominato dal governo Badoglio nei '45 giorni' tra il 25 luglio e l'8 settembre 1943, membro della Consulta nazionale nel 1945 e della Costituente dal 1946 al 1948, fu eletto segretario generale provvisorio del PLI il 21 ottobre del 1948 da parte della Direzione paritaria nominata dal precedente Consiglio nazionale del 13 ottobre. Siccome la corrente di destra, facendo valere i risultati del IV congresso nazionale del partito nel dicembre 1947 dal quale era uscita vincitrice, rivendic\u00f2 a sua volta la carica di segretario generale per il suo rappresentante Augusto Premoli, Villabruna, pochi giorni dopo la sua elezione, rassegn\u00f2 le dimissioni.\nL'8 novembre, per\u00f2, la Direzione respinse le dimissioni e conferm\u00f2 Villabruna alla segreteria generale provvisoria, dandogli il necessario spazio di manovra per avviare l'opera di ricostruzione del Partito liberale, che allora si trovava in gravissime condizioni organizzative e finanziarie, dopo la fallimentare esperienza della precedente segreteria Lucifero. Villabruna fu confermato nella sua carica dal V congresso nazionale del PLI, che si svolse dal 9 all'11 luglio del 1949 a Roma. Da allora fu segretario generale a pieno titolo fino al 12 febbraio del 1954, quando fu nominato Ministro dell'industria e del commercio nel governo Scelba.\nLa sua opera alla guida del Partito liberale fu, dall'inizio, caratterizzata dall'obiettivo di fare tornare nelle sue file la corrente di sinistra, uscita nel gennaio del 1948 e organizzatasi nel Movimento Liberale Indipendente nel giugno successivo. La sua ricerca di un'intesa terzaforzista con il Partito Socialdemocratico, al fine di rafforzare le forze democratiche laiche nei confronti della Democrazia cristiana, fu per\u00f2 fortemente contrastata dalla corrente di destra. Nel gennaio del 1950 Villabruna dovette accettare l'uscita del suo partito dal governo su posizioni nettamente conservatrici; in seguito, per\u00f2, riusc\u00ec a separarsi da alcuni dei capi della destra monarchica, tra cui lo stesso Lucifero, per avviare poi il partito al processo di riunificazione liberale con la sinistra di Nicol\u00f2 Carandini.\nA tale unificazione, conclusasi con il convegno di Torino l'8 dicembre del 1951, giunsero anche gruppi di ex-qualunquisti ed ex-demolaboristi, come quello di Aldo Bozzi. Al VI congresso del partito, a Firenze nel gennaio del 1953, si inizi\u00f2 il declino della segreteria Villabruna e l'ascesa di Giovanni Malagodi, autore di una mozione economica che divenne la base strategica sulla quale, successivamente, egli rovesci\u00f2 la maggioranza villabruniana di centro-sinistra. Nonostante il Consiglio nazionale del 13 dicembre del 1953 riconfermasse Villabruna alla segreteria generale egli fu, infine, costretto a cedere alle pressioni di Malagodi perch\u00e9 abbandonasse la politica dell'intesa preferenziale con i socialdemocratici.\nLa formazione del governo Scelba nel febbraio del 1954 fu per Villabruna l'occasione propizia per rendere meno evidente la sua sconfitta all'interno del Partito liberale con la promozione a un incarico ministeriale. Successivamente si acu\u00ec il conflitto con il suo successore nella segreteria e Villabruna cerc\u00f2 di creare una base di consenso tra i liberali nel suo Piemonte, per preparare il suo ritorno alla guida del partito. Ma verso la fine del 1955, dopo la fine del suo incarico ministeriale con le dimissioni del governo Scelba, si dovette rendere conto che ben pochi erano ancora disposti a seguirlo. Si avvicin\u00f2 quindi alla sinistra di Carandini, Pannunzio e Scalfari, e a dicembre usc\u00ec insieme a loro dal PLI, fondando il Partito Radicale, per il quale non riusc\u00ec a mantenere una denominazione che conservasse l'aggettivo \"liberale\". Fu comunque tra gli esponenti principali di questo nuovo partito, ricoprendo anche, temporaneamente, la carica di segretario generale, fino al 1962, anno del disfacimento del PR in seguito al \"caso Piccardi\". Si ritir\u00f2 quindi a vita privata.\nFece parte della Massoneria del Grande Oriente d'Italia."}
{"id": "102667", "revid": "51668", "url": "https://it.wikipedia.org/wiki?curid=102667", "title": "L'importanza di essere onesto", "text": ""}
{"id": "102669", "revid": "135224", "url": "https://it.wikipedia.org/wiki?curid=102669", "title": "Anni-Frid Lyngstad", "text": "\u00c8 celebre per essere stata uno dei quattro componenti del gruppo musicale pop ABBA.\nBiografia.\nAnni-Frid \u00e8 nata a Bj\u00f8rk\u00e5sen, un piccolo paese facente parte del comune di Ballangen, nel 1945. Durante l'occupazione nazista della Norvegia, sua madre Synni (19 giugno 1926 - 28 settembre 1947) venne selezionata per il progetto Lebensborn, il programma eugenetico nazista di riproduzione e selezione delle nascite. Il padre, Alfred Haase (29 giugno 1919 - 23 febbraio 2009), era un ufficiale tedesco della Wehrmacht gi\u00e0 sposato. Anni-Frid credette per molto tempo che suo padre fosse morto, affondato con la sua nave durante la guerra. Dopo le rivelazioni del settimanale tedesco \"Bravo\" che pubblic\u00f2 nel 1977 la storia delle origini dei componenti del famoso quartetto, Anni-Frid scopr\u00ec che il padre in realt\u00e0 non era deceduto.\nAlla fine della seconda guerra mondiale Anni-Frid, sua madre e la nonna dovettero rifugiarsi in Svezia per paura di rappresaglie, essendo state marchiate come traditrici della patria proprio per la partecipazione al Lebensborn (sorte comune tocc\u00f2 le migliaia di madri e figli del programma, bench\u00e9 il governo avesse deciso di fermare le ingiustizie subite dai bambini nati da padri tedeschi, che venivano rinchiusi in collegi e in sanatori mentali). Durante l'esilio, Synni mor\u00ec di insufficienza renale quando Anni-Frid aveva solo due anni, e la bambina venne quindi cresciuta dalla nonna materna a Eskilstuna.\nNel 1958, a soli 13 anni, Anni-Frid cominci\u00f2 a lavorare come cantante di jazz nei locali e form\u00f2 il suo primo gruppo musicale, \"The Anni-Frid Four\", dove suonava il basso colui che divenne il primo marito, Ragnar Fredriksson, sposato a 18 anni nel 1963. Ebbero due figli prima del divorzio.\nIl 3 settembre 1967 Anni-Frid vinse la competizione canora televisiva \"New Faces\" per giovani talenti che, curiosamente, coincise anche con il \"Dagen H\", ovvero il giorno in cui la Svezia cambi\u00f2 il senso di marcia dei mezzi da trasporto sulle strade pubbliche da sinistra a destra.\nA seguito di questa vittoria incise un primo album solista per la EMI ma riscuotendo poco successo. Il suo secondo lavoro lo incise nel 1971, prodotto da Benny Andersson, poco dopo la fondazione degli ABBA.\nNel 1972 incise \"Man Vill Ju Leva Lite Dessemellan\" cover in svedese del brano \"Chi salta il fosso\" di Loretta Goggi, pubblicata su 45 giri ed inclusa successivamente nelle ristampe dell'album \"Ring Ring\".\nNel 1975 pubblica il suo secondo album da solista in una pausa di attivit\u00e0 del gruppo, dal titolo \"Frida ensam\", contenente per lo pi\u00f9 cover in svedese di grandi successi europei del momento tra cui \"Life on Mars?\" di David Bowie e due brani del repertorio italiano come \"Vado via\" di Drupi e \"Anima mia\" dei Cugini di Campagna oltre alla suddetta cover della Goggi.\nIl 6 ottobre 1978 spos\u00f2 Benny e divorzi\u00f2 da lui nel 1981. \nDopo lo scioglimento degli ABBA nel 1982 Frida realizz\u00f2 un album di successo, \"Something's Going On\", prodotto da Phil Collins, il cui singolo trainante, \"I Know There's Something Going On\" (\"So che qualcosa sta succedendo\"), scritto da Russ Ballard, scal\u00f2 le classifiche di mezzo mondo, e rest\u00f2 il lavoro di maggior successo di un componente solista degli ABBA. \nNel 1984 realizz\u00f2 il suo quarto album in studio \"Shine\", sotto la produzione di Steve Lillywhite e questo rimase per molto tempo il suo ultimo lavoro. \nDopo l'album \"Djupa Andetag\", realizzato soltanto per il mercato svedese nel 1996, fa il suo rientro nel mercato internazionale nel 2004 quando registra il brano \"The Sun Will Shine Again\", insieme alla leggenda dei Deep Purple Jon Lord. \nFar\u00e0 due apparizioni con i vecchi compagni degli ABBA Bj\u00f6rn e Benny nel quinto anno consecutivo di repliche londinesi del loro musical \"Mamma Mia!\", e nel febbraio 2005 i quattro appaiono tutti insieme, per la prima volta dopo molti anni, a Stoccolma durante la serata di gala per l'inizio delle rappresentazioni svedesi dello stesso musical di successo.\nDurante le sedute di registrazione di \"Shine\", ha modo di conoscere e di innamorarsi del Principe Heinrich Ruzzo Reuss von Plauen, discendente della nobile famiglia dei Reuss (24 maggio 1950 \u2013 29 ottobre 1999) che sposa il 26 agosto 1992 acquisendo i titoli nobiliari e la dignit\u00e0 di \"Altezza Serenissima\". L'uomo mor\u00ec di cancro a 49 anni, lasciandola vedova. Un anno prima, la figlia Lise-Lotte Casper (1967\u20131998) era morta tragicamente all'et\u00e0 di 30 anni in un incidente automobilistico negli Stati Uniti.\nOggi Anni-Frid vive a Friburgo e a Zermatt, in Svizzera, dove si dedica al volontariato con iniziative benefiche.\nIl 1\u00ba ottobre 2015 viene aperto il canale Vevo ufficiale della cantante. I videoclip di \"I See Red\" e \"To Turn the Stone\" sono stati caricati nei giorni successivi in un'edizione rimasterizzata da Vevo assieme a due remix ufficiali del celebre singolo \"I Know There's Something Going On\"."}
{"id": "102670", "revid": "123470120", "url": "https://it.wikipedia.org/wiki?curid=102670", "title": "Amanita citrina", "text": "La tignosa paglierina, agarico citrino o amanita citrina (Amanita citrina, sin. Amanita mappa ) \u00e8 un fungo appartenente alla famiglia Amanitaceae, molto comune ma di scarsa qualit\u00e0 dal punto di vista gastronomico per via dell'odore rafanoide e del sapore poco gradevole. \nA volte si \u00e8 anche rivelato facilmente confondibile con amanite mortali (es. \"Amanita phalloides\"). \nPer quanto innanzi esposto, il consumo di questa specie viene vivamente sconsigliato.\nEtimologia.\nDal latino \"citrus\" - del limone, per il colore giallo del cappello.\nDescrizione della specie.\nCappello.\nHa la superficie di color giallo-verdognolo o citrino (bianco o bianco-sporco nella sua \"f.ma Alba\"), con verruche bianche disposte a circoli concentrici, pi\u00f9 appressate al centro, talvolta mancanti (se staccate da eventi atmosferici o altro).\nLamelle.\nFitte, di colore bianco, libere al gambo, con lamellule.\nGambo.\nCilindrico, di colore da bianco a bianco-giallino, alto 9\u201315\u00a0cm.\nAnello.\nBianco o giallino, nella parte alta dello stipite.\nVolva.\nBianca, circoncisa, aderente alla base bulbosa.\nCarne.\nBianca immutabile.\nCaratteri microscopici.\nOvali o ellissoidi, lisce, bianche in massa, amiloidi, 8-11 x 7-9\u00a0\u00b5m.\nDistribuzione e habitat.\nSpecie gregaria, abbastanza frequente nei boschi di conifere e di latifoglie, fruttifica in estate-autunno.\nCommestibilit\u00e0.\nSospetto.\nConsiderato non commestibile oppure scadente, secondo voci non confermate sembra contenere tracce di amanitina, tossina tipica di \"A. phalloides\" e secondo alcuni gruppi micologici sembrerebbe dimostrato che detta specie pu\u00f2 provocare disturbi gastrointestinali; oltre a ci\u00f2 pu\u00f2 essere confuso con specie mortali come Amanita phalloides o Amanita verna per il colore citrino del cappello che pu\u00f2 tendere anche al bianco.\nPer i motivi sopra indicati si consiglia di scartare la specie in questione."}
{"id": "102671", "revid": "13825", "url": "https://it.wikipedia.org/wiki?curid=102671", "title": "Ammonite", "text": ""}
{"id": "102673", "revid": "1543377", "url": "https://it.wikipedia.org/wiki?curid=102673", "title": "Una mamma per amica", "text": "Una mamma per amica (\"Gilmore Girls\") \u00e8 una serie televisiva statunitense ideata da Amy Sherman-Palladino, con protagoniste Lauren Graham e Alexis Bledel.\nLa produzione consiste di 157 episodi suddivisi in otto stagioni.\nLe prime sette furono trasmesse tra il 2000 e il 2007, originariamente sulla rete WB e, dal 2006, su The CW dopo la fusione di WB con UPN.\nUn'ottava stagione di quattro episodi fu distribuita il 25 novembre 2016 da Netflix che, dal 1\u00ba luglio precedente, aveva ritrasmesso le precedenti sette stagioni.\nAmbientata nell'immaginaria cittadina di Stars Hollow (Connecticut), racconta le vicende di Lorelai e Rory Gilmore, madre e figlia unite da un legame molto profondo.\nHa ricevuto consensi per i suoi dialoghi (originali, brillanti, scanzonati, ricchi di intelligenza e mai banale humor), per i temi trattati (le relazioni familiari, l'amicizia, l'amore, il passaggio dall'adolescenza all'et\u00e0 adulta, la distanza generazionale) e per le performance degli attori che compongono il cast.\nPer questi motivi la serie ha ricevuto diversi premi e nomination, venendo inserita nella lista dei 100 migliori telefilm della rivista \"Time\" nel 2007.\nTrama.\nLa serie \u00e8 incentrata sulle vicende di Lorelai Gilmore e della figlia Lorelai, pi\u00f9 conosciuta come \"Rory\", e sul loro rapporto madre-figlia basato sull'amicizia e su una profonda complicit\u00e0. Attorno a loro si svolge la vita della piccola cittadina di Stars Hollow con i suoi abitanti: lo scorbutico ristoratore Luke, il tuttofare Kirk, il sindaco e proprietario del negozio di alimentari Taylor Doose, la migliore amica di Rory, Lane alle prese con la severa madre, e le ficcanaso Patty e Babette. Completano il quadro i ricchi genitori di Lorelai, in costante conflitto con lei, e i ragazzi di Rory (Dean, Jess e Logan).\nProduzione.\n\"Una mamma per amica\" \u00e8 una serie ideata da Amy Sherman-Palladino, la quale ha ricoperto, dall'inizio della serie fino al termine della sesta stagione, il ruolo di principale produttore esecutivo insieme al marito Daniel Palladino. Al termine della sesta stagione, la coppia, a causa di dissidi con il nuovo network The CW, aveva tuttavia abbandonato la produzione; la settima, per molti anni rimasta l'ultima stagione prodotta, fu infatti curata da David S. Rosenthal, gi\u00e0 autore e co-produttore della serie. I motivi che portarono la creatrice ad abbandonare la serie non furono mai del tutto chiariti in dettaglio, ma nel giugno 2012, durante un'intervista per promuovere il suo nuovo show \"Bunheads\", la Palladino ebbe occasione di dichiarare:\nSegno distintivo di Una mamma per amica sono i dialoghi molto veloci e serrati tra i personaggi, soprattutto tra Lorelai e Rory, ed i continui riferimenti alla cultura pop, alla musica e a film pi\u00f9 o meno famosi; questo tipo di \"humour\", molto particolare, ha procurato molti consensi alla serie. Proprio per lo \"humour\" basato anche su personaggi eccentrici questo telefilm viene spesso paragonato ad un'altra fortunata serie statunitense trasmessa in Italia con il nome di \"Un medico tra gli orsi\" (titolo originario \"Northern Exposure\"); un'altra somiglianza si riscontra nell'intenso uso di musica contemporanea per ambientare le serie. Il copione di ogni puntata \u00e8 di 80 pagine anzich\u00e9 le 50-55 degli altri telefilm proprio a causa dei veloci dialoghi che divengono quindi numerosi.\nMusiche.\nLa musica svolge un doppio ruolo: da una parte, in qualit\u00e0 di colonna sonora \u201cpura\u201d, commenta nel pi\u00f9 classico dei modi i momenti salienti di ciascun episodio. Dall'altro, viene indicato come uno dei temi fondamentali nella vita di una persona: quasi tutti i personaggi finiscono in qualche modo per esprimere le loro preferenze musicali. A Lorelai piace la musica anni ottanta come le Bangles, mentre Rory e Lane hanno gusti pi\u00f9 vari. Jackson ha una passione per i Creedence Clearwater Revival. Le Bangles appaiono durante la prima serie mentre The Shins fanno un'apparizione nella quarta serie. Il chitarrista del gruppo di Lane, Gill, \u00e8 Sebastian Bach, l'ex cantante degli Skid Row.\nLa colonna sonora originale della serie, un interessante e preciso intreccio di voce, chitarra e violino \u00e8 composta ed eseguita da Sam Phillips, che tra l'altro compare (insieme al suo violinista) nell'ultima puntata della sesta serie (6x22) come musicista di strada accorsa a suonare nel centro di Stars Hollow dopo che il menestrello ufficiale si assenta per un'esibizione in trasferta.\nLa sigla del telefilm \u00e8 eseguita da Carole King e Louise Goffin. \"Where you Lead\" descrive la forte relazione madre-figlia tema portante del telefilm. Carole King appare anche nel telefilm come la proprietaria del negozio di musica di Stars Hollow. Nel 2002 \u00e8 stato pubblicato dalla Rhino Records un CD intitolato \"\". Il disco si compone di 24 pezzi ed \u00e8 accolto da critiche entusiastiche.\nRiprese.\nLe scene esterne sono state girate negli studi della Warner, in particolare nella sede chiamata \"Midwest Street\" costruita nel 1943 per il film \"Saratoga\" in cui \u00e8 protagonista Gary Cooper. La piazza della citt\u00e0 \u00e8 la stessa del telefilm \"Hazzard\". Lo stesso set \u00e8 stato inoltre usato per il film \"Norbit\", uscito in Italia nel 2007 e per il telefilm del 1985 Genitori in blue jeans.\nCancellazione e revival.\nLa settima stagione, segnata dall'abbandono dei due creatori, fu trasmessa negli Stati Uniti dal settembre 2006 al maggio 2007 dall'emittente The CW. Nel corso della stagione si susseguirono conferme e smentite a proposito di un'ottava stagione, eventualmente di 13 episodi invece dei canonici 22, fino al 4 maggio 2007, quando l'emittente dichiar\u00f2 che la serie non era stata riconfermata per l'anno successivo. Anche l'ipotesi di un'ottava stagione abbreviata, per concludere degnamente la serie, fu infatti accantonata anche a causa di problemi legati al rinnovo contrattuale e al relativo aumento di ingaggio di Alexis Bledel e Lauren Graham, nel frattempo divenuta anche produttrice della serie.\nDopo il finale di serie trasmesso nel 2007, che non soddisf\u00f2 completamente i fan, sia l'autrice originale che membri del cast parlarono pi\u00f9 volte di un possibile sequel della serie. Il 6 giugno 2015 tutti i membri del cast, a eccezione di Edward Herrmann, morto il 31 dicembre 2014, e gli autori, si ritrovano in una \"reunion\", nella quale vari componenti del cast ipotizzano sia una nuova reunion che un sequel.\nIl 19 ottobre 2015 viene annunciato un accordo tra la piattaforma Netflix e la Warner Bros. per la produzione di un sequel diviso in quattro parti di circa 90 minuti ciascuna, non escludendo la produzione di nuove stagioni o la trasformazione dei quattro film/episodi in una miniserie da otto puntate. Il progetto, curato dagli autori originari Amy Sherman-Palladino e Daniel Palladino, riceve il via libera definitivo il 29 gennaio 2016, quando per il revival viene scelto il titolo provvisorio \"Gilmore Girls: Seasons\"; ogni episodio \u00e8 infatti ambientato in una stagione dell'anno, a partire dall'inverno. Nel seguente mese di maggio il sottotitolo fu cambiato in \"A Year in the Life\".\nOltre a Lauren Graham e Alexis Bledel, riprendono i loro ruoli molti dei membri del cast principale e secondario della serie, tra cui Scott Patterson, Kelly Bishop, Melissa McCarthy, Sean Gun, Keiko Agena, Yanic Truesdale, David Sutcliffe, Tanc Sade, Aris Alvarado, Mike Gandolfi, Rose Abdoo, Liza Weil, Matt Czuchry, Milo Ventimiglia, Jared Padalecki, Sally Struthers, Michael Winters, Liz Torres, Carole King, Grant Lee Phillips, Emily Kuroda, Danny Strong, Vanessa Marano, Ted Rooney, Jackson Douglas e Gregg Henry, mentre tra le nuove aggiunte figura Sutton Foster. Le riprese sono state organizzate a Los Angeles tra i mesi di febbraio e giugno 2016.\nDistribuzione.\nIl primo episodio debutt\u00f2 il 5 ottobre 2000 sul canale The WB, che mand\u00f2 in onda le prime sei stagioni, mentre l'ultimo della settima stagione fu trasmesso il 15 maggio 2007 su The CW. L'ottava stagione venne distribuita a partire dal 25 novembre 2016 sulla piattaforma Netflix.\nIn Italia le prime due stagioni sono state trasmesse per la prima volta nel 2002 da Canale 5, che nell'estate del 2003 mand\u00f2 in onda anche la terza stagione. Durante quarta stagione, nell'autunno/inverno seguente, la messe in onda si spost\u00f2 da Canale 5 a Italia 1, che trasmise il finale della settima stagione il 23 marzo 2008. L'edizione italiana \u00e8 curata da Letizia Pini per Mediaset; il doppiaggio \u00e8 stato eseguito da Pumaisdue sotto la direzione di Barbara Castracane e Giuppy Izzo.\nAttualmente la Serie TV \u00e8 disponibile sulla piattaforma digitale Netflix.\nAccoglienza.\nAccoglienza negli Stati Uniti.\nLa serie ha ricevuto vari premi e nomination tra cui: un Emmy Award per il miglior trucco, un premio come miglior serie televisiva dall'American Film Institute, due Viewers for Quality Television Awards, un Family Television Award per la miglior nuova serie televisiva e uno Young Artist Award come Miglior Serie. Anche gli attori sono stati elogiati per le loro interpretazioni, in particolare Lauren Graham ha ricevuto una nomination ai Golden Globe, due nomination agli Screen Actors Guild Awards, vinto uno Young Artist Award ed un Family Television Award. Sul sito di recensioni IMDb la serie riceve una votazione di 8.1/10.\nAnche la risposta di pubblico \u00e8 stata buona nel corso delle varie stagioni: sebbene all'inizio della programmazione in USA gli ascolti non siano stati dei pi\u00f9 promettenti, ben presto l'audience ha superato quello dei serial televisivi \"Settimo Cielo\" e \"Streghe\" trasformando \"Una mamma per amica\" in uno dei programmi pi\u00f9 visti di sempre sul canale The WB nonch\u00e9 il telefilm pi\u00f9 seguito nel primo anno di trasmissione di \"The CW\" (erede di The WB nella trasmissione delle serie). La serie subisce un importante calo di ascolti proprio nella settima ed ultima stagione.\nAccoglienza in Italia.\nIn Italia la serie ha ottenuto un ottimo riscontro di pubblico: trasmessa inizialmente nel 2002 come rimedio alla mancanza di novit\u00e0 e programmi durante i mesi di giugno e luglio, \"Gilmore Girls\" ha ben presto attratto pubblico, nonostante andasse in onda in un periodo difficile come quello estivo. Ha quindi aumentato il numero di telespettatori arrivando anche a cifre importanti come 3 milioni di spettatori nella fascia access prime time. Dopo essere stato promosso in prima serata su Italia 1 il telefilm mantiene buoni ascolti rientrando spesso nella lista dei 10 programmi pi\u00f9 visti.. Eccellente \u00e8 infatti il risultato ottenuto con i primi episodi della sesta stagione che mantengono una media di oltre 3.300.000 spettatori arrivando con il terzo episodio ad uno share superiore al 22%, con un dato di oltre il 25% nel target commerciale; il successo della sesta stagione in prima serata viene confermato anche con gli episodi successivi. Tuttavia anche in Italia la serie subisce un calo di ascolti nella settima stagione. A ulteriore dimostrazione dell'apprezzamento di \"Una mamma per amica\" vi \u00e8 il fatto che il telefilm \u00e8 uno dei pi\u00f9 replicati: le varie stagioni sono state mandate in onda in replica in diversi momenti della giornata (di prima mattina, in tarda mattinata, di pomeriggio e alla sera) su Italia 1 e su La 5 anche a pochi mesi di distanza.\nCitazioni nella cultura di massa.\n\"Una mamma per amica\" \u00e8 stato citata spesso in altre serie televisive:"}
{"id": "102676", "revid": "1318658", "url": "https://it.wikipedia.org/wiki?curid=102676", "title": "Edifici tradizionali Ashanti", "text": "Gli edifici tradizionali Ashanti consistono in una serie di 13 edifici costruiti dall'etnia Ashanti nell'omonima provincia della Repubblica del Ghana. Nel 1980 sono stati dichiarati Patrimonio dell'Umanit\u00e0 dall'UNESCO. Si tratta di abitazioni tradizionali, definite \"dimore di uomini e dei\".\nL'Impero Ashanti (anche Asante) (1570-1900), fu uno dei pi\u00f9 importanti stati africani del periodo precoloniale. Raggiunse il massimo sviluppo nel XVIII secolo grazie soprattutto agli scambi commerciali (in particolare di oro e schiavi) con gli europei, soprattutto portoghesi, olandesi e inglesi, ma anche danesi, svedesi, francesi e tedeschi, che avevano istituito una serie di basi commerciali lungo la Costa d'Oro (zona dell'attuale Ghana).\nTra il 1823 e il 1901 gli inglesi affermarono il controllo sull'area e impegnarono la civilt\u00e0 Ashanti in una serie di guerre, che ridusse progressivamente il loro potere e contribui a distruggere la maggior parte delle opere artistiche e architettoniche di questo popolo. Gli edifici inclusi nel sito dell'UNESCO sono gli ultimi rimasti. L'inserimento nella lista dei patrimoni dell'umanit\u00e0 fu dettata soprattutto dal fatto che, essendo prevalentemente costruiti in argilla, legno e paglia sono facilmente deperibili e necessitano quindi una particolare cura.\nGli edifici tradizionali Ashanti sono uno dei due siti patrimonio dell'umanit\u00e0 nel Ghana. L'altro \u00e8 costituito dall'insieme di forti e castelli coloniali costruiti dagli europei nel periodo tra il 1482 e il 1786."}
{"id": "102680", "revid": "287204", "url": "https://it.wikipedia.org/wiki?curid=102680", "title": "Amanita muscaria", "text": "Lovolo malefico (Amanita muscaria) \u00e8 un fungo velenoso e psicoattivo, tra i pi\u00f9 appariscenti del bosco.\nEtimologia.\nDal latino \"muscarius\", attinente alle mosche, per le sue propriet\u00e0 moschicide.\nDescrizione della specie.\nCappello.\nDa 8 a 20\u00a0cm di diametro, colore da rosso vermiglio a rosso acceso, raramente giallastro, cosparso di verruche bianche o gialle (resti del velo); orlo liscio, ma striato nel senso delle lamelle; cuticola viscida a tempo umido, facilmente staccabile dal cappello. Allo stato giovanile \u00e8 chiuso e a forma emisferica che, una volta maturo, si apre assumendo la consueta forma a fungo.\nLamelle.\nFitte, libere, bianche, talvolta volgenti al giallo-limone, con lamellule. Le lamelle sviluppano l'imenio, la parte fertile del fungo dalla quale si formano le spore.\nGambo.\nCilindrico e slanciato, bulboso alla base, bianco e portante anello e volva. Nettamente bulboso alla base, pieno poi cavo, spesso squamuloso-forforaceo. Fino a 20\u201325\u00a0cm circa di altezza per 1-3 di spessore.\nAnello.\nCollocato nella parte alta del gambo, ampio, membranoso, bianco, persistente, un po' striato.\nVolva.\nDissociata in fasce anulari concentriche, che avvolgono il tratto bulboso dello stipite, bianche e persistenti.\nCarne.\nBianca, colore arancione sotto la cuticola del cappello.\nDistribuzione e habitat.\nEstate-autunno nei boschi di conifere e di latifoglie, pi\u00f9 frequente sotto conifere. Molto diffuso.\nIl suo habitat e il periodo di nascita lo accomunano al fungo porcino, per questo viene considerato un \"fungo spia\" e in alcuni luoghi viene chiamato \"segnabrise\".\nCommestibilit\u00e0.\nPsicoattivo\nIl consumo di questo fungo causa l'insorgenza della cosiddetta sindrome panterinica, che prende il nome da un altro fungo appartenente alla stessa famiglia, \"Amanita pantherina\". L'insorgenza di tale sindrome \u00e8 dovuta alla presenza combinata di sostanze neuroattive nel fungo, come l'acido ibotenico, il muscimolo e il muscazone.\nLa sindrome \u00e8 caratterizzata da manifestazioni come ebbrezza simil-alcolica, formicolio, blande allucinazioni visive e olfattive, depersonalizzazione, sensazione di sognare (stato onirico), depressione, talvolta agitazione psicomotoria, talvolta nausea e vomito.\nIn varie parti d'Italia, fino al diciannovesimo secolo il fungo veniva consumato dopo essere stato spurgato dal principio attivo attraverso marinatura, metodo pi\u00f9 diffuso in Italia centrale, oppure dopo essere stato pulito dalla cuticola e bollito in acqua o latte (metodo tuttora usato nella zona del Lago di Garda).\nTassonomia.\nVariet\u00e0.\nL\"A. muscaria\" annovera diverse variet\u00e0 e forme come ad esempio:\nSpecie simili.\nNelle forme pi\u00f9 aranciate e in assenza di verruche (per slavatura da piogge), pu\u00f2 essere confuso dai pi\u00f9 sprovveduti con l\"Amanita caesarea\", dalla quale si distingue facilmente per le lamelle bianche anzich\u00e9 giallo zabaione.\nAttenzione: l\"Amanita muscaria var. aureola\" pu\u00f2 essere facilmente confusa con l\"Amanita caesarea\" dai meno esperti.\nChimica.\nDal fungo sono state isolate numerose sostanze:\nSono invece sostanze isolate in laboratorio come:\nad aver suscitato, nei volontari cui sono stati somministrate, esperienze psichedeliche similari a quelle provocate dal fungo.\nLa quantit\u00e0 di Muscazone contenuto nel fungo pu\u00f2 variare di molto, anche a seconda della zona di raccolta: questo spiegherebbe come mai la potenza psichedelica \u00e8 incostante da fungo a fungo.\nIl Muscimolo, invece, viene escreto intatto per via urinaria: questo potrebbe spiegare l'abitudine, testimoniata da vari scritti, di riciclare le urine di chi ha assunto la \"muscaria\".\nUsi.\nTestimonianze storiche, come manufatti e pitture murali, testimoniano che le propriet\u00e0 psicotrope dell\"A. muscaria\" erano conosciute sin dai tempi antichi e che tale fungo venisse utilizzato per riti religiosi in tutto il mondo. Rappresentazioni di amanite, con buona probabilit\u00e0 \"a. muscaria\", sono state ritrovate in pitture rupestri nel deserto del Sahara risalenti al Paleolitico (9000-7000 a.C.)"}
{"id": "102681", "revid": "1543377", "url": "https://it.wikipedia.org/wiki?curid=102681", "title": "Amanita gemmata", "text": "Amanita gemmata \u00e8 un basidiomicete della famiglia delle Amanitaceae. \u00c8 stato a lungo considerato un fungo commestibile, anche se gi\u00e0 dagli anni 1960 \u00e8 stata riscontrata una lieve tossicit\u00e0 non costante, che ha dato luogo a casi di lieve avvelenamento specie con una cottura leggera. \u00c8 stato pertanto definito come una \"specie non tollerata da certe persone\". Per tale motivo il consumo di questa specie \u00e8 sconsigliato, anche in quanto confondibile con la pericolosa \"Amanita pantherina\".\nDescrizione della specie.\nCappello.\nNon molto carnoso, emisferico o conico-convesso, poi espanso, di colore giallo o giallo-ocra, spesso al centro di colore rossastro; viscoso, con verruche fioccose, biancastre, irregolari; talvolta del tutto glabro; margine minuto, tipicamente striato.\nLamelle.\nFitte, disuguali, ventricose, non annesse al gambo, bianche.\nGambo.\nBianco, fibrilloso, tozzo oppure alto; cilindrico, ingrossato alla base, terminante in un bulbo ovoidale o globoso, o appena ingrossato.\nAnello.\nBianco, fragile, pendulo e poi fugace.\nCarne.\nBianca, giallognola sotto la cuticola.\nSpore.\nBianche in massa, non amiloidi, ellittiche, 9-11 x 7-8\u00a0\u00b5m.\nDistribuzione e habitat.\nCresce in primavera-estate (talvolta anche in autunno), nei boschi di conifere e latifoglie, su terreni sabbiosi o calcarei.\nCommestibilit\u00e0.\nSospetto! Commestibile con estrema cautela, velenoso da crudo ed indigesto se consumato insieme a bevande alcoliche.\nNel passato anche recente ha dato luogo a diversi casi di avvelenamento, anche se non di grave entit\u00e0.\nNel caso si intenda consumarlo, si raccomanda di cuocerlo molto bene, di eliminare l'acqua di cottura e di non assumerne quantit\u00e0 eccessive.\nI pi\u00f9 inesperti possono confonderlo facilmente con la velenosissima \"Amanita pantherina\" di cui, secondo voci non confermate, potrebbe essere una variet\u00e0 avente una tossicit\u00e0 di gran lunga inferiore; tale ipotesi potrebbe essere avvalorata non tanto dalla presenza di verruche sul cappello, quanto dalla volva circoncisa sormontata da uno o due cercini.\nTassonomia.\nVariet\u00e0.\nLa \"fo. amici\" di taglia maggiore e portamento pi\u00f9 robusto, con cappello (7-15 cm) crema-giallastro, cresce in ambiente mediterraneo."}
{"id": "102684", "revid": "1528507", "url": "https://it.wikipedia.org/wiki?curid=102684", "title": "Compiere", "text": "Compiere (termine e pronuncia italiana) \u00e8 un'applicazione libera di Enterprise Resource Planning e Customer Relations Management pensata per le piccole-medie imprese.\nViene sviluppata in Java dalla Compiere, Inc., una societ\u00e0 di San Francisco, California, il cui CEO \u00e8 Jorg Janke.\nSono disponibili a pagamento documentazione e contratti di supporto.\nCompiere gestisce diverse aree e determinati processi:"}
{"id": "102687", "revid": "842782", "url": "https://it.wikipedia.org/wiki?curid=102687", "title": "Mathias Gr\u00fcnewald", "text": ""}
{"id": "102688", "revid": "125018543", "url": "https://it.wikipedia.org/wiki?curid=102688", "title": "Totocalcio", "text": "Il Totocalcio (acronimo di \"Totalizzatore calcistico\") \u00e8 un concorso a premi istituito nel 1946 e gestito dall'Amministrazione Autonoma dei Monopoli di Stato (AAMS), il cui obiettivo \u00e8 la previsione degli esiti di 13 partite di calcio (14 fino al 2021). Per ogni singola partita inserita in schedina si deve marcare 1 se si pronostica la vittoria della squadra che gioca in casa, X se si prevede un pareggio, 2 se invece si prevede la vittoria della squadra ospite. Il montepremi \u00e8 pari a circa un terzo del totale della somma giocata per il singolo concorso. Attualmente sono previste sei categorie di vincita: 1\u00aa categoria (13 risultati esatti), 2\u00aa categoria (11 risultati esatti), 3\u00aa categoria (9 risultati esatti); 4\u00aa categoria (7 risultati esatti); 5\u00aa categoria (5 risultati esatti); 6\u00aa categoria (3 risultati esatti). In mancanza di vincite di prima categoria (13 risultati esatti) il montepremi si accumula con quello del concorso successivo determinando cos\u00ec il jackpot del 13. Per ogni schedina, si pu\u00f2 scegliere una sola modalit\u00e0 di gioco previste.\nLa giocata minima \u00e8 di una colonna (due colonne fino al 2021) e quella massima di . Il costo di una colonna \u00e8 pari a 1 euro (0,50 euro fino al 2021).\nDescrizione.\nLa versione originaria del concorso, ideato da Massimo Della Pergola, Fabio Jegher e Geo Molo (\"padri\" della SISAL) nel 1946 (non si chiamava ancora Totocalcio, nome che avrebbe assunto nel 1948, col passaggio ai Monopoli di Stato), prevedeva di pronosticare 12 risultati. Fu aggiunta una tredicesima partita a partire dal concorso numero 20 della stagione 1950-1951 (da cui deriv\u00f2 l'espressione \"fare tredici al Totocalcio\"), mentre dal concorso numero 1 del 17 agosto 2003 al concorso 50 del 21 dicembre 2021 ne venne inserita una quattordicesima (per cui la vincita massima venne ribattezzata \"Tredicissimo\").\nIl montepremi pi\u00f9 alto registrato fu di 34\u00a0470\u00a0967\u00a0370 lire in occasione del concorso n. 17 del 5 dicembre 1993, anche se le vincite distribuite in tale occasione furono nella media del concorso: i 1\u00a0472 \"tredici\" vinsero infatti poco meno di 12 milioni di lire; un mese prima, invece, fu registrata la vincita pi\u00f9 alta in assoluto per tale concorso: il 7 novembre, infatti, furono realizzati solo tre tredici che pagavano ciascuno circa cinque miliardi: in una ricevitoria di Crema fu giocato un sistema che pag\u00f2 5\u00a0549\u00a0756\u00a0245 lire.\nLe puntate al Totocalcio concorrono a finanziare le attivit\u00e0 del CONI, che il 14 aprile 1997 premi\u00f2 i 50 anni del concorso con la Stella d'oro al merito sportivo.\nA partire dal 1994, al Totocalcio si sono affiancati altri concorsi a pronostico legati al mondo del calcio, quali Totogol, Totosei e Totobingol (questi ultimi due giochi sono stati introdotti nell'estate del 1996 e poi \"sospesi a tempo indeterminato\" - ma di fatto soppressi - nel 2003). Sia per l'abbondanza di concorsi legati al calcio che per la liberalizzazione delle scommesse sugli eventi sportivi, la popolarit\u00e0 del Totocalcio \u00e8 andata scemando. L'introduzione di altri giochi a pronostici ormai pi\u00f9 popolari e che distribuiscono montepremi pi\u00f9 elevati, in primis il Superenalotto, ha determinato un crollo del montepremi e del sostegno finanziario al CONI derivante da questo gioco.\nPer i motivi suddetti, a partire dalla stagione 2003-2004 la formula del Totocalcio venne decisamente ritoccata: le partite da pronosticare passarono da 13 a 14, fu introdotto il concorso parallelo \"Il 9\" e furono liberalizzate le scommesse sulle partite dei campionati esteri e delle coppe europee (prima di allora si pronosticava principalmente su Serie A, Serie B, Serie C e la Coppa Italia, senza contare le partite dei tornei principali riservati alle Nazionali di calcio). Di conseguenza vennero istituiti ulteriori concorsi al mercoled\u00ec e al sabato, oltre a quello tradizionale della domenica; inoltre, se in precedenza il concorso veniva in genere sospeso durante il periodo estivo (a parte occasioni del tutto eccezionali) per via dei campionati italiani fermi, adesso si svolge regolarmente tutto l'anno, visto che alcuni campionati nazionali esteri si disputano anche d'estate.\nDall'11 ottobre 2004 le partite del Totocalcio sono abbinate anche al Totogol.\nFino al 2021 erano previste tre categorie di vincita: 1\u00aa categoria (14 risultati esatti), 2\u00aa categoria (13 risultati esatti), 3\u00aa categoria (12 risultati esatti); in pi\u00f9 vi era una categoria supplementare (9 risultati esatti), riservata per il concorso parallelo \u201cIl 9\u201d (in cui si poteva facoltativamente scommettere anche sull'esito delle sole prime 9 partite riportate in schedina). In mancanza di vincite di prima categoria (14 risultati esatti) il montepremi si accumulava con quello del concorso successivo determinando cos\u00ec il jackpot del 14.\nPrima schedina.\nLa schedina del primo concorso SISAL, indetto il 5 maggio 1946, prevedeva (in ordine) 4 incontri del girone finale della Divisione Nazionale 1945-1946, 2 incontri del girone finale della Serie B-C Alta Italia 1945-1946 e i restanti 6 (pi\u00f9 2 di riserva) provenienti dalla Coppa Alta Italia. La giocata di una colonna costava 30 lire e il primo vincitore fu il romano Emilio Biasotti, che indovinando la combinazione esatta di quel concorso si aggiudic\u00f2 lire.\nNuova formula.\nA partire dall'8 gennaio 2022, il gioco ha subito un restyling seguito dall'abolizione del Totogol, Il 9 e Big Match. Con questa nuova formula, il punteggio massimo per vincere \u00e8 di 13 partite giocate divise in due palinsesti: otto partite obbligatorie da giocare e da un minimo di sette a un massimo di dodici partite opzionali.\nIl giocatore, sulla schedina per poter vincere deve giocare su un pannello le gare obbligatorie pi\u00f9 quelle opzionali a sua scelta, inoltre, oltre a \"Il 13\" esistono cinque categorie di vincita come segue:\nPer ogni combinazione, \u00e8 prevista una sola categoria di vincita e in caso di mancata vittoria del montepremi massimo, il meccanismo di accumulo \u00e8 lo stesso del jackpot.\nGli incassi, saranno suddivisi in queste percentuali: montepremi (75%), punto vendita (8%), Sport e Salute (12%) e concessionario (5%).\nPer ogni schedina si possono giocare dei sistemi, solo con la Formula 11 e con la Formula \u201cIl 13\u201d, selezionando pi\u00f9 di un pronostico per uno o pi\u00f9 eventi e/o inserire pi\u00f9 eventi opzionali e rispettando il limite di 8 192 colonne."}
{"id": "102689", "revid": "110157", "url": "https://it.wikipedia.org/wiki?curid=102689", "title": "Matematica. Un'introduzione", "text": "Matematica: un'introduzione \u00e8 un saggio di Timothy Gowers, matematico inglese vincitore della medaglia Fields, con cui l'autore intende avvicinare il lettore comune alla materia. Contiene le principali informazioni per affascinare una persona alla matematica in poche pagine."}
{"id": "102690", "revid": "1086846", "url": "https://it.wikipedia.org/wiki?curid=102690", "title": "Serie C2 1984-1985", "text": "La Serie C2 1984-1985 fu il settimo campionato di categoria. La stagione inizi\u00f2 il 23 settembre 1984 e si concluse il 27 giugno 1985.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:\nSpareggi.\nSpareggi promozione.\nGirone all'italiana\nLegenda:\nGirone D.\nClassifica finale.\nLegenda:\nRegolamento:\nNote:"}
{"id": "102692", "revid": "22475", "url": "https://it.wikipedia.org/wiki?curid=102692", "title": "Pangramma", "text": "Un pangramma (o anche pantogramma, dal greco , \"pan gramma\", \"tutte le lettere\") \u00e8 una frase di senso compiuto, la pi\u00f9 breve possibile, in cui vengono utilizzate tutte le lettere dell'alfabeto. Si chiama pangramma eteroletterale quello in cui tutte le lettere dell'alfabeto compaiono una sola volta.\nPangrammi in italiano.\nLa lingua italiana permette di produrre diversi pangrammi di diversa lunghezza. Tra i pi\u00f9 famosi troviamo:\nGNOME utilizza il pangramma \"Quel fez sghembo copre davanti\" (26 lettere) quando si apre un file di caratteri.\nUn pangramma in italiano che include anche le lettere dell'alfabeto straniero \u00e8 \"Quel vituperabile xenofobo zelante assaggia il whisky ed esclama: alleluja!\"\nPer la verifica delle telescriventi era abitudine utilizzare il pangramma \"Fabrizio ha visto Max acquistandogli juta per New York 1234567890\".\nFamoso \u00e8 anche il pangramma eteroletterale (comprendente, cio\u00e8, tutte le lettere senza mai ripeterne neanche una) ideato negli anni ottanta da Umberto Eco: \"Tv? Quiz, BR, FLM, DC... Oh, spenga!\"\nPangrammi in altre lingue.\nInglese.\nIl pi\u00f9 famoso in lingua inglese \u00e8 \"The quick brown fox jumps over the lazy dog\", usata nei computer (e originariamente nelle telescriventi) per testare la resa grafica dei caratteri di stampa (font), ed usata anche per verificare la conoscenza del Codice Morse.\nQuesto pangramma \u00e8 presente nel libro \"Scouting for Boys\" di Robert Baden-Powell, fondatore del movimento scout, ed \u00e8 stato tradotto da Mario Sica nella versione italiana del libro, \"Scautismo per ragazzi\", in \"Ma la volpe col suo balzo ha raggiunto il quieto Fido\", che utilizza tutte le lettere dell'alfabeto italiano. Il traduttore Daniele Petruccioli ha trovato un equivalente ancora pi\u00f9 corto con il pangramma \"Fu questa volpe a ghermir d\u2019un balzo il cane\".\nTedesco.\nAncora pi\u00f9 completo \u00e8 il pangramma tedesco: \"Zw\u00f6lf Boxk\u00e4mpfer jagen Viktor quer \u00fcber den gro\u00dfen Sylter Deich\" (traducibile come \"dodici pugili inseguono Viktor lungo la grande diga di Sylt\"). Esso contiene infatti, oltre alle ventisei lettere, anche tutte le vocali con umlaut e la doppia s. Talvolta si trova anche il pi\u00f9 semplice \"Victor jagt zw\u00f6lf Boxk\u00e4mpfer quer \u00fcber den Sylter Deich\", mancante per\u00f2 della doppia s. C'\u00e8 un altro pangramma in tedesco senza nessuna delle lettere speciali \u00c4 \u00d6 \u00dc \u1e9e: \"Franz jagt im komplett verwahrlosten Taxi quer durch Bayern\".\nFrancese.\nIn francese un pangramma famoso \u00e8 \"Portez ce vieux whisky au juge blond qui fume\", traducibile come \"portate questo whisky vecchio al giudice biondo che fuma\".\nSloveno.\nIn sloveno \u00e8 nota la frase \"V ko\u017eu\u0161\u010dku hudobnega fanta stopiclja mizar\", traducibile come \"nella pelliccia del ragazzo cattivo cammina piano il falegname\".\nPolacco.\nIn polacco \u00e8 nota la frase \"Str\u00f3\u017c pchn\u0105\u0142 ko\u015b\u0107 w quiz g\u0119d\u017ab vel fax myj\u0144\", traducibile come \"Il guardiano ha spinto l'osso nel lavaggio del fax con il quiz\"."}
{"id": "102694", "revid": "124944597", "url": "https://it.wikipedia.org/wiki?curid=102694", "title": "Lente di Fresnel", "text": "Una lente di Fresnel \u00e8 un tipo di lente inventata dal fisico Augustin-Jean Fresnel nel 1827, originariamente per l'impiego specifico nei fari per la navigazione, caratterizzata da uno spessore totale ridotto che permette la costruzione di ottiche meno ingombranti. L'impiego venne esteso successivamente a molti altri campi come per esempio quello della fotografia con la costruzione di ottiche.\nStruttura e principio.\nLa lente Fresnel permette la costruzione di ottiche di grande dimensione e piccola lunghezza focale senza l'ingombro, lo spessore ed il peso del materiale necessario per costruire una lente sferica convenzionale di equivalente potere diottrico.\nIl risultato \u00e8 ottenuto frazionando la lente sferica in una serie di sezioni anulari concentriche, chiamate anelli di Fresnel. Per ogni zona lo spessore della lente viene limitato, trasformando la curva continua in una serie di superfici con la stessa curvatura ma non continue. La figura illustra chiaramente il concetto.\nVengono dette lenti di Fresnel, o lamine a zone di Fresnel, per estensione, oggetti di funzione analoga, operanti a lunghezze d'onda al di fuori dello spettro visibile, come quelle in uso nei microscopi a raggi X.\nDimensione delle lenti dei fari.\nInizialmente Fresnel progett\u00f2 sei tipi di lenti per fari, di diversa dimensione e lunghezza focale. Le diverse dimensioni sono chiamate \"ordini\" e andavano inizialmente dal primo ordine, pi\u00f9 grandi e potenti, al sesto ordine. In seguito venne aggiunta una dimensione intermedia tra il terzo e il quarto ordine, e furono sviluppate anche lenti al di sopra del primo ordine - chiamate meso-radiali e iper-radianti (o iper-radiali) - e lenti di settimo e ottavo ordine.\nL'idea di usare lenti pi\u00f9 grandi di quelle del primo ordine venne avanzata per la prima volta dall'ingegnere britannico Thomas Stevenson nel 1869, quando lo sviluppo di bruciatori a gas sempre pi\u00f9 grandi e potenti permetteva di avvistare le luci dei fari a distanze sempre maggiori e anche in caso di nebbia, ma allo stesso tempo causava problemi di surriscaldamento alle lenti di primo ordine.\nI primi test sulle nuove lenti avvennero nel 1885 presso i Fari di South Foreland nel Regno Unito, e due anni dopo le prime lenti iper-radiali furono montate su alcuni fari. Tali lenti furono installate su 31 fari in giro per il mondo. A partire dagli anni '20 del XX secolo le nuove tecnologie di illuminazione resero le grandi lenti obsolete, ma alcune continuano ad essere in funzione, come il faro di Punta Makapuu alle Hawaii, il faro di Manora Point in Pakistan, il faro di Santa Maria a Laguna in Brasile o il faro di Cabo de S\u00e3o Vicente in Portogallo.\nFurono costruite solo due lenti meso-radiali, una misura intermedia tra quelle del primo ordine e quelle iper-radiali, che vennero installate sul faro di Abrolhos e sul faro di Ilha Rasa in Brasile, in entrambi i casi ancora in funzione.\nImpieghi.\nA causa della frammentazione che introduce nelle immagini, la lente Fresnel \u00e8 utilizzata dove sia importante ridurre il peso dell'oggetto anche a scapito di una qualit\u00e0 nell'immagine ottimale. Le tecnologie meccaniche in continuo miglioramento e l'uso di migliori polimeri permettono, aumentando la densit\u00e0 delle serie di sezioni, di migliorare le caratteristiche ottiche dei diottri.\nL'impiego pi\u00f9 noto \u00e8 nei fari, dove oltre alla lente sono spesso aggiunti prismi ottici per deviare altri raggi luminosi ed incrementare la luminosit\u00e0 complessiva della lampada. Le dimensioni delle lenti per i fari spaziano da 60 centimetri in diametro a 3,7\u00d71,8 metri e oltre, con focale di 90 centimetri.\nLenti di Fresnel vengono usate nei settori pi\u00f9 disparati, dai mirini di alcune fotocamere, ai visori per la realt\u00e0 virtuale, a sistemi di ingrandimento per grandi superfici, come interi fogli, ai lunotti posteriori ad effetto grandangolare di veicoli, e in questo caso si tratta di lenti negative, ed altro.\nLenti pi\u00f9 semplici ed economiche in plastica stampata sono usate nei proiettori di trasparenti (episcopio), come lenti di ingrandimento e nei sensori di rilevamento dei comuni sistemi di sicurezza. Il principio di Fresnel \u00e8 impiegato anche in alcuni forni solari e per motore Stirling.\nLenti di Fresnel vengono usate per degli specchi piani nei concentratori lineari degli impianti solari termodinamici (chiamati CSP: ), per concentrare tramite pi\u00f9 lenti la radiazione solare tutta su unica linea di fuoco, scaldare un fluido ad alta temperatura e poi tramite turbina e alternatore generare energia elettrica. Le lenti di Fresnel permettono di avere una maggiore superficie riflettente a parit\u00e0 di area occupata ed inoltre gli specchi piani sono pi\u00f9 economici dei riflettori lineari parabolici.\nLe costolature di vetro poste all'interno dei fari delle auto sono delle varianti della lente di Fresnel.\nIl principio della lente di Fresnel viene anche utilizzato per macchine di misura ottiche per rilievi di bordi di particolari meccanici, come ad esempio profili di ruote dentate.\nLa lente di Fresnel viene ampiamente utilizzata anche nei sistemi di rilevazione passiva ad infrarossi (PIR) quali apparecchi accendiluce o rilevatori di allarme in sostituzione al pi\u00f9 ingombrante e costoso sistema a specchio."}
{"id": "102699", "revid": "120839424", "url": "https://it.wikipedia.org/wiki?curid=102699", "title": "Serie C2 1985-1986", "text": "La Serie C2 1985-1986 fu l'ottavo campionato di categoria. La stagione inizi\u00f2 il 22 settembre 1985 e si concluse il 8 giugno 1986.\nStagione.\nAggiornamenti.\nPer motivi economici, il non si iscrive al campionato. Al suo posto viene ripescato il . Al \u00e8 stata revocata la promozione per illecito sportivo. Al suo posto \u00e8 stato ripescato il .\nGirone A.\nClassifica finale.\nLegenda:\nRegolamento:\nNote:\nStatistiche.\nSquadre.\nPrimati stagionali.\nFonte:\nGirone B.\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nFonte:\nGirone C.\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nFonte:\nGirone D.\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nFonte:"}
{"id": "102715", "revid": "1118", "url": "https://it.wikipedia.org/wiki?curid=102715", "title": "Device driver", "text": ""}
{"id": "102716", "revid": "47767", "url": "https://it.wikipedia.org/wiki?curid=102716", "title": "Metrofane (nome)", "text": "Origine e diffusione.\nDeriva dal nome greco \u039c\u03b7\u03c4\u03c1\u03bf\u03c6\u03ac\u03bd\u03b7\u03c2 (\"Metrophanes\"), che \u00e8 composto da \u03bc\u03ae\u03c4\u03b7\u03c1 (\u03bc\u03b7\u03c4\u03c1\u03bf\u03c2, \"metros\", genitivo di \u03bc\u03b7\u03c4\u03b7\u03c1, \"meter\", \"madre\") e \u03c6\u03b1\u03bd\u03b7\u03c2 (\"phanes\", \"apparenza\", \"aspetto\", da \u03c6\u03b1\u03af\u03bd\u03bf\u03bc\u03b1\u03b9, \"phainomai\", \"apparire\"); il significato complessivo pu\u00f2 essere interpretato come \"di aspetto materno\". Il primo elemento si ritrova anche nei nomi Metrodoro e Demetra, mentre il secondo Aristofane, Teofane ed Epifanio.\nOnomastico.\nL'onomastico si pu\u00f2 festeggiare il 4 giugno in ricordo di san Metrofane, primo vescovo di Bisanzio; Le Chiese orientali ricordano inoltre, in data 11 giugno, san Metrofane Tzi, martire con la moglie Tatiana e altri compagni a Pechino."}
{"id": "102718", "revid": "125156741", "url": "https://it.wikipedia.org/wiki?curid=102718", "title": "Windows 9x", "text": "Con il termine Windows 9x si \u00e8 soliti indicare i sistemi operativi Windows 95, Windows 98 e Windows Me prodotti da Microsoft accomunati dal fatto di discendere da MS-DOS e dalle versioni di Windows a 16 bit. Talvolta erano chiamati anche Windows 4.x dalla versione di questi sistemi operativi.\nDescrizione.\nL'uscita di Windows 95 deluse le aspettative di un sistema a 32-bit per il grande pubblico: si trattava infatti di un sistema ibrido a 16/32-bit, nel quale molte parti del kernel erano ricavate direttamente da MS-DOS. Tuttavia questo permise di godere di molti vantaggi dei 32 bit su un sistema leggero, visto che poteva girare su processori 80386 con soli 4 MB di RAM.\nIl problema pi\u00f9 serio del tipico sistema Windows 9x era tuttavia l'instabilit\u00e0 del sistema operativo, causata principalmente da una non completa protezione della memoria e dalla presenza del supporto driver \"universale\" (incluso in Windows 9x per semplificare la configurazione dell'hardware agli utenti domestici), che di frequente causava conflitti di driver.\nMicrosoft commercializz\u00f2 parallelamente i sistemi operativi della famiglia Windows NT, interamente a 32 bit e basati su un kernel completamente diverso e molto pi\u00f9 stabile, ma che richiedevano potenze di calcolo troppo elevate per i computer degli anni novanta. Solo l'arrivo di Windows XP, nel 2001, appartenente alla famiglia NT, ha permesso di abbandonare il kernel di Windows 9x anche per i computer di fascia pi\u00f9 bassa, che ormai disponevano di una potenza di calcolo pi\u00f9 che sufficiente.\nNel 2001 il supporto di Windows 95 termin\u00f2, nel 2006 quello di Windows 98 e Me."}
{"id": "102721", "revid": "115779167", "url": "https://it.wikipedia.org/wiki?curid=102721", "title": "Applet", "text": "In informatica il termine applet (neologismo degli anni novanta, composto aplologico di \"application\" e \"let\", usato in italiano al maschile e traducibile come \"piccolo programma\") indica un programma che viene eseguito come \"ospite\" nel contesto di un altro programma, detto per questo \"container\", su un computer client (elaborazione lato client). In altre parole, un applet \u00e8 un programma progettato per essere eseguito all'interno di un programma-contenitore; ne consegue che l'applet non pu\u00f2 essere eseguito indipendentemente da un altro programma.\nDescrizione.\nIl termine \u00e8 stato introdotto sin dal 1993 con gli Applescript, anche se, oggigiorno, \u00e8 comunemente riferito alle applet Java, ospitate (\"fatte girare\" nel gergo informatico) da un browser.\nEsempi di applet sono Adobe Flash e Windows Media Player quando utilizzati come elementi oggetto all'interno di pagine web.\nGli applet presentano in genere qualche forma d'interfaccia utente. Questa \u00e8 la caratteristica che le distingue da programmi scritti con linguaggi di \"scripting\" (ad esempio JavaScript) i quali, anche se eseguiti nel contesto di un programma ospite sul client, non vengono generalmente considerati applet.\nIl programma \"ospite\" eseguito nel contesto di un altro programma su di un computer server \u00e8 invece definito \"Servlet\" (elaborazione lato server)."}
{"id": "102731", "revid": "767487", "url": "https://it.wikipedia.org/wiki?curid=102731", "title": "Good Bye, Lenin!", "text": "Good Bye, Lenin! \u00e8 un film del 2003 di Wolfgang Becker, interpretato da Daniel Br\u00fchl e Katrin Sass.\nLa pellicola, divenuta uno dei maggiori successi di sempre del cinema tedesco, \u00e8 ispirata al fenomeno post-riunificazione dell\"Ostalgie\".\nTrama.\nBerlino Est, 1978. Dopo essere stata interrogata da alcuni agenti della Stasi a proposito del marito scappato all'Ovest, Christiane, una tranquilla madre di famiglia sempre rimasta lontana dalla politica, cade in depressione, lasciando i suoi due bambini Alex e Ariane nello sconforto. Dopo qualche mese in ospedale, la donna si riprende e, per uscire da questa difficile situazione, inizia a dedicarsi anima e corpo alla causa e agli ideali della Repubblica Democratica Tedesca, diventandone una fervente sostenitrice.\nUndici anni dopo, la sera del 7 ottobre 1989, Christiane \u00e8 tra gli invitati al ricevimento ufficiale per il quarantesimo anniversario della DDR. Nello stesso momento centinaia di persone, tra cui anche suo figlio Alex, scendono in strada durante una delle sempre pi\u00f9 frequenti manifestazioni di protesta del popolo, oramai insofferente verso il logoro regime socialista che tiene le redini del Paese. Nei tumulti che seguono, la donna scorge proprio Alex pestato e arrestato dalla polizia: a quella vista, Christiane viene colpita da un infarto ed entra in coma.\nLa donna si risveglia dopo otto mesi, non immaginando che in questo breve lasso di tempo il mondo attorno a lei \u00e8 profondamente cambiato: il Muro \u00e8 caduto spazzando via quarant'anni di socialismo, e le due Germanie si stanno avviando a passo spedito verso la riunificazione. I suoi figli si sono subito adattati alla nuova realt\u00e0: Alex, dopo la chiusura della cooperativa di riparatori TV dove lavorava, \u00e8 rimasto nel settore diventando installatore di parabole satellitari, iniziando al contempo una relazione con Lara, una bella infermiera russa conosciuta per caso la sera del suo pestaggio, poi reincontrata in ospedale mentre assisteva sua madre; invece Ariane, giovane ragazza madre, ha lasciato l'universit\u00e0 per andare a lavorare in un fast food dove ha conosciuto il collega occidentale Rainer, il quale \u00e8 presto diventato il suo compagno dandole un nuovo figlio.\nPer evitarle il contraccolpo psicologico, ritenuto fatale dai medici, Alex \u2014 confidando nel fatto che la madre deve restare a riposo per molto tempo, e aiutato dalla riluttante sorella e da Denis, nuovo amico trovato all'Ovest e aspirante regista \u2014 \"preserva\" la normalit\u00e0 della DDR all'interno di una stanza del proprio appartamento: recupera cimeli, prodotti e giornali della Germania Est, realizza improbabili ma credibili telegiornali della televisione orientale per tenere aggiornata la madre, fino a coinvolgere sempre pi\u00f9 amici e vicini nella lunga pantomima, sperando che la donna non scopra mai la verit\u00e0.\nTutto sembra precipitare quando un giorno Christiane, non controllata dai figli, si alza dal letto ed esce di casa. Percorrendo pochi metri, vede intorno a s\u00e9 un mondo completamente diverso da come l'aveva lasciato: vestiti alla moda, arredamenti creativi, automobili di lusso, immagini sante e simboli neonazisti, pubblicit\u00e0 occidentali e non ultimo un elicottero che sta portando via una grande statua di Lenin. Ancora una volta Alex riesce a cavarsela con uno stratagemma, inventando una fuga di cittadini da Berlino Ovest alla zona Est, dettata dalla crisi del capitalismo occidentale, e sembra convincere la madre che nulla \u00e8 cambiato.\nIn seguito, Christiane sente per la prima volta il bisogno di raccontare ai due figli la verit\u00e0 riguardo al padre, il quale ripar\u00f2 anni prima al di l\u00e0 del Muro: lei aveva sempre raccontato loro che il genitore era fuggito con un'altra donna; in realt\u00e0, la coppia aveva progettato di comune accordo la fuga da un sistema socialista che stava sempre pi\u00f9 opprimendo lui, ma all'ultimo lei non se l'era sentita di raggiungerlo per la paura di perdere i figli.\nAppresa la verit\u00e0, Alex corre a rintracciare l'uomo, anche perch\u00e9 la madre, dopo la confessione, ha avuto un nuovo infarto e le resta ormai poco da vivere: il suo ultimo desiderio \u00e8 quello di rivedere il marito. Mentre Alex \u00e8 in cerca del genitore, che nel frattempo si \u00e8 ricostruito una nuova famiglia, Lara, preda di sensi di colpa per la lunga serie di bugie, decide di rivelare a Christiane la verit\u00e0 sulla nuova situazione del Paese; tuttavia la donna finge di continuare a credere al gioco del figlio, anche quando, poco prima di morire, Alex ritrova il padre che pu\u00f2 cos\u00ec rivedere l'ex moglie un'ultima volta, preparando poi una decorosa uscita di scena della Germania Est: mettendo fine alla sua \"creatura\", il giovane riscrive la caduta del Muro consegnando la vittoria a un socialismo cui pure le popolazioni dell'Occidente cercherebbero ardentemente di approdare. Christiane sopravvive cos\u00ec alla sua amata DDR, spegnendosi pochi giorni dopo la nascita della nuova Germania unita.\nProduzione.\nRegia e sceneggiatura.\n\"Good Bye, Lenin!\" \u00e8 nato da un'idea di Bernd Lichtenberg, all'epoca giovane autore di Colonia, il quale aveva scritto il soggetto della pellicola \u2014 un \"mix\" di generi diversi, tra tragedia e commedia \u2014 e lo aveva fatto recapitare al regista Wolfgang Becker, poich\u00e9 lo considerava la persona pi\u00f9 adatta a dirigerlo.\nRiprese.\nLa pellicola \u00e8 stata girata interamente nella zona di Berlino, principalmente tra Karl-Marx-Allee e i \"plattenbau\" vicino ad Alexanderplatz. La produzione del film ha dovuto far ricorso alla grafica computerizzata per \"ritoccare\" molto della capitale tedesca degli anni 2000, in modo da farla cos\u00ec somigliare alla vecchia Berlino Est della Repubblica Democratica Tedesca; molti manifesti pubblicitari e insegne sono stati cancellati virtualmente, mentre i colori sono stati digitalmente smorzati per ricreare l'atmosfera del tempo.\nColonna sonora.\nLa colonna sonora del film \u00e8 del compositore francese Yann Tiersen, gi\u00e0 autore delle musiche de \"Il favoloso mondo di Am\u00e9lie\"; tra i brani di maggiore spicco figurano \"Summer '78\" e \"Mother's Journey\".\nEdizioni home video.\nIl film \u00e8 disponibile in edizione italiana in DVD-Video e Blu-ray disc, edito dal 18 febbraio 2020 da CG Entertainment che ne ha realizzato anche un'edizione speciale Blu-ray numerata e limitata a 500 copie.\nAccoglienza.\nCostato euro, in Germania il film riscuote un buon successo di pubblico, incassando la cifra di dollari. La pellicola verr\u00e0 poi distribuita in altri paesi, raggiungendo il totale di dollari (di cui circa negli Stati Uniti d'America) e diventando cos\u00ec uno dei pi\u00f9 grandi incassi nella storia del cinema tedesco.\nCasi mediatici.\nNegli anni successivi all'uscita del film, gli organi d'informazione hanno dato notizia di due fatti che ricordano molto da vicino quelli narrati nel film (che viene ovviamente citato):"}
{"id": "102743", "revid": "15756", "url": "https://it.wikipedia.org/wiki?curid=102743", "title": "Serie C2 1986-1987", "text": "La Serie C2 1986-1987 \u00e8 stata la 9\u00aa edizione del Serie C2, quarto torneo professionistico del campionato italiano di calcio.\nStagione.\nA seguito dello scandalo del Secondo Totonero, il venne retrocesso in Serie C2 direttamente dalla Serie B. Questo comporta il ripescaggio in Serie C1 del .\nIl neoretrocesso che viene ripescato in Serie C1.\nIl viene ripescato al posto del fallito .\nIl neo promosso Rifo Sud Vallo di Diano cambia denominazione in Valdiano Calcio '85.&lt;br&gt;A causa di un illecito sportivo al venne revocata la promozione. Al suo posto venne promosso il Paluani Chievo che, con la promozione mut\u00f2 anche ragione sociale in \" Associazione Calcio Chievo S.r.l.\".\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:"}
{"id": "102745", "revid": "729019", "url": "https://it.wikipedia.org/wiki?curid=102745", "title": "Stuart Watkins", "text": "La sua prima partita con la nazionale del Galles risale al 1\u00ba febbraio 1964 contro quella scozzese, a Cardiff, nella quale il Galles vince.\nVinse con il Galles il torneo Cinque Nazioni nel 1964, 1965, 1966, 1969 e 1970.\nHa indossato per tre volte la maglia dei British Lions."}
{"id": "102746", "revid": "1564499", "url": "https://it.wikipedia.org/wiki?curid=102746", "title": "Micotossine", "text": "Le micotossine, nel loro significato letterale e pi\u00f9 generale, sono sostanze chimiche tossiche prodotte da funghi.\nAlcune micotossine (amanitina, muscarina, ecc.) sono responsabili dei fenomeni di avvelenamento causati dal consumo di alcune specie di \"macromiceti\", cio\u00e8 di \"funghi\" nell'accezione comune del termine. Altre micotossine (aflatossine, tricoteceni, fumonisine, ecc.) sono prodotti da muffe e altre specie microscopiche, e sono responsabili di fenomeni di tossicit\u00e0 acuta e cronica, a causa della diffusione di queste come contaminanti di alimenti o, pi\u00f9 raramente, ambientali: quando si parla di \"micotossine\" nel settore mangimistico e cerealicolo, di solito si fa riferimento solo a questo gruppo di micotossine, che si possono accumulare come prodotti secondari di muffe dei generi Aspergillus, Penicillium e Fusarium che contaminano le colture o le derrate alimentari.\nIn Italia si registrano ogni anno casi di avvelenamento da funghi dovuti spesso a un'errata identificazione micologica di specie spontanee raccolte e mangiate. Pertanto chi opera nel campo micologico, sia per motivi di studio, sia per pura passione \"hobbystica\", non pu\u00f2 ignorare l'aspetto tossicologico di alcune specie fungine. Per coloro che si dilettano a raccogliere funghi spontanei diventa un obbligo adottare una certa cautela nel consumare specie poco note e, laddove necessario, ricorrere alla consulenza di un esperto micologo per l'esatta identificazione botanica. Per i raccoglitori inesperti, infatti, non ci sono differenze tra specie velenose e no e, nonostante vecchie e infondate credenze popolari, non esiste una regola generale per poter distinguere i funghi commestibili da quelli velenosi, bisogna conoscerli esattamente per genere e specie, e nel dubbio astenersi dall'uso alimentare. Gli avvelenamenti da funghi di solito si manifestano attraverso una molteplicit\u00e0 di sintomi, secondo la quantit\u00e0 e le specie consumate. Dal momento che la chimica di alcune tossine fungine, soprattutto quelle non mortali, \u00e8 ancora sconosciuta e un'identificazione certa dei funghi molto spesso \u00e8 difficile o addirittura impossibile, gli avvelenamenti possono essere classificati in base ai loro effetti tossicologici. \u00c8 possibile mettere in relazione i vari tipi di avvelenamento con le specie e i principi attivi responsabili.\nAltro tipo di avvelenamenti, spesso con conseguenze gravi e mortali \u00e8 dato dalla cattiva conservazione degli alimenti, funghi macroscopici compresi, che porta allo sviluppo di muffe e lieviti tossici primo fra tutti, per potenziale pericolosit\u00e0, il genere \"Aspergillus\", con effetti mutageni e cancerogeni per l'uomo e gli animali.\nLe tossine fungine possono essere raggruppate in quattro categorie in base al loro meccanismo d'azione:\nVeleni citotossici.\nAmatossine.\nLe amatossine o amanitine sono polipeptidi biciclici contenuti in specie di funghi quali l'\"Amanita phalloides\", l'\"Amanita virosa\" e l'\"Amanita verna\", la \"Galerina autumnalis\" e simili. \nSeguono le descrizioni delle principali amatossine:\nTossicologia.\nLe amanitine interferiscono con processi di sintesi proteica provocando un progressivo calo del contenuto proteico cellulare e necrosi delle cellule. L'avvelenamento con le amanitine \u00e8 caratterizzato da un lungo periodo di latenza (dalle 6 alle 48 ore, in media 6-15 ore) durante il quale il paziente non accusa alcun sintomo. I sintomi appaiono all'improvviso sotto forma di dolori addominali, vomito persistente e diarrea, accentuata, arsura e anuria. Se il paziente sopravvive a questa prima fase, pu\u00f2 dare segni di miglioramento ma a questo periodo segue generalmente una rapida e consistente perdita delle forze, prostrazione e insonnia causata dai dolori. La morte pu\u00f2 sopraggiungere entro 48 ore (dose massiccia) nel 50-90% dei casi per progressivo e irreversibile danno al fegato, ai reni, al cuore e ai muscoli, ma il malessere pi\u00f9 tipicamente permane dai 6 agli 8 giorni negli adulti e dai 4 ai 6 giorni per i bambini. Due o tre giorni dopo l'inizio dell'ultima fase, sopraggiunge itterizia, cianosi e abbassamento della temperatura. La morte di solito segue un periodo di coma e occasionalmente di convulsioni. Se si ha un miglioramento, questo generalmente richiede minimo un mese ed \u00e8 accompagnato da gonfiore del fegato. L'autopsia di solito rivela degenerazione grassa e necrosi del fegato e dei reni.\nSpecie commestibili confondibili: \"Amanita citrina\", \"Amanita caesarea\" (allo stadio di ovolo), \"Amanita ovoidea\", \"Tricholoma sejunctum\", \"Russula heterophylla\", \"Psalliota\" ssp., \"Volvaria\" ssp.\nIdrazine.\nCerte specie di false morchelle (\"Gyromitra esculenta\" e \"Gyromitra gigas\") contengono un veleno citotossico detto gyromitrina, derivato volatile dell'idrazina. L'avvelenamento tramite questa tossina assomiglia all'avvelenamento da Amanita, ma \u00e8 meno grave. Generalmente c'\u00e8 un periodo di latenza di 6-10 ore dopo l'ingestione durante il quale non appare alcun sintomo, seguito da improvviso attacco di disturbi addominali (un senso di pienezza), forte cefalea, vomito e a volte diarrea. La tossina attacca \"in primis\" il fegato, ma si riscontrano disturbi addizionali alle cellule del sangue e al sistema nervoso centrale. Il tasso di mortalit\u00e0 \u00e8 relativamente basso (2-4%). Avvelenamenti con sintomi pressappoco identici a quelli prodotti dalla \"Gyromitra\" sono stati anche riscontrati dopo l'ingestione di \"Verpa bohemica\"; si presume che la tossina sia simile alla gyromitrina ma non \u00e8 stata ancora identificata.\nSpecie commestibili confondibili: \"Morchella\" ssp.\nOrellanine.\nL'ultimo tipo di avvelenamento citotossico \u00e8 causato dal \"Cortinarius orellanus\" e simili. Il principio attivo responsabile contenuto in questo fungo \u00e8 l'orellanina, che in realt\u00e0, da , \u00e8 risultata essere un miscuglio di vari composti polipeptidici ciclici, tra i quali le cortinarine risultano essere tossicologicamente attive. Il loro meccanismo d'azione \u00e8 simile a quello delle amanitine in quanto inibiscono la sintesi proteica abbassando il contenuto proteico cellulare. Questo tipo di avvelenamento \u00e8 caratterizzato da un periodo asintomatico latente estremamente lungo, dai 3 ai 4 giorni e oltre. I primi sintomi sono un'intensa sete (polidipsia) e un'eccessiva urinazione (poliuria). A ci\u00f2 possono seguire nausea, cefalea, dolori muscolari, brividi, spasmi e perdita di conoscenza. In molti casi, grave necrosi dei tubuli renali e insufficienza renale possono portare alla morte (15%) parecchie settimane dopo l'avvelenamento. A volte una consistente degenerazione del fegato accompagna il \"deficit\" renale e la guarigione in casi meno gravi pu\u00f2 richiedere molti mesi.\nSpecie commestibili confondibili: \"Gomphidius viscidus\", \"Armillaria mellea\", \"Tricholoma equestre\", \"Cortinarius varius\".\nAflatossine.\nLe aflatossine sono micotossine prodotte da specie fungine appartenenti alla classe degli Ascomiceti (genere Aspergillus) e da alcune muffe.\nIn condizioni ambientali favorevoli le spore degli Aspergillus germinano e successivamente colonizzano svariate tipologie di alimenti, quali granaglie, mais, arachidi e altri semi oleosi.\nIl termine aflatossina deriva dall\"'Aspergillus flavus\", responsabile della prima epidemia da micotossine documentata, riscontrata nel 1961, diffusasi a partire da una partita di farina di arachidi contaminata e, in un primo momento chiamata Malattia X del tacchino (in inglese \"Turkey X disease\").\nAlti livelli di aflatossine inducono acuta necrosi epatica, carcinoma del fegato, e sono classificate come mutagene e cancerogene, potendo intercalarsi al DNA e potendone alchilare le basi attraverso i suoi metaboliti pi\u00f9 ossidati. I danni indotti possono interferire pesantemente non solo in senso di danno generico, ma con geni responsabili del corretto funzionamento del ciclo cellulare.\nNeurotossine.\nGli avvelenamenti da funghi che causano problemi neurologici si possono dividere in 3 gruppi basati sul tipo di sintomo prodotto e chiamati col nome della sostanza responsabile di tali sintomi.\nMuscarina.\nLa muscarina \u00e8 un sale di ammonio quaternario del 5-aminometil-tetraidro-3-idrossi-2-metil-furano; fu isolata per la prima volta dall'\"Amanita muscaria\", dalla quale ha preso il nome nonostante sia in essa presente nella misura del 0,0002-0,0003%. \u00c8 presente in un certo numero di funghi appartenente al genere \"Clitocybe\" (C. candicans, C. dealbata, C. pithyophila, ecc.) e a un congruo numero di funghi appartenenti al genere \"Inocybe\" (I. geophylla, I. lacera, I. lanuginosa, I. nanipes, ecc.) con una percentuale del 3-4% in rapporto al peso del fungo fresco. L'ingestione di queste specie porta un malore caratterizzato preliminarmente da abbondante sudorazione. La sindrome muscarinica \u00e8 caratterizzata da un incremento, oltre che della sudorazione, della salivazione e della lacrimazione nei 15-30 minuti successivi all'ingestione del fungo. Con massicce dosi questi sintomi possono essere seguiti da dolori addominali, forte nausea, diarrea, appannamento della vista e respiro affannoso. L'intossicazione generalmente decorre benignamente entro le 2 ore. Le morti sono rare ma in casi gravi possono avvenire a causa di disturbi cardiaci o respiratori.\nSpecie commestibili confondibili: \"Clitopilus prunulus\", \"Clitocybe connata\", \"Marasmius oreades\", \"Hygrophorus\" ssp.\nAcido ibotenico/muscimolo.\nL'\"Amanita muscaria\" e l'\"Amanita pantherina\" contengono acido ibotenico e muscimolo. Entrambe le sostanze producono gli stessi effetti, ma il muscimolo \u00e8 circa 5 volte pi\u00f9 potente dell'acido ibotenico. I sintomi dell'avvelenamento (sindrome panterinica) in genere si manifestano entro 1-2 ore dopo l'ingestione del fungo. Pu\u00f2 presentarsi o meno un iniziale dolore addominale, ma i sintomi principali sono torpore e vertigini (a volte accompagnati da sonno), seguiti da un periodo di iperattivit\u00e0, eccitabilit\u00e0, visioni e delirio. Momenti di sonnolenza possono alternarsi a momenti di eccitazione, ma i sintomi generalmente scemano in poche ore. Morti raramente si manifestano negli adulti, ma nei bambini, l'accidentale consumo di una grossa quantit\u00e0 di questi funghi pu\u00f2 causare convulsioni, coma e altri problemi neurologici per pi\u00f9 di 12 ore.\nSpecie commestibili confondibili: \"Amanita caesarea\", \"Amanita rubescens\".\nPsilocibina.\nUn certo numero di funghi appartenenti al genere \"Psilocybe\", \"Panaeolus\", \"Gymnopilus\", \"Conocybe\" e \"Pluteus\", quando ingeriti, produce una sindrome simile all'intossicazione da LSD. Molti di questi funghi vengono mangiati per i loro effetti psicotropici in cerimonie religiose di certe trib\u00f9 indigene americane, una pratica che risale all'era precolombiana. Gli effetti tossici sono causati da composti indolici denominati psilocina e psilocibina. L'inizio dei sintomi \u00e8 di solito rapido e l'effetto generalmente diminuisce in 2 ore. Gli avvelenamenti da questi funghi negli adulti non sono mai mortali e si possono distinguere dall'avvelenamento da acido ibotenico per l'assenza di sonnolenza o coma. La molteplicit\u00e0 dei casi di avvelenamento da psilocibina interessa bambini piccoli, nei quali ampie dosi possono causare allucinazioni accompagnate da febbre, convulsioni, stitichezza, coma e morte. Questi funghi sono in genere piccoli, marroni, insignificanti, e non particolarmente carnosi; sono raramente scambiati per funghi commestibili anche da raccoglitori inesperti.\nSpecie commestibili confondibili: \"Marasmius oreades\", \"Collybia dryophila\".\nIrritanti gastrointestinali.\nNumerosi funghi, inclusi l'\"Entoloma sinuatum\" (ex lividum), il \"Tricholoma pardinum\", l'\"Omphalotus olearius\", il \"Boletus satanas\", l'\"Hypholoma fasciculare\", contengono tossine che possono causare dolori gastrointestinali nonch\u00e9 nausea, vomito, diarrea e crampi muscolari. Per molti aspetti questi sintomi sono simili a quelli causati da veleni citotossici mortali. La principale differenza diagnostica \u00e8 che gli avvelenamenti causati da questi funghi hanno un rapido attacco, piuttosto che frazionato nel tempo come avviene negli avvelenamenti da citotossine. Alcuni funghi (incluse le specie sopra menzionate) possono causare vomito e/o diarrea che si protraggono per molti giorni. Morti causate da questi funghi sono relativamente rare e sono associate a disidratazione e scompensi degli elettroliti causati da diarrea e vomito specialmente in persone debilitate, molto giovani o in pazienti molto vecchi. In questo caso il reintegro dei liquidi e altra terapia di supporto appropriata prevengono la morte. La chimica delle tossine responsabili di questo tipo di avvelenamento \u00e8 pressoch\u00e9 sconosciuta, ma pu\u00f2 essere messa in relazione alla presenza in alcuni funghi di zuccheri insoliti, aminoacidi, peptidi, resine e altri composti.\nSpecie commestibili confondibili: \"Armillaria mellea\", \"Armillaria tabescens\", \"Pholiota mutabilis\", \"Collybia velutipes\".\nTossine simili al disulfiram/antabuse.\nIl \"Coprinus atramentarius\" \u00e8 il principale responsabile di avvelenamenti tipo disulfiram/antabuse (sindrome coprinica), anche se il \"Boletus luridus\" e il \"Clitocybe clavipes\" producono effetti simili. Il fattore complicante in questo tipo di intossicazione \u00e8 che questa specie viene di solito considerata commestibile (ovvero, non si ha alcuna patologia quando viene mangiato in assenza di bevande alcoliche). Il fungo produce un insolito aminoacido, coprina, che viene trasformata in ciclopropanone idrato nel corpo umano. Questo composto interferisce con l'assimilazione dell'alcool provocando accumulo di acetaldeide nell'organismo. Pertanto l'assunzione di bevande alcoliche nelle 72 ore successive al consumo di tale fungo causa cefalea, nausea e vomito, rossore del viso, e disturbi cardiovascolari che durano per 2-3 ore (disturbi tipici provocati dall'assunzione di antabuse).\nAltri tipi di avvelenamento.\nOltre agli avvelenamenti da funghi sopra citati, strettamente correlati alle tossine da essi prodotte, esiste una casistica di manifestazioni patologiche da parte di alcuni individui nei confronti di funghi commestibili. In tali situazioni gioca un ruolo fondamentale l'intolleranza individuale che pu\u00f2 essere genetica, metabolica o allergica. Un esempio \u00e8 l'intolleranza alimentare dovuta alla carenza enzimatica ereditaria di trealasi, enzima che scinde in glucosio il trealosio contenuto nei funghi. Non sono da trascurare inoltre le intossicazioni di tipo botulinico dovute a una non perfetta conservazione di funghi in scatola e le intossicazioni dovuto ad accumulo di metalli pesanti o pesticidi da parte di alcuni funghi."}
{"id": "102748", "revid": "834", "url": "https://it.wikipedia.org/wiki?curid=102748", "title": "Santa Giovanna d'Arco", "text": ""}
{"id": "102753", "revid": "265587", "url": "https://it.wikipedia.org/wiki?curid=102753", "title": "Edmund Hillary", "text": "Tra i pi\u00f9 noti alpinisti ed esploratori del mondo, deve la sua fama alla prima ascensione del monte Everest avvenuta il 29 maggio 1953 insieme allo sherpa Tenzing Norgay.\nBiografia.\nNato a Tuakau a sud di Auckland in Nuova Zelanda, Hillary si appassion\u00f2 alla lettura fin da bambino. Era molto timido e sembrava anche pi\u00f9 gracile dei suoi compagni di scuola. Trovava allora rifugio nei libri, che poteva leggere durante le quattro ore che gli occorrevano per andare e tornare da scuola. A sedici anni, durante una gita scolastica al monte Ruapehu nelle Alpi neozelandesi, scopr\u00ec che il suo fisico era pi\u00f9 resistente dei suoi compagni di camminata. Fu cos\u00ec che inizi\u00f2 il suo interesse per l'alpinismo. Oltre alle montagne della Nuova Zelanda, Hillary frequent\u00f2 anche le Alpi, per poi giungere in Himalaya, dove scal\u00f2 undici vette sopra i 6000 metri di quota. Durante la seconda guerra mondiale fu navigatore dell'aviazione neozelandese.\nNel 1948, insieme a Ruth Adams, Harry Ayres e Mick Sullivan, effettu\u00f2 la prima ascensione dello Spigolo Sud del Monte Cook (o Aoraki). Successivamente partecip\u00f2 a due spedizioni di ricognizione in Himalaya: una nella zona dell'Everest nel 1951 ed una al Cho Oyu nel 1952. Fu cos\u00ec notato da John Hunt, che lo invit\u00f2 a prendere parte alla fortunata spedizione britannica del 1953. La conquista del monte Everest (29 maggio 1953) fu annunciata contemporaneamente all'incoronazione della regina Elisabetta II. \nRimase celebre la frase detta da Hillary a George Lowe, il primo compagno di scalata incontrato durante la discesa: \u00abWell, George, we knocked the bastard off!\u00bb (\u00abBeh George, l\u2019abbiamo battuto il bastardo!\u00bb). Hillary, ormai divenuto famoso, prese poi parte a numerose spedizioni in Himalaya tra il 1956 ed il 1965, anno in cui collabor\u00f2 fattivamente anche alla costruzione del piccolo scalo aeroportuale di Lukla, che dal 2008 \u00e8 intitolato alla sua memoria.\nFu anche in Antartide, e raggiunse il Polo sud il 4 gennaio 1958 con la Commonwealth Trans-Antarctic Expedition, una spedizione motorizzata (composta di tre trattori Massey Ferguson TE20) condotta con Vivian Fuchs. Fu il terzo uomo della storia a raggiungere tale punto via terra dopo Amundsen e Scott nel 1911-12.\nFu insignito di numerose onorificenze: il 16 luglio 1953 fu nominato Cavaliere Commendatore dell'Ordine dell'Impero Britannico (KBE); nel 1987 divenne membro dell'Ordine della Nuova Zelanda (ONZ); il 23 aprile 1995 fu nominato Cavaliere dell'Ordine della Giarrettiera (KG); nel 2003, in occasione del cinquantenario della conquista dell'Everest, il governo del Nepal gli confer\u00ec la cittadinanza onoraria durante uno speciale giubileo commemorativo svoltosi nella capitale Katmandu. Sir Edmund \u00e8 il primo straniero a ricevere un simile onore dai nepalesi. \u00c8 stato l'unico neozelandese ancora in vita ad essere apparso su una banconota.\nHillary ha dedicato gran parte della sua vita ad aiutare il popolo nepalese degli sherpa tramite l'Himalayan Trust da lui fondato, riuscendo a costruire scuole e ospedali. Il destino volle che durante questo periodo perissero la moglie Louise Mary Rose e la figlia Belinda, nel 1975, in un incidente aereo dopo il decollo da Katmandu. Era anche presidente onorario dell'\"American Himalayan Foundation\", un'associazione \"non-profit\" che cerca di migliorare l'equilibrio ecologico e le condizioni di vita dei popoli himalayani. Hillary, che nella vita di tutti i giorni esercitava il mestiere di apicoltore, ha affermato di considerare i suoi successi in campo umanitario come la sua pi\u00f9 grande conquista.\nMuore alle 9 circa (21 in Italia) dell'11 gennaio 2008 nell'Auckland City Hospital, per insufficienza cardiaca, all'et\u00e0 di 88 anni. Il funerale \u00e8 stato celebrato il 22 gennaio nella Holy Trinity Cathedral di Auckland. Il 29 febbraio 2008 in una cerimonia privata la maggior parte delle sue ceneri sono state disperse nella baia di Auckland, mentre le rimanenti sono state tumulate in un monastero nepalese. Nel 2010 \u00e8 stato annullato lo spargimento delle ceneri rimanenti.\nFamiglia.\nHillary spos\u00f2 Louise Mary Rose il 3 settembre 1953. Ebbero tre figli: Peter (1954), Sarah (1955) e Belinda (1959-1975).\nNel 1975 in un incidente aereo, nei pressi di Kathmandu perirono la moglie Louise e la figlia Belinda.\nHillary spos\u00f2 in seconde nozze June Mulgrew, vedova del suo migliore amico Peter Mulgrew, il 21 dicembre 1989."}
{"id": "102757", "revid": "1086846", "url": "https://it.wikipedia.org/wiki?curid=102757", "title": "Serie C2 1987-1988", "text": "La Serie C2 1987-1988 \u00e8 stata la 10\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 20 settembre 1987 ed \u00e8 terminata il 12 giugno 1988.\nStagione.\nIl non si iscrive al campionato. Al suo posto viene ripescata l', retrocessa sul campo la stagione scorsa. L'Intim Helen, neo promosso dal Campionato Interregionale, cambia denominazione, incrivendosi con il nome di Telgate e mutando i colori sociali dal rosa-azzurro al rosso.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:"}
{"id": "102758", "revid": "1573940", "url": "https://it.wikipedia.org/wiki?curid=102758", "title": "Cretoxyrhina mantelli", "text": "Lo squalo ginsu o cretossirina (Cretoxyrhina mantelli ) era un grosso squalo preistorico, vissuto nel Cretaceo tra l'Albiano e il Campaniano. Resti della specie sono stati trovati in molte parti d'Europa e negli Stati Uniti (Kansas e Texas). Fu descritto nel 1843 da Louis Agassiz nel monumentale \"Recherches sur les Poissons fossiles\" (\"Ricerche sui Pesci fossili\"), un trattato di 1.420 pagine.\nDescrizione.\nSimile all'odierno squalo bianco, questo pesce poteva raggiungere una lunghezza di 5,5 metri e possedeva un corpo robusto e potente. Al contrario di molti squali fossili, la cretoxirina \u00e8 conosciuta grazie a diversi scheletri quasi completi. I suoi denti raggiungevano i 5 centimetri di lunghezza, erano ricurvi e taglienti (da qui il soprannome \"squalo ginsu\"), con uno spesso rivestimento di smalto (come gli odierni squali). Questo squalo doveva essere uno dei massimi predatori dei mari del Cretaceo Superiore insieme ai mosasauri: resti fossili di denti di cretoxirina sono stati rinvenuti insieme a scheletri del mosasauro \"Tylosaurus\", a dimostrazione del fatto che lo squalo si nutriva dei mosasauri o era con essi in competizione nella ricerca di cibo. Si nutriva anche di Plesiosauri, Xiphactinus, e tartarughe protostegidae.\nRitrovamenti.\nDopo l'iniziale scoperta del 1843 in Europa, numerosi resti fossili di questa specie sono stati rinvenuti in Kansas, che a quel tempo era ricoperto da un mare poco profondo che si estendeva per tutti gli Stati Uniti centrali. Questi reperti includono anche un esemplare della lunghezza di oltre sei metri.\nKenshu Shimada, un paleontologo nippo-americano, basandosi sui resti ritrovati nel Kansas ritiene che \"Cretoxyrhina mantelli\" occupasse nella scala dei predatori di quel tempo il ruolo oggi occupato dallo squalo bianco (\"Carcharodon carcharias\"), con cui condivideva la struttura corporale. La morfologia della pinna caudale indica che questo squalo doveva essere in grado di nuotare piuttosto velocemente.\nNumerosi fossili di \"Cretoxyrhina\" sono stati ritrovati anche in Italia. Il primo esemplare particolarmente completo (composto da 122 vertebre e da una cinquantina di denti) fu rinvenuto nel 1878 nella cava di Olantreghe (Castellavazzo, Belluno). Successivamente nel giacimento di Monte Loffa, nel comune di Sant'Anna d'Alfaedo (Verona), sono venuti alla luce altri scheletri quasi completi, lunghi oltre 5,5 metri. Uno di questi esemplari, rinvenuto nel 1975, conta di 155 vertebre e di numerosi denti, sparsi nella regione del capo; i denti pi\u00f9 grandi sono lunghi circa 6 centimetri. Tali reperti sono conservati presso il Museo Preistorico e Paleontologico di Sant'Anna d'Alfaedo."}
{"id": "102763", "revid": "1456895", "url": "https://it.wikipedia.org/wiki?curid=102763", "title": "Campionato del mondo di scacchi", "text": "Il campionato del mondo di scacchi \u00e8 una competizione scacchistica che determina il detentore del titolo di campione del mondo di scacchi.\nIl primo campionato del mondo \u00e8 generalmente considerato l'incontro del 1886 tra Johannes Zukertort e Wilhelm Steinitz, vinto da quest'ultimo; da allora, fino al 1946, il campionato fu organizzato su base privata, con il campione che poteva o meno accettare sfide che gli venivano proposte, senza che fossero previste qualificazioni.\nL'arbitrariet\u00e0 nell'organizzazione del campionato spar\u00ec dopo la seconda guerra mondiale quando, morto Alechin ancora regnante, la FIDE (\"F\u00e9d\u00e9ration Internationale des \u00c9checs\", massima istituzione di questo sport) istitu\u00ec un sistema nel quale il campione del mondo in carica era sfidato da un giocatore scelto attraverso un rigido sistema di qualificazione.\nQuesta organizzazione \u00e8 durata fino al 1993, quando Garri Kasparov, allora regnante, e il suo sfidante Nigel Short si smarcarono dall'egida della FIDE, operando cos\u00ec una scissione protrattasi fino al 2006, quando si \u00e8 svolto il \"match\" di riunificazione tra Vladimir Kramnik (che aveva sconfitto Kasparov nel 2000, conquistando cos\u00ec il \"suo\" titolo) e Veselin Topalov, campione della FIDE. Dal 2013, il campione del mondo \u00e8 il norvegese Magnus Carlsen.\nIl campionato \u00e8 aperto sia agli uomini che alle donne; a queste ultime \u00e8 inoltre riservato il campionato del mondo femminile. Vi sono inoltre diverse categorie di campionati giovanili (fino al campionato under-20) e i campionati seniores, questi ultimi suddivisi a loro volta in due eventi riservati a giocatori che abbiano superato i 50 e i 65 anni d'et\u00e0.\nCampioni del mondo non ufficiali.\nGi\u00e0 nel XVI secolo alcuni giocatori erano considerati i pi\u00f9 forti della loro epoca in determinati anni, tra questi Ruy L\u00f3pez de Segura intorno al 1560, Paolo Boi e Leonardo da Cutro intorno al 1575, Alessandro Salvio intorno al 1600 e Gioachino Greco intorno al 1620. Il Settecento e l'inizio dell'Ottocento furono dominati dai giocatori francesi, e a partire dal 1730 i seguenti giocatori sono spesso considerati campioni del mondo non ufficiali:\nIl titolo di \"campione del mondo\" venne tuttavia utilizzato per la prima volta a partire dal 1859, cio\u00e8 dal momento del rientro in America di Paul Morphy, dopo che aveva sconfitto tutti i migliori giocatori del mondo durante il suo tour in Europa. In seguito al ritiro di Morphy tale titolo ufficioso fu attribuito a Wilhelm Steinitz.\nCampionato del mondo ufficiale.\nPrimi anni.\nIl primo giocatore a fregiarsi del titolo di campione del mondo fu Wilhelm Steinitz, che si proclam\u00f2 tale dopo un match contro Johannes Zukertort nel 1886. Alcuni (ad esempio Emanuel Lasker e Reuben Fine) citano invece come data d'inizio il 1866, anno in cui Steinitz sconfisse Adolf Anderssen; la maggior parte dei commentatori divide invece il suo regno in due parti, una \"ufficiosa\" e una \"ufficiale\", separate dal match del 1886.\nSteinitz difese con successo il titolo tre volte, prima di perderlo contro Emanuel Lasker nel 1894. Dopo aver concesso la rivincita a Steinitz tre anni dopo, Lasker quasi si ritir\u00f2 dalle competizioni, e per dieci anni non accett\u00f2 di mettere in palio il suo titolo. Tra il 1907 e il 1910, invece, ci furono ben quattro campionati del mondo, in tre dei quali Lasker vinse facilmente, mentre nel febbraio 1910 fu sul punto di perderlo a favore di Carl Schlechter.\nIn seguito cominciarono delle trattative per organizzare un match contro Jos\u00e9 Ra\u00fal Capablanca, uno dei pi\u00f9 forti giocatori del tempo. I negoziati si arenarono per\u00f2 a causa delle richieste di Lasker, le cui condizioni comprendevano la necessit\u00e0 che lo sfidante dovesse prevalere di due punti per ottenere il titolo. Nel 1920 il campione decise di abdicare a favore di Capablanca, ma questo gesto non venne riconosciuto valido da alcuni commentatori; Capablanca organizz\u00f2 comunque un match, che si svolse nel 1921, durante il quale Lasker abbandon\u00f2, citando problemi di salute.\nA seguito di queste controversie, Capablanca propose un codice per regolamentare le sfide per il campionato mondiale, che oltre ad includere le condizioni di gioco e di vittoria del match (al meglio delle sei vittorie) obbligavano il campione ad accettare la sfida proveniente da un maestro riconosciuto, purch\u00e9 questi provvedesse ad un finanziamento di almeno 10.000 dollari. L'unico match a sottostare a queste condizioni fu la sfida del 1927 tra Capablanca ed Aleksandr Alechin, nel quale lo sfidante batt\u00e9 inaspettatamente il cubano nel pi\u00f9 lungo campionato mondiale disputato fino ad allora (34 partite).\nAlechin non concesse tuttavia il match di ritorno a Capablanca, preferendo affrontare avversari pi\u00f9 morbidi come Efim Bogoljubov (nel 1929 e 1934) e Max Euwe, che tuttavia lo batt\u00e9 inaspettatamente nel 1935. Il regno di Euwe dur\u00f2 tuttavia solo due anni, in quanto fu battuto dallo stesso Alechin nel 1937. La seconda guerra mondiale imped\u00ec l'organizzazione di ulteriori match, tanto che quando Alechin mor\u00ec, nel 1946, era ancora campione.\nDopo la seconda guerra mondiale.\nNel dopoguerra, a seguito della morte di Alechin, l'organizzazione del campionato fu presa in mano dalla FIDE, che organizz\u00f2 nel 1948 un torneo tra i pi\u00f9 forti giocatori del mondo, usando come base il torneo AVRO del 1938. Il torneo, organizzato come un quintuplo girone all'italiana, venne vinto da Michail Botvinnik, che divenne cos\u00ec campione del mondo. Al torneo, oltre al vincitore, parteciparono Keres, Euwe, Reshevsky e Smyslov.\nLa FIDE organizz\u00f2 quindi un ciclo triennale per il campionato del mondo, organizzato in quattro fasi distinte: i \"tornei zonali\" (cio\u00e8 ristretti ad una zona organizzativa della FIDE) che qualificavano per gli interzonali, dove una ventina di giocatori concorrevano (anche qui tramite girone all'italiana) per dei posti nel torneo dei candidati (cui erano qualificati di diritto anche i primi due classificati al torneo dei candidati precedente), il cui vincitore aveva il diritto di sfidare il campione del mondo in carica in una sfida al meglio delle 24 partite. In caso di parit\u00e0, il campione conservava il titolo, mentre in caso di sconfitta, questi aveva diritto a rigiocare per il titolo l'anno seguente.\nBotvinnik mantenne il titolo nel 1951 contro David Bron\u0161tejn e nel 1954 contro Vasilij Smyslov; tuttavia in entrambi i casi le sfide terminarono in parit\u00e0 e Botvinnik conserv\u00f2 la corona essendo il campione in carica. Nel 1957 ad affrontare il campione si ripresent\u00f2 Smyslov, che in questa occasione riusc\u00ec a prevalere. Tuttavia il suo regno fu di breve durata perch\u00e9 gi\u00e0 l'anno seguente, nel match di rivincita, Botvinnik si riprese il titolo. Il campione russo perse di nuovo il titolo nel 1960 a favore di Michail Tal', lo riconquist\u00f2 l'anno seguente e infine lo perse definitivamente contro Tigran Petrosjan nel 1963, campionato a partire dal quale fu eliminata la clausola che permetteva al campione di rigiocare per il titolo.\nA partire dal ciclo per il mondiale del 1966, la FIDE modific\u00f2 l'impianto delle qualificazioni, abolendo il formato a girone del torneo dei candidati e sostituendolo, su proposta di Robert Fischer, con una serie di match ad eliminazione diretta. Il mondiale del 1966 e quello del 1969 furono entrambi contesi tra Petrosjan e Boris Spasskij, che riusc\u00ec a strappare il titolo in questa seconda occasione.\nNel 1972, Fischer divenne il primo giocatore non sovietico del dopoguerra a partecipare alla finale del campionato mondiale. L'organizzazione del match tra lui e Spassky fu molto tribolata; fu infine tenuto a Reykjav\u00edk, in Islanda, e fu vinto da Fischer nonostante due sconfitte nelle prime due partite, la seconda addirittura a \"forfait\" a causa di dissidi con gli organizzatori.\nTre anni dopo, tuttavia, i contrasti tra Fischer e la federazione si acuirono. Il campione propose diverse modifiche al regolamento, tra cui l'abbandono del formato al meglio delle 24 partite in favore di un match in cui il vincitore sarebbe stato il primo giocatore a vincere 10 partite con la clausola che in caso di 9-9 il campione in carica avrebbe mantenuto il titolo. La FIDE accolse la richiesta del match illimitato (seppur fissando a 6 il numero di vittorie necessarie) ma rifiut\u00f2 la clausola del 9-9, che avrebbe garantito un grande vantaggio al campione in carica (lo sfidante avrebbe avuto infatti bisogno di vincere 10-8 per conquistare il titolo). Fischer rifiut\u00f2 le condizioni proposte, e il mondiale 1975 fu assegnato d'ufficio ad Anatolij Karpov, che aveva conquistato nel frattempo il diritto a sfidare Fischer.\nKarpov difese due volte il titolo contro Viktor Kor\u010dnoj, un giocatore sovietico dissidente; in particolare il secondo match (nel 1981) fu influenzato dalla situazione della sua famiglia, ancora in Unione Sovietica: infatti il figlio era stato appena richiamato per il servizio militare. Il match dur\u00f2 solo 18 partite, e termin\u00f2 con un risultato di 6 vittorie a 2.\nNel 1984, il campionato mondiale tra Karpov e il giovane sfidante Garri Kasparov dur\u00f2 ben cinque mesi, con 48 partite giocate, senza che si pervenisse alla conclusione: dopo alcune sconfitte di Kasparov, infatti, il match si aren\u00f2 in una lunga sequenza di patte (tra la nona e la 46\u00b0 partita il risultato pass\u00f2 da 4-0 per Karpov a 5-1), dopo le quali Kasparov vinse due partite consecutive, portando il risultato sul 5-3. Il presidente della FIDE Florencio Campomanes interruppe allora l'incontro, motivando la sua decisione con le cattive condizioni di salute dei due giocatori (in particolare Karpov aveva perso pi\u00f9 di 10\u00a0kg), pur senza il loro consenso. Il mondiale fu quindi rigiocato nel 1985, ritornando al formato delle 24 partite, e fu vinto da Kasparov; un altro match fu giocato nel 1986, come previsto dagli accordi firmati prima del mondiale del 1985, per compensare Karpov della perdita del vantaggio in cui si trovava nel 1984.\nKasparov conserv\u00f2 il titolo nel 1986; i due giocatori si sfidarono ancora due volte per il titolo mondiale, nel 1987 e nel 1990, ma Karpov non riusc\u00ec ad andare pi\u00f9 in l\u00e0 del pareggio (12-12), ottenuto nel 1987, permettendo a Kasparov di conservare il titolo.\nLa secessione di Kasparov e Short e la nascita della PCA.\nNel 1993, Garri Kasparov e Nigel Short, in seguito a dei contrasti con la FIDE nell'organizzazione per il mondiale, decisero di creare un'associazione di giocatori di scacchi professionisti (la Professional Chess Association, o PCA), e di giocare il loro match al di fuori della giurisdizione della FIDE. Questa reag\u00ec annunciando che il campionato mondiale avrebbe visto sfidarsi Anatolij Karpov e Jan Timman, eliminati negli ultimi stadi della qualificazione: entrambi i match si svolsero, con le vittorie di Kasparov e Karpov, sancendo di fatto l'esistenza di due campionati del mondo e di due campioni.\nTra il 1994 e il 1996, sia la FIDE che la PCA tennero un ciclo di qualificazioni per il campionato del mondo, anche se molti giocatori parteciparono ad entrambi i tornei: il mondiale PCA fu giocato a New York nel 1995 tra Kasparov e Viswanathan Anand, e fu vinto dal primo, mentre quello della FIDE culmin\u00f2, nel 1996, con un torneo ad eliminazione diretta tra 13 giocatori, inaugurando un nuovo formato in cui il campione in carica riceveva sempre meno privilegi e in cui tra due giocatori venivano giocati pochi incontri a tempo di riflessione \"classico\", e l'eventuale parit\u00e0 era superata con spareggi a gioco rapido e perfino con partite lampo, Karpov conferm\u00f2 il proprio titolo sconfiggendo Gata Kamskij in finale.\nTale formato divenne costante in tutti i campionati giocati tra il 1998 e il 2004 ma divenne presto oggetto di critiche. Infatti questo sistema produsse una serie di campioni che vinsero un solo campionato senza riuscire a difendere il proprio titolo, per poi scomparire dal mondo scacchistico di massimo livello (con la sola eccezione di Anand). Giocatori come Chalifman, Ponomar\u00ebv e Qosimjonov, sebbene possano fregiarsi a tutti gli effetti del titolo di ex-campione del mondo, hanno influito sul mondo scacchistico in maniera minore rispetto ai loro predecessori.\nNel frattempo la PCA era fallita nel 1996, lasciando Kasparov senza sponsor. Infine nel 2000, grazie a Braingames, fu giocato un match tra lui e Vladimir Kramnik, che termin\u00f2 con la vittoria di quest'ultimo. Negli anni successivi vi furono alcuni tentativi di riunificare il titolo, ma per diversi motivi, tra cui la mancanza di sponsor, questi non andarono a buon fine: Kramnik difese nel 2004 il suo titolo contro P\u00e9ter L\u00e9k\u00f3, mentre nel 2005 Veselin Topalov vinse un torneo ad otto giocatori a San Luis, in Argentina, diventando il nuovo campione FIDE.\nLa riunificazione.\nIl 13 ottobre 2006 a \u0116lista in Calmucchia il titolo viene riunificato con vittoria di Vladimir Kramnik su Veselin Topalov in un match della durata di 12 partite pi\u00f9 quattro di spareggio, pertanto dopo 13 anni il mondo degli scacchi ebbe di nuovo un solo re indiscusso.\nKramnik per\u00f2 non riusc\u00ec a riconfermarsi l'anno seguente poich\u00e9, come da contratto stipulato prima del match con Topalov, dovette mettere in palio il titolo in un torneo a otto partecipanti in cui arriv\u00f2 secondo alle spalle di Viswanathan Anand, che gi\u00e0 in precedenza aveva vinto un campionato mondiale FIDE. Nel 2008 Kramnik ha l'opportunit\u00e0 di riottenere la corona ma Anand riesce a confermarsi campione vincendo la sfida per 6,5 a 4,5. Due anni dopo a sfidare il giocatore indiano c'\u00e8 il bulgaro Topalov, il quale viene sconfitto per un solo punto in una avvincente sfida decisa all'ultima partita vinta da Anand con i pezzi neri. Nel 2012 a contendere all'indiano il trono c'\u00e8 l'israeliano Boris Gelfand. Il match si chiuse in parit\u00e0 ma contrariamente al passato, in cui in caso di parit\u00e0 il campione deteneva il titolo, furono giocate quattro partite rapide di spareggio. Anand vinse la seconda di queste partite mentre le altre terminarono in parit\u00e0, conservando il titolo.\nNel 2013, Anand ha perso il titolo contro Magnus Carlsen: il \"match\", svoltosi a Chennai, ha visto il norvegese imporsi per 6,5 a 3,5, con tre vittorie e nessuna sconfitta. Vincendo il successivo torneo dei candidati, Anand ha guadagnato il diritto a sfidare nuovamente Carlsen; nel \"match\" del 2014 \u00e8 tuttavia risultato nuovamente sconfitto, questa volta per 4,5 a 6,5.\nIl \"match\" per il titolo 2016 si \u00e8 disputato a novembre tra il campione Carlsen e Sergej Karjakin, vincitore a sorpresa del torneo dei candidati sul principale favorito Caruana. Il match \u00e8 arrivato agli spareggi ed ha visto la conferma del campione norvegese.\nLa sfida per il titolo 2018 si \u00e8 svolta in novembre a Londra tra Carlsen e il numero due del mondo Fabiano Caruana, per la prima volta nella storia tutte le dodici partite a cadenza classica sono terminate in parit\u00e0, il titolo si \u00e8 quindi dovuto assegnare tramite incontri a cadenza rapida, il norvegese ha dominato gli spareggi vincendo 3-0.\nL'edizione 2020 fu posticipata di un anno a causa della pandemia di COVID-19 che interruppe il torneo dei candidati. Nel 2021 l'incontro fu disputato nel corso dell'Expo 2020 di Dubai (anch'essa posticipata di un anno) alla meglio delle 14 partite pi\u00f9 spareggi. Carlsen difese nuovamente il titolo vincendo 7,5 a 3,5 contro lo sfidante Jan Nepomnja\u0161\u010dij.\nCampionato femminile.\nIl campionato del mondo femminile si tiene dal 1927; finora vi sono state 21 edizioni e 17 campionesse:"}
{"id": "102766", "revid": "9177", "url": "https://it.wikipedia.org/wiki?curid=102766", "title": "Campione del mondo di scacchi", "text": ""}
{"id": "102769", "revid": "1272592", "url": "https://it.wikipedia.org/wiki?curid=102769", "title": "Atonalit\u00e0", "text": "Si definisce atonalit\u00e0 la modalit\u00e0 di scrittura della musica, diffusasi all'inizio del XX secolo, secondo cui il compositore si allontana definitivamente dagli schemi del sistema tonale.\nCon questa tecnica il singolo compositore definisce autonomamente le regole per la realizzazione della propria opera, dando maggiore importanza all'effetto prodotto dai suoni piuttosto che alla loro appartenenza ad un assegnato sistema tonale: per apprezzare un brano di musica composto secondo questi canoni, il solo ascolto \u00e8 sufficiente, e non deve per forza essere integrato da uno studio dello spartito.\nNella musica atonale rimangono tuttavia presenti tutti gli altri elementi che concorrono a formare una musica, ovvero combinazioni ritmiche tra i suoni, andamenti verso l'acuto e verso il grave delle melodie, e intervalli musicali, se pur sconnessi dal cosiddetto \"sistema tonale\".\nPer tal motivo la musica atonale potrebbe definirsi una musica pi\u00f9 primitiva, a met\u00e0 strada tra la musica puramente ritmica realizzata con soli strumenti a percussione, e la musica tonale tradizionale.\nControversie sul termine \"atonalit\u00e0\".\nPer definire il punto di arrivo dell'esaurimento delle possibilit\u00e0 della tonalit\u00e0 Sch\u00f6nberg usava il termine pantonalit\u00e0.\nL'equivoco \u00e8 chiarito dallo stesso Sch\u00f6nberg nel suo \"Manuale d'armonia\", pubblicato a Vienna nel 1921."}
{"id": "102770", "revid": "107755855", "url": "https://it.wikipedia.org/wiki?curid=102770", "title": "Numero quadrato triangolare", "text": "Un numero quadrato triangolare \u00e8 un numero che \u00e8 sia triangolare sia quadrato. Esistono infiniti numeri triangolari quadrati, dati dalla formula:\nIl 36, ad esempio, pu\u00f2 essere rappresentato sia come quadrato sia come triangolo:\nIl problema della ricerca di numeri triangolari quadrati si riduce all'equazione di Pell. Infatti, si tratta di trovare due numeri \"q\" e \"t\" tali che il \"q\"-esimo numero quadrato sia uguale al \"t\"-esimo numero triangolare:\nCon qualche trasformazione diventa:\nSostituendo \"m\" = 2\"t\" + 1 e \"n\" = 2\"q\", otteniamo la seguente equazione diofantea:\nche \u00e8 un'equazione di Pell.\nIl \"k\"-esimo numero triangolare quadrato \"Nk\" \u00e8 uguale al \"q\"-esimo quadrato e al \"t\"-esimo triangolare tali che:\n\"t\" \u00e8 dato dalla formula:\nAl crescere di \"k\", il rapporto \"t/q\" tende alla radice di due:\nformula_11"}
{"id": "102773", "revid": "295403", "url": "https://it.wikipedia.org/wiki?curid=102773", "title": "Serie C2 1988-1989", "text": "La Serie C2 1988-1989 \u00e8 stata la 11\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 13 settembre 1988 ed \u00e8 terminata il 11 giugno 1989.\nStagione.\nLa neoretrocessa viene esclusa dai campionati professionistici ripartendo dalla Promozione. Inoltre, per problemi finanziari, non si sicrivono al campionato l' e la . Al loro posto vengono ripescate , e .\nL' cambia la propria sede sociale, spostandola a Lentini, e si iscrive con il nome di Societ\u00e0 Sportiva Atletico Leonzio.\nA completamento di organici sono state ammesse e .\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:"}
{"id": "102779", "revid": "125854628", "url": "https://it.wikipedia.org/wiki?curid=102779", "title": "Scherzi a parte", "text": "Scherzi a parte \u00e8 un programma televisivo italiano di genere candid camera in onda dal 9 febbraio 1992 in prima serata, prima su Italia 1 e poi su Canale 5. Nel 2012, il titolo diventa Scherzi a parte Variet\u00e0, mentre nel 2015 cambia in Le Iene presentano: Scherzi a parte (l'edizione \u00e8 stata realizzata in collaborazione con \"Le Iene\"). Dal 2018 torna a chiamarsi \"Scherzi a parte\".\nLa trasmissione.\nNato da un'idea di Fatma Ruffini e Salvatore De Pasquale, in arte Depsa, il programma va in onda dal 1992 e, sin dalla prima edizione, \u00e8 stato molto popolare, al punto da far entrare nel linguaggio comune l'espressione \"Sei su Scherzi a parte!\", nel momento in cui una \"vittima\" si trova in una situazione assurda e paradossale durante la quale non sta effettivamente accadendo nulla di serio e preoccupante. Nello schema del programma, gli autori si mettono d'accordo con alcuni complici per organizzare uno scherzo alla \"vittima\" prescelta. Il programma \u00e8 per certi versi un erede diretto del famoso show statunitense Candid Camera nel quale, per attirare un pubblico maggiore, le vittime degli scherzi sono personaggi presi dal mondo dello spettacolo, del cinema, della musica, del giornalismo e della politica, tutti pi\u00f9 o meno famosi.\nLa prima edizione del programma \u00e8 andata in onda a partire dal 9 febbraio 1992 su Italia 1 con la conduzione di Teo Teocoli e Gene Gnocchi. Dal 1993, per via del successo ottenuto, il programma viene promosso su Canale 5 con la confermata conduzione di Teocoli e Gnocchi. Nel 1997 ritorna su Italia 1 e nell'edizione successiva, due anni dopo, nel 1999, ritorna su Canale 5, dove rimane fino all'undicesima edizione. Il 2 aprile 2012, dopo una pausa di ben tre anni e mezzo, viene trasmessa la dodicesima edizione, totalmente rinnovata, condotta da Luca e Paolo.\nDopo altri tre anni di pausa, nel 2015 il programma ritorna in onda con due sole puntate in un'edizione rivoluzionata dal titolo \"Le Iene presentano: Scherzi a parte\". Gli scherzi, realizzati dalla redazione de Le Iene, vengono mostrati interamente durante la loro preparazione e realizzazione prima della messa in atto. Il programma cambia completamente rispetto alle passate edizioni: non presenta scherzi in studio o ballerini, ma solamente il pubblico seduto attorno a Paolo Bonolis che introduce i video degli scherzi con dei brevi monologhi comici e, successivamente, ospita le vittime degli scherzi in studio intervistandole seduti entrambi su una panchina. Dopo altri 3 anni di pausa, il programma torna in onda nel 2018, dal 9 al 30 novembre per 4 puntate, nuovamente con la conduzione di Paolo Bonolis. Dopo altri tre anni di assenza, il programma \u00e8 tornato nel 2021 ogni domenica dal 12 settembre al 17 ottobre per 6 puntate (al posto della trasmissione \"Live - Non \u00e8 la D'Urso\" chiusa per bassi ascolti), stavolta con la conduzione di Enrico Papi (che torna cos\u00ec a Mediaset dopo alcuni anni passati a Sky Italia) sostituendo Paolo Bonolis.\nEdizioni.\nPrima edizione (1992).\nSu Italia 1 dal 9 febbraio al 3 maggio 1992, per undici puntate. Conduttori: Teo Teocoli e Gene Gnocchi con Gabriella Labate, Angela Melillo e Marco Balestri. Tra gli scherzi, indimenticabili quelli realizzat\u00ec ai danni di Giorgio Faletti, Wendy Windham, Enrica Bonaccorti, Iva Zanicchi, Marta Flavi, Jerry Cal\u00e0, Marco Columbro, Mal, Paolo Bonolis, Pino Caruso e Rita Pavone.\nIl primo scherzo trasmesso.\nIl primo scherzo nella storia del programma avvenne nel 1992 e la vittima fu Giorgio Faletti: il comico prendeva un taxi per recarsi al lavoro, guidato a sua insaputa dallo stuntman Holer Togni. All'inizio veniva inserita una gag con una zingara che chiedeva l'elemosina e lanciava una specie di maledizione. Il set si spostava poi in una strada chiusa al traffico dove erano presenti una decina di comparse: qui il taxi iniziava a sbandare, rischiando di investire alcuni passanti, in realt\u00e0 comparse, si schiantava contro un carretto, colpiva un ostacolo in mezzo alla strada e procedeva su due ruote, tra le urla disperate di Faletti, ed infine si schiantava a tutta velocit\u00e0 contro un finto muro di mattoni. Al termine dello scherzo, a veicolo fermo, il tassista chiedeva il prezzo della corsa, venticinquemila lire, ma Faletti rispose che invece delle lire gli avrebbe dato solo \"venticinquemila calci nel c**o\", dopodich\u00e9 veniva rivelato lo scherzo.\nItalia che canta.\nNella prima e seconda edizione di \"Scherzi a parte\", Marco Balestri \u00e8 stato autore dello \"scherzo fisso\" \"Italia che canta\", dove venivano ospitati dei cantanti, uno per ogni puntata, allo scopo di cantare un brano. Le vittime credevano di essere collegate in diretta con il Giappone o la Russia con non meno di 30 milioni di telespettatori, ma in realt\u00e0 erano collegati solo con la regia di quello stesso studio.\nUna volta iniziata la canzone capitavano alcuni \"imprevisti\", come ad esempio la base che accelera o rallenta, un amplificatore che scoppia, il palco che si alza o abbassa, risse in studio. Quando il cantante tornava a sedersi per una intervista con Balestri la poltrona iniziava a scaldarsi. Solo dopo aver chiuso il finto collegamento, Marco Balestri annuncia al cantante, o alla cantante, di essere su \"Scherzi a parte\". Tra le \"vittime\": Pupo, Andrea Mingardi, Jo Squillo, Nilla Pizzi, Orietta Berti, Dario Baldan Bembo, Bruno Lauzi, Little Tony e i Dik Dik.\nSeconda edizione (1993).\nLa seconda edizione venne trasmessa su Canale 5 dal 22 gennaio al 16 aprile 1993, per tredici puntate. Conduttori: Teo Teocoli, Gene Gnocchi e Pamela Prati. Autori: Flavio Andreini, Riccardo di Stefano e Dario Viola. Dopo lo strepitoso successo della prima edizione, \"Scherzi a Parte\" approda su Canale 5. Tra gli scherzi entrati nella storia di questa edizione quelli realizzati ai \"danni\" di Leo Gullotta, aggredito da una tigre, di Simona Marchini, incredula testimone di un improbabile colpo di fulmine, e di Enrico Mentana, chiamato in causa dal Tribunale di Milano. Vittime anche: Maurizio Costanzo, Fabrizio Frizzi, Moira Orfei, Antonella Elia, Gina Lollobrigida, Eleonora Brigliadori, Sandra Mondaini, Cristina D'Avena, Gianfranco Fini. Tra gli ospiti in studio Massimo Boldi, Leo Gullotta, Maurizio Costanzo, Enrico Mentana, Alessandro Nannini, Marco Pannella e Nilla Pizzi.\nTerza edizione (1994).\nLa terza edizione venne trasmessa su Canale 5 dal 4 marzo al 6 maggio 1994, per dieci puntate. I conduttori furono: Teo Teocoli, Massimo Boldi e Pamela Prati, autori: Flavio Andreini, Riccardo di Stefano e Dario Viola. Tra gli scherzi pi\u00f9 riusciti quelli realizzato ai danni di Cristina Parodi, Paolo Bonolis, Gigi Sabani, Valeria Marini, Fulvio Collovati, Scialpi, Renato Pozzetto, Maria De Filippi, Antonella Elia e Cesara Buonamici. Indimenticabili gli scherzi realizzati da Marco Balestri ai danni di Nicoletta Orsomando, Paola Gassman e Ugo Pagliai, ospitati in una strana trasmissione televisiva.\nQuarta edizione (1995).\nLa quarta edizione venne trasmessa su Canale 5 dal 13 ottobre al 22 dicembre 1995, per undici puntate. Conduttori: Teo Teocoli, Massimo Lopez e Simona Ventura con la partecipazione del giovane Teo Mammucari. Autori: Marco Balestri, Flavio Andreini, Riccardo di Stefano e Dario Viola. Tra le \"vittime\": Iva Zanicchi, Marcella Bella, Maria Teresa Ruta, Jerry Cal\u00e0, Gigi Sabani, Nino Manfredi, Alain Delon, Max Biaggi, Mario Cipollini, e Raoul Bova. Tra gli scherzi meglio riusciti quello ai \"danni\" di Emanuele Filiberto di Savoia, Adriano Galliani e Giorgia. Tra i \"beffati\" per la seconda volta Marco Columbro, Enrica Bonaccorti e Agostina Belli.\nQuinta edizione (1997).\nLa quinta edizione venne mandata in onda su Italia 1 dal 3 ottobre al 19 dicembre 1997, per dodici puntate. Conduttori: Massimo Lopez, Lello Arena e Elenoire Casalegno. Molte delle \"vittime\" di questa edizione erano al secondo scherzo. Tra questi: Emilio Fede, Giobbe Covatta, Maurizio Mosca, Wendy Windham, Alessandro Gassman, Paola Barale, Cristina Parodi, e lo stesso conduttore Massimo Lopez.\nSesta edizione (1999).\nLa sesta edizione venne trasmessa su Canale 5 dal 24 settembre al 26 novembre 1999, per dieci puntate. Conduttori: Simona Ventura e Marco Columbro. Vallette: Denny Mendez e Gloria Bellicchi. Tra gli scherzi pi\u00f9 divertenti ricordiamo quello a Raoul Bova, a Emilio Fede, al Presidente della Regione Lombardia Roberto Formigoni, Gianluigi Buffon, Alessia Marcuzzi, Pupo, Laura Pausini, Enrico Mentana, Valeria Marini, Martina Colombari, Raimondo Vianello e Sandra Mondaini, quest'ultima vittima di un \"controscherzo\". A partire da questa edizione viene introdotto nel programma il \"Boccalone d'oro\", un premio per ogni puntata assegnato allo scherzo pi\u00f9 votato dal pubblico in studio con il relativo podio e inoltre vengono fatti scherzi in studio agli ospiti con gavettoni, scossa sulle sedie e cose simili.\nSettima edizione (2002).\nLa settima edizione \u00e8 andata in onda su Canale 5 dal 15 marzo al 24 maggio 2002, per undici puntate. Conduttori: Teo Teocoli, Massimo Boldi e Michelle Hunziker. Il programma ha avuto, per questa edizione, anche il merito di ricomporre una delle coppie storiche della comicit\u00e0 italiana: Teo Teocoli, alla quinta conduzione del programma, e Massimo Boldi, affiancati da Michelle Hunziker, rivelazione televisiva al suo debutto nella prima serata di Canale 5. Tra gli scherzi indimenticabili quello realizzato ai danni di Cesare Cremonini, Claudio Amendola, Elisabetta Canalis, Alba Parietti, Vincenzo Salemme e Giovanni Rana. Di seguito le vittime che si sono succedute nel corso di questa edizione:\nQuesta edizione \u00e8 famosa anche per un incidente avvenuto al conduttore Boldi nelle registrazioni dell'ottava puntata, il 3 maggio 2002. Durante una scenetta col compagno Teocoli entrambi scivolarono sul pavimento, bagnato a causa di un precedente scherzo in studio a Miriana Trevisan, e Boldi si ruppe la spalla cadendo. Dopo un breve periodo di riabilitazione comunque torn\u00f2 alla conduzione, e, nell'episodio della settimana successiva, ironicamente, Boldi e Teocoli rifecero la stessa scenetta, portandola a termine.\nOttava edizione (2003).\nL'ottava edizione \u00e8 andata in onda su Canale 5 dal 26 settembre al 19 dicembre 2003, per dodici puntate + uno speciale intitolato \"Scherzi a parte story\". Conduttori: Teo Teocoli, Anna Maria Barbera e Manuela Arcuri con la partecipazione di Marco Milano. Teo Teocoli per la sesta volta padrone di casa di \"Scherzi a parte\", affiancato da Manuela Arcuri e, direttamente da \"Zelig\", dalla rivelazione televisiva della stagione Sconsolata / Anna Maria Barbera, ha condotto l'ottava edizione della trasmissione.\nTra i protagonisti degli scherzi, l'allora fidanzato della Arcuri Francesco Coco, le conduttrici del programma, Anna Maria Barbera e Manuela Arcuri (gi\u00e0 vittima della settima edizione), Orietta Berti, Maria Grazia Cucinotta, Valeria Mazza, Giobbe Covatta e Barbara D'Urso. Le vittime di questa edizione sono:\nFaccia a Faccia.\nNell'edizione 2003 \u00e8 stata creata una finta trasmissione dal titolo, \"Faccia a Faccia\", nella quale erano ospitati personaggi dello spettacolo, della politica o del cinema, uno per ogni puntata, ai quali viene fatto credere di essere sottoposti ad un'intervista, con la complicit\u00e0 di Silvana Giacobini; tra le vittime Giuliana De Sio, Ricky Tognazzi, Stefania Sandrelli, Gabriele Albertini, Iva Zanicchi e Michelle Hunziker.\nNona edizione (2005).\nVenne mandata in onda su Canale 5 dal 30 gennaio al 17 aprile 2005, per undici puntate. Conduttori: Alessia Marcuzzi, Diego Abatantuono e Massimo Boldi.\nL'8 maggio 2020 viene mandato in replica un mix delle prime tre puntate, in prima serata, su Canale 5.\nDa questa edizione viene tolto il Boccalone d'oro e la novit\u00e0 di questa edizione \u00e8 la casa degli scherzi dove vengono coinvolti gli ospiti in studio.\nLe vittime di questa edizione sono\nIl Castello.\nPer l'edizione 2005 \u00e8 stato creato un finto reality show, con il nome, \"Il Castello\", creato appositamente per \"colpire\", ad uno ad uno, tutti i concorrenti partecipanti. Le \"vittime\" sono: DJ Ringo, Peppe Quintale, Cristina Plevani, Ambra Orfei, Mal, Wilma De Angelis, Flavia Vento, Dan Peterson, Mirka Viola, Sergio Volpini, Eleonora Benfatto e Filippo Romeo.\nDecima edizione (2007).\nL'edizione \u00e8 andata in onda su Canale 5 dal 19 gennaio al 20 aprile 2007 per tredici puntate con la conduzione di Claudio Amendola, Cristina Chiabotto e Valeria Marini e con la partecipazione del duo di \"Zelig\" Katia e Valeria e Alfonso Signorini.\nIn questa edizione a rotazione uno degli ospiti in studio doveva fare indovinare delle parole sotto prove esilaranti in modo da mettere in difficolt\u00e0 il prescelto del gioco.\nLe vittime di questa edizione sono:\nUndicesima edizione (2009).\nL'undicesima edizione \u00e8 andata in onda su Canale 5, dal 29 gennaio al 19 marzo 2009, per otto puntate di gioved\u00ec, con la conduzione di Claudio Amendola, Teo Mammucari e Bel\u00e9n Rodr\u00edguez incluso lo speciale \"Scherzi a parte - No Scherzi, no party\", trasmesso per due sabati consecutivi il 16 e 23 maggio in prima serata e poi replicato domenica 27 dicembre alle 21:30 (sempre in prima serata).\nDodicesima edizione (2012).\nLa dodicesima edizione del programma \u00e8 andata in onda su Canale 5 dal 2 aprile al 21 maggio 2012, per otto puntate di luned\u00ec, con la conduzione di Luca e Paolo. Il programma \u00e8 andato in onda dallo studio 20 del Centro di produzione Mediaset di Cologno Monzese. In questa edizione \u00e8 stata introdotta una candid camera chiamata, \"Sexy a parte\", dove le \"vittime\" erano personaggi comuni;\nTredicesima edizione (2015).\nLa tredicesima edizione \u00e8 andata in onda su Canale 5 il 12 e 19 gennaio 2015 per due puntate di luned\u00ec, con la conduzione in solitaria di Paolo Bonolis. In questa edizione gli scherzi sono affidati allo staff e gli autori de \"Le iene\". Per la prima volta viene mostrata in trasmissione anche l'organizzazione e la realizzazione degli scherzi e viene organizzato un controscherzo. Sempre in questa edizione, viene realizzato uno scherzo mentre si registra la trasmissione in studio. Nel corso di questa prima puntata, protagonista di questo tipo di scherzo \u00e8 stato Antonio Razzi: venne portato in un quartiere di Milano vestito come Elvis Presley aspettando che accadesse qualcosa. Nella seconda e conclusiva puntata la \"vittima\" fu Francesca Cipriani. La voce fuori campo degli scherzi \u00e8 stata affidata a Pino Insegno. Il programma venne registrato nel dicembre 2014 presso lo studio 8 degli Studi De Paolis di Roma.\nQuattordicesima edizione (2018).\nLa quattordicesima edizione \u00e8 andata in onda dal 9 al 30 novembre 2018 di venerd\u00ec per quattro puntate su Canale 5 con la conduzione per la seconda volta consecutiva di Paolo Bonolis dallo studio 5 degli Studios. L'impostazione del programma \u00e8 immutata rispetto all'edizione precedente, per\u00f2 priva dell'apporto del team de \"Le iene\" nella realizzazione degli scherzi. La voce narrante fuori campo \u00e8 di Michele Kalamera. Viene trasmesso in concorrenza con \"Tale e quale show\" su Rai 1. Gli ascolti rispetto all'edizione precedente si sono dimezzati. Le vittime degli scherzi sono state Lorella Cuccarini, Enrico Brignano, Matteo Renzi, Amanda Lear, Adriano Pappalardo, Aurora Ramazzotti, Cristiano Malgioglio, Ciro Immobile, Bruno Vespa, Andrea Iannone e Barbara D'Urso.\nQuindicesima edizione (2021).\nLa quindicesima edizione \u00e8 stata condotta da Enrico Papi ed \u00e8 andata in onda la domenica su Canale 5 dal 12 settembre al 17 ottobre 2021 per sei puntate seguite da una puntata speciale, andata in onda il 24 ottobre, con il meglio dell'edizione. In questa edizione, il programma \u00e8 tornato al format originale con gli ospiti tutti insieme in studio che vengono coinvolti in prove e giochi da parte del conduttore che viene affiancato da un'aiutante (diversa per ogni puntata). La sigla torna quella storica ma riarrangiata in versione pi\u00f9 moderna. Inoltre, similmente alla tredicesima edizione, durante la registrazione della puntata avviene lo \"Scherzo in diretta\", nel quale un VIP viene preso di mira con uno scherzo che si svolge nell'arco di tutta la puntata (con la complicit\u00e0 degli ospiti di quella puntata, a loro volta vittime degli scherzi a loro rivolti) e che termina col raggiungimento dello studio da parte del VIP in questione a fine puntata, mentre l'aiutante del conduttore realizza uno scherzo a danni di persone comuni. La voce del narratore che introduce gli scherzi \u00e8 quella dello stesso Papi. Il programma \u00e8 andato in onda dallo studio 11 del Centro di Produzione Mediaset di Cologno Monzese a Milano.\nSpin off e puntate speciali.\nI Magnifici di Scherzi a Parte.\nDal 14 maggio 1994, al termine della terza edizione, vengono proposti degli speciali condotti da Teo Teocoli, Massimo Boldi e Pamela Prati dove vengono proposti gli scherzi pi\u00f9 belli delle prime tre stagioni del programma.\nScherzi a parte Top 10.\nIl 6 ottobre 1995, prima della partenza della nuova edizione, va in onda una puntata speciale dal titolo Scherzi a Parte Top 10 nella quale venivano riproposti i 10 migliori scherzi delle passate edizioni. La trasmissione \u00e8 stata condotta da Teo Teocoli, Gene Gnocchi e Pamela Prati con la partecipazione straordinaria di Massimo Lopez. Il vincitore della puntata \u00e8 stato lo scherzo ai danni di Leo Gullotta trasmesso nell'edizione del 1993.\nScherzi a Parte Show.\nDue serate in onda nel mese di febbraio del 1996 nelle quali il pubblico da casa con il televoto pu\u00f2 votare lo scherzo pi\u00f9 bello tra quelli proposti nel corso delle edizioni del programma.\nScherzi a parte story 10 anni di scherzi.\nNel 2002, dopo la fine della settima edizione, venne realizzato, per celebrare i 10 anni della trasmissione, uno speciale intitolato \"Scherzi a parte story 10 anni di scherzi\", condotto da Massimo Boldi e Michelle Hunziker dove furono riproposti i migliori scherzi delle prime 10 edizioni del programma.\nScherzi a parte story.\nIl 19 dicembre 2003, al termine dell'ottava edizione, \u00e8 andato in onda uno speciale chiamato \"Scherzi a parte story\", nella quale venivano riproposti i migliori scherzi delle edizioni precedenti.\nLe follie di Scherzi a parte.\nNel 2007, al termine dell'edizione va in onda un appuntamento speciale dal titolo \"Le follie di Scherzi a parte\", nel quale vengono riproposti gli scherzi migliori dell'edizione appena conclusa.\nScherzi a parte - No Scherzi, no party.\nNel 2009, al termine dell'edizione di quell'anno, va in onda, per 2 puntate, il 16 e il 23 maggio, in prima serata, uno speciale intitolato \"Scherzi a parte - no Scherzi, no party\", nel quale vengono riproposti gli scherzi migliori dell'edizione appena conclusa.\nScherzi a parte vent'anni.\nNel 2012, al termine dell'edizione appena conclusa, \u00e8 stata trasmessa una puntata speciale intitolata \"Scherzi a parte vent'anni\", dedicata al ventennale della trasmissione, con il meglio, sia dell'ultima che delle edizioni passate.\nSei su Scherzi a parte.\nIl 13 e il 20 aprile 2018 Italia 1 propone due puntate speciali con il titolo \"Sei su Scherzi a parte\" per festeggiare i 26 anni del programma raccontando attraverso i migliori scherzi del programma la storia d'Italia dal 1992 al 2015. \u00c8 condotto con la voce narrante di Francesco Pannofino nella prima puntata e di Massimo De Ambrosis nella seconda puntata.\nLa Notte di Scherzi a parte.\nIl 24 ottobre 2021, al termine della quindicesima edizione, \u00e8 andato in onda un appuntamento speciale dal titolo \"La notte di Scherzi a parte\" nel quale sono stati riproposti gli scherzi migliori dell'edizione appena conclusa.\nSigle del programma.\nLa sigla storica del programma (usata dal 1995 al 2009) \u00e8 suonata da Giampiero Boneschi e Claudio Calzolari. Nel 1993 la sigla di coda era \"Menealo\" cantata e ballata da Pamela Prati, che interpreta anche la sigla di coda del 1994 dal titolo \"Que te la pongo\". Nell'edizione 2012 la sigla \u00e8 sempre quella storica ma riarrangiata in versione orchestrale. Nelle edizioni 2015 e 2018 la sigla \u00e8 il brano \"Rebel Rebel\" di David Bowie. Dal 2021 la sigla torna ad essere quella storica ma \u00e8 stata nuovamente riarrangiata.\nScherzi mai trasmessi.\nPer trasmettere lo scherzo \u00e8 necessaria una liberatoria firmata dalla vittima. \u00c8 stato reso noto che alcune vittime non hanno firmato la liberatoria. Tra questi vi \u00e8 Adriano Celentano; lo scherzo \u00e8 riuscito, ma il cantante non ha firmato la liberatoria poich\u00e9 la microcamera lo ha reso a suo parere deforme. Altre persone che non hanno firmato la liberatoria sono Giancarlo Giannini, che si infuri\u00f2 e spacc\u00f2 la telecamera; Sandro Ciotti, in uno scherzo con complice l'amica e conduttrice Maria Teresa Ruta in cui il noto telecronista affront\u00f2 alcuni teppistelli che avevano compiuto atti di vandalismo su alcune auto parcheggiate; Claudio Cecchetto, che neg\u00f2 la messa in onda del suo scherzo in cui un presunto carissimo amico di Silvio Berlusconi azzardava pesanti critiche nei suoi confronti; Alessandro Benvenuti, che nello scherzo alloggiava in un albergo quando improvvisamente gli venne chiesto di cambiare camera che risulter\u00e0 essere tutt'altro che confortevole; Mario Capanna , Mike Bongiorno, ed Emma Bonino.\nScherzi non riusciti.\nAlcuni scherzi sono stati scoperti prima dalla vittima, come quello a Giancarlo Magalli, a Gerry Scotti, a Paolo Maldini, a Miguel Bos\u00e9 e a Piero Chiambretti, andato in onda il 14 maggio 2012, mentre quello ad Andrea Occhipinti \u00e8 stato sospeso per un malore del protagonista. Nel 2018, lo scherzo ad Andrea Pucci \u00e8 stato modificato in seguito all'intuizione dello scherzo da parte di quest'ultimo.\nI complici VIP.\nTanti scherzi hanno visto complici occasionali, ossia non quelli rituali come Pamela Prati nell'edizione 1993 o Alfonso Signorini in quella del 2007. Tra le tante \"spalle\" famose si ricordano Teo Mammucari negli scherzi a Max Biaggi (il primo scherzo subito) e Marco Columbro nel secondo scherzo che lo vede protagonista, oltre a Valerio Staffelli, protagonista di diversi scherzi, tra i quali quello a Marta Flavi; Patrizia De Blanck, complice dello scherzo ai danni di Asia Argento, Loredana Bert\u00e8 e nel primo di Mara Venier; Alberto Castagna nel secondo fatto a Wendy Windham, Gianmarco Tognazzi, Alessandro Gassmann, Carmen Russo ed Enzo Paolo Turchi e Giucas Casella; Jo Squillo complice della candid ad Oriella Dorella, Ilary Blasi, Roberta Lanfranchi e tanti altri. Nell'edizione del 2015 ogni vittima ha un complice vip, come Giovanna Civitillo, per lo scherzo ai danni di Amadeus; Federica Panicucci e Francesco Oppini per Alba Parietti; Riccardo Trombetta, Giuseppe Cruciani ed Ilary Blasi per David Parenzo e Leonardo Fiaschi e Frank Matano per quello fatto a Paolo Brosio. Nell'edizione del 2018 Michelle Hunziker \u00e8 complice dello scherzo alla figlia Aurora Ramazzotti; Federico Vespa dello scherzo fatto al padre Bruno Vespa; l'attrice Flora Canto dello scherzo al compagno Enrico Brignano e Carmen Russo di quello fatto al marito Enzo Paolo Turchi. Nel 2021, Crist\u00e8l Carrisi \u00e8 complice nello scherzo al padre Al Bano e la giornalista Giorgia Rossi insieme all'ex calciatore Fulvio Collovati sono complici nello scherzo fatto a Ciccio Graziani. Inoltre le vittime stesse degli scherzi di una puntata, sono complici nella realizzazione dello scherzo in diretta durante la registrazione della puntata.\nAutori.\nGli autori degli scherzi realizzati nell'arco di quindici edizioni del programma (ad eccetto la tredicesima, nella quale il compito fu affidato al gruppo autoriale de \"Le Iene\"), sono principalmente i seguenti: "}
{"id": "102780", "revid": "1272592", "url": "https://it.wikipedia.org/wiki?curid=102780", "title": "Gioco di carta e matita", "text": "I giochi di carta e matita sono una famiglia di giochi da tavolo che si giocano scrivendo o disegnando su carta, e non richiedono altro particolare equipaggiamento. Poich\u00e9 per giocare a questi giochi \u00e8 sufficiente conoscerne le regole, essi tendono a diffondersi semplicemente per passaparola, in modo analogo a quanto avviene per molti giochi di carte. Alcuni (per esempio la battaglia navale o il tris) sono \"estremamente\" noti, al punto di doversi considerare come parte della cultura popolare di intere nazioni o addirittura di interi continenti. Quelli caratterizzati da regole non banali esistono quasi sempre in numerose varianti, mentre i giochi estremamente semplici (fino al limite della \"non giocabilit\u00e0\") sono spesso noti universalmente, proprio perch\u00e9 pi\u00f9 facili da ricordare in modo esatto.\nFra i giochi di carta e matita pi\u00f9 celebri si possono citare:\nOvviamente, numerosi giochi da tavolo possono prestarsi, una volta acquisite le regole, a essere giocati facendo solo uso di carta e matita; si tratta di quei giochi in cui il tabellone \u00e8 relativamente semplice (o assente) ed eventuali pezzi da piazzarvi sopra non devono successivamente essere spostati o rimossi. Fra i giochi di origine non popolare ma che si sono diffusi e vengono giocati frequentemente con carta e penna c'\u00e8 per esempio mastermind (\"codice segreto\").\nAltri usi.\nQualche volta ci si riferisce ai giochi di ruolo non dal vivo come giochi \"carta e matita\" o \"carta e penna\" per distinguerli dai videogiochi di ruolo per computer."}
{"id": "102782", "revid": "1272592", "url": "https://it.wikipedia.org/wiki?curid=102782", "title": "TRIZ", "text": "TRIZ \u00e8 l'acronimo del russo Teorija Re\u0161enija Izobretatel\u2019skich Zada\u010d, traducibile in italiano come \"Teoria per la Soluzione Inventiva dei Problemi\". \u00c8 al tempo stesso un metodo euristico ed un insieme di strumenti sviluppati a partire dal 1946 in Unione Sovietica da Genrich Saulovi\u010d Altshuller (1926-1998), con l'obiettivo di catturare il processo creativo in ambito tecnico e tecnologico, codificarlo e renderlo cos\u00ec ripetibile e applicabile: una vera e propria teoria dell'invenzione.\nStoria.\nAltshuller cominci\u00f2 a sviluppare la metodologia TRIZ mentre lavorava presso il dipartimento brevetti della flotta militare navale sovietica sul Mar Caspio. Lui ed i suoi colleghi analizzarono gli \"abstract\" di oltre 200.000 brevetti, tra questi ne selezion\u00f2 alcune decine di migliaia particolarmente significativi al fine di capire in che modo le innovazioni erano state generate e quali percorsi evolutivi avessero seguito.\nNegli anni a seguire, alcuni dei quali confinato nei Gulag, continu\u00f2 ad elaborare ed affinare la teoria.\nEgli svilupp\u00f2, oltre ai fondamenti della teoria, molti dei \"tools\" principali:\nFondamenti.\nIl complesso architettonico di TRIZ si basa sulle seguenti osservazioni:\nSu questa impalcatura concettuale Altshuller e collaboratori hanno costruito nel corso degli anni un insieme di strumenti per:\nIdentificazione del problema: le contraddizioni.\nLa ricerca TRIZ ha mostrato che le invenzioni pi\u00f9 rilevanti sono emerse da situazioni in cui l'inventore \u00e8 riuscito ad evitare con successo i compromessi che convenzionalmente vengono accettati come inevitabili. Al contrario \u00e8 proprio dall'individuazione e dal superamento delle contraddizioni che portano all'adozione di compromessi che emergono le soluzioni pi\u00f9 innovative ed efficaci. Le contraddizioni rappresentano quindi i cardini della teoria Triz.\nLa formulazione di una contraddizione aiuta a capire le radici del problema in maniera pi\u00f9 efficace e aiuta a trovare pi\u00f9 velocemente la soluzione esatta. Se non c'\u00e8 una contraddizione allora non c'\u00e8 neppure un problema inventivo e pertanto non \u00e8 un problema per TRIZ.\nIdealit\u00e0 e IFR.\nL'idealit\u00e0 \u00e8 definita come la somma di tutti i benefici percepiti fratto la somma dei costi e degli effetti dannosi (percepiti).\nIFR sta per \"Ideal Final Result\" ovvero il risultato finale ideale. Caratteristica peculiare del Triz \u00e8 quella di immaginare la migliore delle soluzioni possibili come punto di partenza per il processo di risoluzione del problema e da qui muoversi all'indietro verso soluzioni sempre meno ideali ma fattibili.\nModello generale.\nLa filosofia che sta alla base di TRIZ consiste nel non tentare di risolvere un problema specifico semplicemente cercando una soluzione specifica ma piuttosto nel seguire un percorso di astrazione del problema. Una volta generalizzato il problema \u00e8 possibile sfruttare la conoscenza strutturata a disposizione della metodologia per identificare in maniera sistematica la soluzione generica e solo in questo momento tradurre in una soluzione specifica tale soluzione astratta.\nPrincipi inventivi e matrice delle contraddizioni.\nGenrich S. Altshuller analizz\u00f2 i brevetti per capire che tipo di contraddizione era stata risolta dall'invenzione e in che modo questa era stata superata. Da qui, svilupp\u00f2 un set di strumenti per la soluzione dei problemi denominati 40 principi inventivi (ad es. segmenta, rendi pi\u00f9 flessibile, aumenta la controllabilit\u00e0, passa da un'azione continua a una discontinua etc.). Pi\u00f9 tardi svilupp\u00f2 uno strumento chiamato matrice delle contraddizioni con il quale \u00e8 possibile suggerire i 3, 4 principi statisticamente pi\u00f9 efficaci per il proprio problema. Le righe di questa matrice riportano le caratteristiche del sistema (detti parametri) che si vogliono migliorare, ad es. la velocit\u00e0, il peso, la resistenza etc. In colonna vengono riportati i parametri relativi agli effetti indesiderati. Ogni cella della matrice punta ai principi che con maggior frequenza sono stati usati in ambito brevettuale per risolvere la contraddizione.\nContraddizioni fisiche.\nSempre basato sui principi \u00e8 il concetto di contraddizione fisica. Si ha una contraddizione fisica tutte le volte che si desiderano contemporaneamente 2 caratteristiche opposte di uno stesso sistema (per esempio la tazzina da caff\u00e8 la si vuole calda per tener caldo il caff\u00e8 e la si vuole fredda per non scottarsi).\nTali contraddizioni possono essere risolte con una separazione di tipo spaziale (ad. esempio la tazza deve essere calda all'interno e fredda all'esterno), temporale o su condizione. Per ciascuna di queste tipologie di separazione \u00e8 suggerita una lista di principi con i quali \u00e8 possibile superare la contraddizione.\nRisorse.\nLa teoria TRIZ, pi\u00f9 di qualsiasi metodo precedente, ha posto enfasi sul massimo impiego di tutto ci\u00f2 che \u00e8 interno al sistema. In termini TRIZ, Risorsa \u00e8 tutto ci\u00f2 che all'interno del sistema non sia impiegato al massimo delle sue potenzialit\u00e0: sostanze, interazioni funzionali, energia, tempo, spazio, informazione. Nell'analizzare un problema bisogna prendere in considerazione non solo il sistema ed i suoi componenti, ma anche il suo ambiente, il suo passato ed il suo futuro.\nAnalisi \u201csubstance-field\u201d e le 76 soluzioni standard.\nUna tecnica frequentemente utilizzata dagli inventori prevede l'analisi delle relazioni tra elementi e funzioni o altre risorse che non sono ancora state sfruttate e che possono essere trovate all'interno o nelle vicinanze del problema.\nUna serie di configurazioni alle quali il problema pu\u00f2 essere ricondotto sono lo strumento per associare al problema specifico, in modo sistematico, la pi\u00f9 opportuna delle 76 soluzioni standard a disposizione.\nLeggi di evoluzione dei sistemi tecnici.\nAltshuller studi\u00f2 il modo in cui i sistemi sono stati sviluppati e migliorati nel tempo. Da qui scopr\u00ec 8 modelli di evoluzione (chiamati \"Laws of Technical Systems Evolution\") che rappresentano lo strumento per prevedere i miglioramenti che potranno essere apportati ad un dato prodotto. Essi sono:\nEffetti scientifici e database delle applicazioni.\nNel raggiungere l'idealit\u00e0 del sistema, si dovrebbero utilizzare tutte le risorse disponibili nel sistema, sia interne che esterne, sulla base di un inventario di effetti fisici, chimici, geometrici e biologici che aiutano a risolvere la contraddizione e raggiungere il risultato desiderato.\nARIZ - algorithm of inventive problems solving.\nARIZ (acronimo russo di \u0410\u043b\u0433\u043e\u0440\u0438\u0442\u043c \u0440\u0435\u0448\u0435\u043d\u0438\u044f \u0438\u0437\u043e\u0431\u0440\u0435\u0442\u0430\u0442\u0435\u043b\u044c\u0441\u043a\u0438\u0445 \u0437\u0430\u0434\u0430\u0447) \u00e8 un vero e proprio algoritmo di risoluzione dei problemi inventivi che consiste in una lista di procedure da applicare passo passo per risolvere problemi ad alto grado di complessit\u00e0. Solitamente si usa ARIZ quando gli altri strumenti non sono applicabili."}
{"id": "102784", "revid": "339392", "url": "https://it.wikipedia.org/wiki?curid=102784", "title": "Good Bye Lenin", "text": ""}
{"id": "102786", "revid": "125542210", "url": "https://it.wikipedia.org/wiki?curid=102786", "title": "Komsomol", "text": "LUnione della Giovent\u00f9 Comunista Leninista di tutta l'Unione, nota con l'abbreviazione Komsomol o con l'acronimo VLKSM ( ) era l'organizzazione che riuniva i giovani sovietici e costituiva, secondo il proprio statuto, \"supporto attivo e riserva\" del Partito Comunista dell'Unione Sovietica.\nL'organizzazione ha nel tempo assunto denominazioni diverse:\nNel corso della sua storia vi militarono oltre 200 milioni di persone.\nStoria.\nNascita.\nGi\u00e0 prima della Rivoluzione d'ottobre erano sorte le prime organizzazioni giovanili, in particolare dietro l'incoraggiamento venuto nell'estate del 1917 dal VI Congresso del Partito Operaio Socialdemocratico Russo (bolscevico), con il quale i gruppi giovanili furono strettamente connessi, pur mantenendosi da esso indipendenti.\nLa rivoluzione russa di febbraio del 1917 contribu\u00ec ad un aumento dell'attivit\u00e0 socio-politica tra i giovani. Iniziarono ad apparire organizzazioni giovanili come \"Lavoro e Luce\" () i cui membri erano orientati verso i partiti socialisti.\nL'emergere in varie citt\u00e0 di organizzazioni giovanili bolsceviche rese necessaria la creazione di una struttura panrussa, ovvero l'Unione dei giovani comunisti russi (). Nel giugno del 1917, Nade\u017eda Konstantinovna Krupskaja parl\u00f2 della necessit\u00e0 di lavorare con i giovani e dello sviluppo dello statuto del Komsomol. Successivamente, fu creata a Pietrogrado l'Unione socialista dei giovani lavoratori () di stampo bolscevico, su iniziativa del giovane rivoluzionario Vasilij Petrovi\u010d Alekseev. L'8 ottobre dello stesso anno, si tenne la prima conferenza cittadina dei sindacati giovanili di Mosca, durante la quale 200 delegati proposero la creazione dell'Unione dei giovani giovanili dei lavoratori \u201cIII Internazionale\u201d.\nAlla vigilia della Rivoluzione d'ottobre, Lenin assegn\u00f2 alla giovent\u00f9 lavoratrice un ruolo molto importante nella futura rivolta:\nLa rivoluzione cambi\u00f2 radicalmente la situazione della giovent\u00f9 attiva e del lavoro minorile, favorendo la nascita di nuovi nuclei e associazioni giovanili comuniste. Nell'autunno del 1918, in piena guerra civile, decine di migliaia di giovani andarono al fronte per combattere contro gli interventisti e l'Armata Bianca, mentre nelle retrovie sostituirono padri e fratelli maggiori nelle officine, nei campi, nei soviet e nei sindacati. Fu in quel momento che furono creati i prerequisiti per la creazione di un'unione panrussa di sindacati di giovani lavoratori e contadini.\nTra il 29 ottobre e il 4 novembre 1918 si tenne il I Congresso panrusso delle unioni dei lavoratori e dei giovani contadini, durante il quale fu proclamata la creazione del RKSM.\nTra il 5 e l'8 ottobre 1919, fu organizzato a Pietrogrado il II Congresso panrusso, aperto da Lev Trockij, Aleksandra Kollontaj e altri.\nIn occasione del III Congresso panrusso del Komsomol nell'ottobre 1920, Lenin pronunci\u00f2 il discorso sui \"Compiti delle unioni giovanili\" che divenne successivamente il documento ideologico fondamentale dell'organizzazione per molti anni.Nella prima met\u00e0 del 1921, furono organizzate in tutto il paese le celebrazioni dei giovani eroi del lavoro. I primi distintivi del Komsomol, che indicavano l'appartenenza all'Unione Comunista Russa, erano una ricompensa destinata ai ragazzi migliori e non venivano emessi per tutti. Uno dei primi distintivi del Komsomol era formato da una bandiera rossa con una stella a cinque punte e le quattro lettere \u201cR.K.S.M.\" Nello stesso anno, il Komsomol si dichiar\u00f2 come \"l'unica forma di movimento di massa della giovent\u00f9 attiva\" e stabil\u00ec il compito di far aderire tutti i giovani nell'organizzazione.\nIl V Congresso del Komsomol, tenutosi nell'ottobre 1922, approv\u00f2 un unico distintivo formato da una bandiera rossa, una stella e al centro le tre lettere KIM (dal russo \"Kommunisti\u010deskij internacional molod\u00eb\u017ei\", ovvero \"Internazionale comunista della giovent\u00f9\").\nNel luglio del 1924, l'organizzazione fu intitolata a Vladimir Lenin in seguito alla sua morte. Nel marzo del 1926, l'RKSM fu ribattezzato nell'Unione della Giovent\u00f9 Comunista Leninista di tutta l'Unione (VLKSM).\nSecondo il segretario personale di Stalin negli anni venti, Boris Ba\u017eanov, fuggito in Persia nel gennaio del 1928, il vero fondatore del Komsomol era stato Lazar' \u0160ackin:\nMolto presto, il Komsomol rimase l'unica organizzazione politica giovanile nella RSFS Russa, e poi nell'Unione Sovietica. Attraverso la struttura di questa organizzazione, \u00e8 stata realizzata l'educazione ideologica della giovent\u00f9 e sono stati attuati progetti politici e sociali. Il Komsomol fu considerato come \"assistente e riserva\" del Partito Comunista\nSotto la guida del Komsomol nel 1922, furono poste le basi per la creazione dell'Organizzazione dei pionieri di tutta l'Unione destinata ai bambini.Uno dei principali promotori della creazione di pionieri fu Nikolaj \u010caplin, segretario generale del Comitato centrale del Komsomol dal 1924 al 1928.\nNel 1928, il Komsomol ottenne l'Ordine della Bandiera rossa e nel 1931 l'Ordine della Bandiera rossa del lavoro.\nAnni trenta e purghe staliniane.\nNel 1930, il Komsomol ottenne il patrocinio dell'educazione universale e inizi\u00f2 a creare scuole serali di due anni per gli analfabeti. Fu inoltre annunciata la campagna della giovent\u00f9 scientifica. Su iniziativa del Komsomol, fu creata nata una nuova forma di formazione tecnica di massa per i lavoratori: il minimo tecnico o \"techminimum\" ().\nDurante le Grandi purghe del 1937-1938, molti fondatori ed ex leader del Komsomol furono arrestati e giustiziati, tra cui Oskar Ryvkin, Lazar' \u0160ackin e Efim Cetlin. Il segretario generale del Comitato centrale di Komsomol (1928-1929) Aleksandr Mil'\u010dakov, che trascorse 16 anni nei campi gulag, ricord\u00f2:\nNel 1939, Aleksandr Kosar\u00ebv, segretario generale del Comitato centrale del Komsomol dal 1929 al 1938, fu giustiziato.\nSeconda guerra mondiale.\nLa perdita derivante dalle repressioni all'interno del Komsomol fu compensata da un ulteriore gruppo di giovani, e i nuovi ammessi spesso non furono sottoposti a un esame ideologico approfondito come prima del Grande terrore. Inoltre, nel 1939-1940 il numero degli iscritti aument\u00f2 significativamente a causa del reclutamento di giovani nei nuovi territori dell'URSS: Bielorussia occidentale, Bessarabia, Ucraina occidentale, Bucovina settentrionale e i Paesi baltici. Se nel 1938 vi erano 4\u00a0375\u00a0604 persone nel Komsomol, il numero aument\u00f2 nel 1941 a 10\u00a0387\u00a0852 iscritti. Nella primavera del 1940, il Comitato Centrale del Komsomol ridusse del 59% il numero di organizzatori professionisti, abolendo principalmente i posti pagati nelle organizzazioni locali e regionali del Komsomol.\nDopoguerra.\nDopo la seconda guerra mondiale, il ruolo del Komsomol fu quello di ricostruire un paese distrutto dal conflitto, sviluppare le terre vergini, contribuire alla realizzazione della ferrovia Bajkal-Amur e di assistere il lavoro nei cantieri edili.\nNel corso del dopoguerra, il Komsomol ricevette tre medaglie dell'Ordine di Lenin: il primo fu consegnato nel 1945 per i meriti nella vittoria sul nazismo durante la Grande Guerra Patriottica, il secondo fu assegnato nel 1948 in occasione del 30\u00ba anniversario dell'organizzazione e il terzo nel 1956, per la partecipazione attiva allo sviluppo delle terre vergini.\nNel 1968, in occasione del 50\u00ba anniversario dalla fondazione, il Komsomol ricevette l'Ordine della Rivoluzione d'ottobre.\nCrisi e riforme politiche.\nVerso la fine degli anni settanta l'Unione Sovietica affront\u00f2 dei cambiamenti socio-culturali che influenzarono le organizzazioni statali e il ruolo che esse ricoprivano all'interno della societ\u00e0. L'appartenenza al Komsomol perse il suo significato iniziale e divenne una semplice formalit\u00e0, e solo alcuni membri consideravano l'associazione come un passaggio obbligatorio nella propria carriera.\nNonostante i primi segni di cambiamento e declino, negli anni ottanta gli organismi del Komsomol contribuirono all'attuazione del programma abitativo dell'URSS, in particolare sotto forma di sostegno alla realizzazione di complessi residenziali per i giovani.\nCon l'elezione di Michail Gorba\u010d\u00ebv nel marzo 1985 come Segretario generale del PCUS inizi\u00f2 il processo di riforme democratiche portate avanti con la perestrojka e la glasnost'. All'interno del Komsomol i membri ordinari iniziarono a parlare sempre pi\u00f9 apertamente della necessit\u00e0 di riformare l'organizzazione. Nel corso della seconda met\u00e0 degli anni ottanta il Komsomol abbandon\u00f2 l'ideologia del marxismo-leninismo, preferendo il socialismo democratico.\nNel 1986 il Comitato Centrale del PCUS approv\u00f2 le proposte del Comitato Centrale del Komsomol sulla creazione di un sistema di Centri della creativit\u00e0 scientifica e tecnica della giovent\u00f9 (). Conformemente alla decisione del comitato centrale di Komsomol del 1988, dei \"comitati giovanili\" iniziarono ad essere creati nei comitati di Komsomol per organizzare il tempo libero dei giovani. I centri furono autorizzati a svolgere attivit\u00e0 economiche congiunte con imprese statali, cooperative e altre aziende pubbliche su base condivisa. Le joint venture create furono esentate dall'imposta sul reddito e dal pagamento degli utili. Con un decreto governativo le imprese e le organizzazioni del Komsomol ottennero il diritto, in modo indipendente o su base contrattuale, di determinare i prezzi e le tariffe per i servizi a pagamento da loro offerti; inoltre, le merci e gli altri beni importati in Unione Sovietiche da imprese e organizzazioni del Komsomol erano esenti dai dazi doganali. Il Comitato centrale del Komsomol cre\u00f2 pi\u00f9 di 17.000 cooperative di giovani e studenti. Grazie a queste riforme si formarono all'interno dell'associazione le basi per una nuova classe imprenditoriale.\nNon tutti i membri dei Komsomol erano d'accordo con la politica di de-ideologizzazione e di imprenditorialit\u00e0 dell'organizzazione. All'interno del Komsomol fu creata l'Unione dei giovani comunisti (), organizzazione giovanile del Fronte Unito dei Lavoratori, la prima a opporsi alla \"perestrojka\". Successivamente, l'SMK divenne il movimento giovanile pi\u00f9 ampio dell'Iniziativa comunista ().Il primo colpo inferto al Komsomol fu l'uscita della Lega della Giovent\u00f9 Comunista della Lituania, conseguente alla dichiarazione d'indipendenza della RSS Lituana nel 1989. Nello stesso anno anche il Komsomol della RSS Estone si separ\u00f2. Nel 1990 anche nella RSFS Russa la questione sull'organizzazione di un Komsomol russo era all'ordine del giorno. Di conseguenza, al primo congresso delle organizzazioni del Komsomol della Russia, tenutosi nel febbraio 1990, si form\u00f2 l'Unione della Giovent\u00f9 Comunista Leninista della RSFSR (), con a capo Vladimir Elagin gi\u00e0 segretario del VLKSM.\nIl 30 maggio 1990 si tenne il I Congresso del Komsomol della RSFSR, durante il quale fu adottato lo statuto. Mentre era ancora membro del Komsomol pan-sovietico, il Komsomol russo annunci\u00f2 di non considerare il Partito Comunista della RSFS Russa (e di conseguenza il PCUS) come il principale e unico partner politico.\nDurante la preparazione del XXI Congresso del Komsomol, il Comitato centrale considerava ancora la presenza di possibili idee alternative per lo sviluppo del Komsomol, ma dopo gli eventi dell'agosto 1991, incominci\u00f2 bruscamente il processo di dissoluzione del Komsomol come organizzazione di tutta dell'Unione.\nDissoluzione.\nIl 27-28 settembre 1991, dopo la resa del Comitato statale per lo stato di emergenza a Mosca, si tenne il XXII Congresso straordinario del Komsomol presso l'Hotel Orl\u00ebnok, presieduto dal Primo segretario del Comitato centrale del Komsomol, Vladimir Zjukin, e dal secondo segretario, Vja\u010deslav Kop'ev. Fu deciso lo scioglimento dell'Unione della giovent\u00f9 comunista di tutta l'Unione e dell'Organizzazione dei pionieri. Durante il congresso alcuni giovani di \"Iniziativa comunista\" mostrarono poster e picchetti con scritto: \"Bambini Zjukini! Tenete le mani lontane dal Komsomol\",\" No al congresso anti-statuto\".\nIl 18 ottobre 1991, in una riunione del Consiglio supremo della RSFSR, una delegazione di osservatori russi fu eletta nel nuovo Consiglio supremo dell'URSS. Dei 33 membri della delegazione eletti dalle associazioni pubbliche dell'Unione, 10 rappresentavano il Komsomol.\nIl 19-20 ottobre 1991, il LKSM RSFSR cambi\u00f2 nome in \"Unione della giovent\u00f9 russa\" () e, assieme ad altre organizzazioni giovanili repubblicane, divenne indipendente dall'organizzazione centrale dell'URSS.\nTentativo di rinascita.\n29 delegati al congresso, sostenitori di Iniziativa Comunista, condannarono lo scioglimento e lasciarono il congresso. Condannarono bruscamente la decisione di sciogliersi e lasciarono il congresso. I membri del Komsomol che non appartenevano all'RSM o ad altre organizzazioni repubblicane (come Igor' Maljarov, Evgenij Sochonko, Sergej Vozniak, Andrej Ezerskij e Ar\u010dil Balachvancei) ed erano contrari alle decisioni del congresso, crearono un comitato organizzativo per il rilancio del Komsomol.\nTra aprile e maggio 1992 si tenne in due fasi il XXIII Congresso di restauro del VLKSM, al quale parteciparono 101 delegati provenienti da 6 ex repubbliche sovietiche. Andrej Ezerskij fu eletto primo segretario del rinnovato Comitato centrale del Komsomol. Il primo segretario della \"Unione dei giovani comunisti russi\" () fu Igor' Maljarov ed in seguito l'RKSM lasci\u00f2 il rinato Komsomol.\nNello stesso periodo, iniziarono ad apparire nuove organizzazioni comuniste giovanili, in particolare la \"Giovane guardia bolscevica di tutta l'Unione\" (), che era orientata verso il Partito comunista dei bolscevichi di tutta l'Unione fondato nel 1992 da Nina Andreeva.\nRuolo del Komsomol.\nIl Komsomol fu creato dal Partito bolscevico per svolgere azioni su larga scala. L'organizzazione svolse un ruolo importante nell'adempiere ai compiti stabiliti dal partito per ripristinare l'economia nazionale, favorire l'industrializzazione e la collettivizzazione nonch\u00e9 la rivoluzione culturale sovietica. Grazie al sostegno del Comitato centrale del Komsomol il movimento comunista pot\u00e9 diffondersi pi\u00f9 rapidamente in tutta l'Unione Sovietica.\nTra i compiti dell'organizzazione vi era la collaborazione con il partito nell'educare i giovani secondo lo spirito del comunismo, nel coinvolgerli nella costruzione della societ\u00e0 nuova, nel formare una generazione completamente sviluppata, capace di vivere nella fase del comunismo.\nLa Carta del Komsomol del 1962 stabil\u00ec che:\nIl Komsomol prese parte ai processi di ridistribuzione territoriale delle risorse per il lavoro, anche sotto forma di organizzazione del reclutamento e di \"permessi del Komsomol\", e molto spesso ai \"cantieri edili del Komsomol\" dell'Unione o delle \"oblast\"'.\nSia il PCUS sia il Komsomol promuovevano la partecipazione dei giovani alle squadre di volontari DND (Dobrovol'naja Narodnaja Dru\u017eina) nel mantenimento dell'ordine pubblico negli insediamenti cittadini e rurali, insieme agli agenti della milicija.\nOrganizzazione.\nLa struttura del Komsomol era impostata secondo il principio del centralismo democratico e rifletteva l'organizzazione del partito:\nA livello di tutta l'Unione Sovietica, il Komsomol era amministrato dagli \"organi supremi\" i cui ruoli e gerarchie erano descritti dalla Carta del VLKSM.\nLe organizzazioni primarie del Komsomol si costituivano nelle aziende, nei kolchoz, nei sovchoz, negli istituti scolastici, nei reparti dell'Armata Rossa e della Marina.\nOrganizzazione locale.\nL'Unione della Giovent\u00f9 Comunista Leninista di tutta l'Unione riuniva tutti i Komsomol delle Repubbliche sovietiche (tranne la RSFS Russa fino al 1990), che a loro volta riunivano le sezioni di \"oblast\"', \"rajon\", \"okrug\" e citt\u00e0. Di norma, i membri degli organi direttivi del Komsomol erano anche membri del PCUS o candidati per l'iscrizione.\nCiascuna divisione locale lavorava per conto della relativa sezione del PCUS e attuava le decisioni congressuali pansovietiche e del Comitato centrale del Komsomol. Ogni organizzazione aveva un proprio Congresso e Comitato che dirigeva l'esecuzione e il lavoro.\nCellule del Komsomol erano presenti in scuole, universit\u00e0, istituzioni pubbliche, imprese, fabbriche, sovchoz e unit\u00e0 delle forze armate.\nAll'interno di scuole, universit\u00e0, istituzioni o imprese, gli organi pi\u00f9 alti del Komsomol erano le assemblee generali che eleggevano le commissioni e gli alti funzionari, ovvero segretari del Komsomol.\nL'organizzazione primaria lavorava direttamente con i giovani e gestiva le divisioni locali, accettava nuovi membri, assisteva nello studio del marxismo-leninismo contrastando \"manifestazioni dell'ideologia borghese\", avvicinava gli iscritti al lavoro del PCUS e coinvolgeva i giovani nel lavoro e nell'adempimento dei piani quinquennali.\nOrganizzazione dei pionieri.\nL'Organizzazione dei pionieri di tutta l'Unione \"Vladimir Il'i\u010d Lenin\" () era gestita dal Komsomol e riuniva i bambini tra i 9 e i 14 anni. Il VLKSM formava ed eleggeva i consigli pansovietici e locali dei pionieri.\nScuola superiore del Komsomol.\nCon un decreto del Comitato centrale del Partito Comunista di tutta l'Unione (bolscevico) dell'11 ottobre 1944 e del Comitato centrale del Komsomol del 14 ottobre 1944, fu istituita la Scuola centrale del Komsomol () sulla base della Scuola centrale femminile per l'addestramento dei cecchini (). I lavoratori del Komsomol con istruzione secondaria, i dipendenti di giornali e riviste per giovani studiavano in queste scuole per un anno e mezzo. Nel 1949 inizi\u00f2 la formazione per gli studenti dei paesi dell'Europa orientale. Nel luglio del 1956, la CK\u0160 fu riorganizzata in un corso di tre mesi dedicato all'attivit\u00e0 del Komsomol.\nNell'agosto 1969, in base ai decreti del Comitato centrale del PCUS e del Komsomol, la Scuola superiore del Komsomol (\u0412\u044b\u0441\u0448\u0430\u044f \u041a\u043e\u043c\u0441\u043e\u043c\u043e\u043b\u044c\u0441\u043a\u0430\u044f \u0428\u043a\u043e\u043b\u0430) fu istituita sulla base del CK\u0160 per la formazione teorica e la riqualificazione del personale anziano del Komsomol e della stampa giovanile. Furono formati 13 dipartimenti e nel novembre 1970 fu istituita la scuola di specializzazione. Nel maggio 1976 fu istituito il Centro scientifico-informativo del VK\u0160 ().\nDopo lo scioglimento del Komsomol, la Scuola superiore ha cambiato molti nomi, trasformandosi alla fine nell'Universit\u00e0 delle umanit\u00e0 di Mosca ().\nConferenze.\nCome il PCUS, il Komsomol non organizzava soltanto congressi ma anche conferenze. Nella sua storia, l'Unione della giovent\u00f9 comunista ha organizzato sette conferenze:\nIscritti.\nPotevano aderire all'Unione i giovani e le giovani di et\u00e0 compresa fra i 14 e i 28 anni, e tale adesione era un passaggio obbligatorio per l'iscrizione al PCUS da parte dei richiedenti di et\u00e0 inferiore ai 20 anni, nel 1971 innalzata a 23.\nDi seguito, il numero di iscritti per anno tra il 1923 e il 1941:\nDa queste cifre, si pu\u00f2 notare che il Komsomol divenne un'organizzazione di massa nella seconda met\u00e0 degli anni 1920 e durante il governo di Iosif Stalin.\nEspulsioni.\nDi solito, l'iscrizione al Komsomol scadeva al raggiungimento del limite d'et\u00e0, ma l'uscita dall'organizzazione avveniva anche per espulsione. In particolare, nel periodo prebellico un membro poteva essere espulso per la propria affiliazione religiosa, dal momento che gli iscritti dovevano essere atei. Ad esempio, nel 1933, 232 275 persone furono espulse dal Komsomol, di cui 2 266 (circa l'1%) a causa della religione.\nLe ragioni delle espulsioni nell'ultimo decennio dell'URSS possono essere giudicate dalle seguenti statistiche. Nel 1986, nell'oblast' di Smolensk, 814 persone furono espulse dal Komsomol (escludendo quelli fuoriusciti per il raggiungimento del limite di et\u00e0) per i seguenti motivi:\nIn base a tali statistiche, le ragioni pi\u00f9 comuni per l'espulsione dal Komsomol nell'oblast' di Smolensk erano la violazione della disciplina, la condanna per un reato e l'ubriachezza. Teoricamente, si poteva uscire dal Komsomol per proprio volere, ma fino al 1991 tale caso era estremamente raro. Nello stesso oblast' di Smolensk, nessuno lasci\u00f2 il Komsomol nel 1986-1987 di sua spontanea volont\u00e0, mentre nel 1988 23 persone se ne andarono, 3 nel 1989 e 16 nel 1990. Il motivo principale dell'espulsione dal VLKSM era un prolungato mancato pagamento delle quote associative, che fu preso in considerazione nelle statistiche come una violazione della disciplina intra-unione (355 persone nel 1986, 553 nel 1987, 749 nel 1988, 1 010 nel 1989 e 1 089 nel 1990).\nDistintivi.\nUlteriori Informazioni dettagliate sui distintivi e premi del Comitato centrale del Komsomol sono disponibili nel libro \"Znaki voinskoj doblesti\" di A. S. Domank, pubblicato dalla casa editrice Patriot a Mosca nel 1990.\nOnorificenze.\nPer le imprese compiute durante la guerra civile e la seconda guerra mondiale, nonch\u00e9 per i successi nell'edificazione socialista tra il 1928 e il 1968, al Komsomol furono assegnati sei ordini:\nKomsomol nella Federazione Russa.\nNel 1993 la maggior parte delle organizzazioni del rinato VLKSM votarono per il principio federale di costruzione del Komsomol. Nacque quindi la necessit\u00e0 di ristabilire l'Unione dei giovani comunisti russi (RKSM). Nel 1993-1996 una parte significativa delle organizzazioni giovanili comuniste e di sinistra della Russia fu unita all'RKSM sotto la guida di Igor' Maljarov.\nNella seconda met\u00e0 degli anni novanta il gruppo pi\u00f9 radicale di giovani si separ\u00f2 dall'RKSM, sostenendo il percorso di sviluppo rivoluzionario della Russia, contro la burocrazia e il compromesso dei sostenitori del Partito Comunista della Federazione Russa di Gennadij Zjuganov. Le contraddizioni nel Komsomol si sono intensificate sullo sfondo delle elezioni della Duma di Stato del 1995 e delle presidenziali del 1996. Sotto la guida di Pavel Bylevskij nel 1996-1997 fu creata la Lega della Giovent\u00f9 Comunista Rivoluzionaria (bolscevica), che univa i giovani sostenitori pi\u00f9 radicali delle idee comuniste, tra cui gli stalinisti e i maoisti. Successivamente la Lega divenne l'organizzazione giovanile del Partito Comunista Operaio Russo - Partito Rivoluzionario dei Comunisti.\nNel 1999 fu creata l'organizzazione giovanile del PCFR, l'Unione dei giovani comunisti della Federazione Russa (), che negli anni 2000 si \u00e8 divisa in due organizzazioni, una delle quali era completamente controllata dal Partito Comunista e l'altra, indipendente, critica nei confronti del partito di Zjuganov.\nDurante gli anni novanta e duemila nacquero nuove organizzazioni giovanili orientate al comunismo. In particolare, nel 1998 l'ala giovanile della \"Trudovaja Rossija\" di Viktor Anpilov divenne l'organizzazione giovanile \"Avangrard krasnoj molod\u00eb\u017ei\". Nel 2005 i trotskisti non partecipando alle attivit\u00e0 dei partiti comunisti e, propensi a cooperare con gli anarchici pi\u00f9 radicali, organizzarono la Lega socialista \"Vper\u00ebd\" che rimase attiva fino al 2011.\nNel 2011 l'Unione della giovent\u00f9 comunista della Federazione Russa, che ha continuato a funzionare come organizzazione giovanile del PCFR, \u00e8 stata riorganizzata nell'Unione della giovent\u00f9 comunista leninista della Federazione Russa ().\nA livello politico \u00e8 stata sollevata diverse volte la questione della rifondazione ufficiale del Komsomol e dell'Organizzazione dei pionieri di tutta l'Unione. Nell'ottobre 2010 il presidente russo Dmitrij Medvedev dichiar\u00f2 di non essere contrario al rilancio del Komsomol e del movimento pionieristico in Russia sotto forma di un'organizzazione pubblica, senza la sua componente ideologica e senza il coinvolgimento dello stato.\nGli anniversari del Komsomol sono ampiamente celebrati anche con il sostegno dello Stato. Nel 2013 il presidente Vladimir Putin ha inviato le congratulazioni ai partecipanti e agli ospiti del concerto di gala dedicato al 95\u00ba anniversario del VLKSM.\nDal 2015 l'abbreviazione \"VLKSM\" \u00e8 stata ripresa dal partito \"Kommunisty Rossii\", che ha registrato il titolo di \"Unione della giovent\u00f9 comunista leninista panrussa\" ().\nKomsomol nei paesi dell'ex Unione Sovietica.\nNegli altri paesi dell'ex Unione Sovietica il Komsomol esiste sotto forma di organizzazioni giovanili sostenute dai partiti comunisti o parastatali non affiliate al marxismo-leninismo. Nei paesi baltici le organizzazioni Komsomol, come i partiti comunisti, sono bandite.\nNell'oblast' di Kemerovo \u00e8 presente un movimento che riunisce i veterani del Komsomol."}
{"id": "102788", "revid": "3115", "url": "https://it.wikipedia.org/wiki?curid=102788", "title": "Xilografia", "text": "La xilografia, o silografia, \u00e8 una tecnica d'incisione in rilievo in cui si asportano dalla parte superiore di una tavoletta di legno le parti non costituenti il disegno.\nLe matrici vengono inchiostrate e utilizzate per la realizzazione di pi\u00f9 esemplari dello stesso soggetto (su carta e a volte su seta), mediante la stampa con il torchio. Dato che la xilografia \u00e8 un tipo di incisione in rilievo, non \u00e8 difficile inserire la matrice di legno nelle forme tipografiche, stampando cos\u00ec testo e immagini contemporaneamente. Questa caratteristica della xilografia rende il processo di stampa molto economico, infatti fu usata soprattutto per i \"testi popolari\". Una storica stamperia specializzata in stampe popolari fu quella italiana dei Remondini di Bassano del Grappa (met\u00e0 XVII secolo-met\u00e0 XIX secolo).\nStoria.\nLegni incisi per le stoffe esistevano gi\u00e0 in Egitto, adottate dai Copti nel V e VI secolo d.C. La tecnica \u00e8 di origine cinese e le prime stampe su carta risalgono all'VIII secolo d.C. L'incisione ebbe poi grandissimo sviluppo con l'invenzione e la diffusione della carta. In Europa fin dal XIV secolo si producono le prime xilografie (o silografie). Fra le pi\u00f9 antiche oggi esistenti, una delle pi\u00f9 note, anche per motivi religiosi, \u00e8 quella della Madonna del Fuoco di Forl\u00ec. Il pi\u00f9 antico testo che parla di legni incisi \u00e8 il \"Trattato della pittura o libro dell'arte\" di Cennino Cennini del 1437.\nNel Cinquecento l'incisione diventa il mezzo per illustrare i primi libri a stampa. Grandi incisori per qualit\u00e0 di fermezza e decisione sono i pittori Holbein il Vecchio, Lucas Cranach e D\u00fcrer. Nel XVI secolo si diffuse la tecnica di incisione detta a chiaroscuro con due, tre e quattro legni. Francesco di Pellegrino utilizz\u00f2 questa tecnica. Non si sa se l'invenzione sia da attribuirsi all'olandese Jost de Negker, che rivendic\u00f2 l'invenzione nel 1512, o all'emiliano Ugo da Carpi, che nel 1516 chiese alla Repubblica di Venezia il riconoscimento di paternit\u00e0.\nGli incisori utilizzano legni morbidi e facili da lavorare, tagliati nel senso della venatura. In questo modo si facilita il lavoro dell'incisore, ma le matrici si deteriorano velocemente. Gi\u00e0 all'inizio del XVI secolo il legno \u00e8 quasi abbandonato, sostituito dalle matrici in metallo.\nLa xilografia di testa.\nNell'Ottocento la xilografia conosce un nuovo periodo di grande utilizzo, soprattutto per illustrare libri e giornali. In questo periodo si impara ad utilizzare legni molto duri, soprattutto il bosso, e tagliati in senso perpendicolare alla venatura (\"xilografia di testa\" o \"nuova xilografia\"). Questa innovazione \u00e8 dovuta a Thomas Bewick che, al contempo, introdusse l'uso del bulino al posto delle sgorbie, necessarie per la tecnica \"di filo\". Con queste caratteristiche le matrici, difficili da lavorare, riescono tuttavia a realizzare tirature anche molto elevate, nell'ordine delle diverse migliaia di esemplari. L'utilizzo della xilografia si sviluppa in particolare dal 1840 circa fino ai primi del Novecento.\nIn epoche pi\u00f9 recenti, come materiale base per l'incisione xilografica, in luogo del legno si \u00e8 usato il linoleum e anche un materiale ancora pi\u00f9 tenero, l'Adigraf. Agli inizi del Novecento ad Adolfo De Carolis va il merito della brillante rinascita in Italia della xilografia, quando gi\u00e0 altre forme di riproduzioni fotomeccaniche avevano invaso il campo dell'incisione. Gi\u00e0 nel 1903 la rivista \"Il Leonardo\", che si stampava a Firenze, pubblica le prime xilografie di A. De Carolis di impronta rinascimentale insieme a quelle di G. Costetti, A. Spadini, G. Viner e altri. La rivista \"L'Eroica\" di Ettore Cozzani a La Spezia divenne in quel tempo l'organo ufficiale degli xilografi italiani organizzando, nel 1912, la prima \"Mostra degli xilografi e incisori italiani\" con relativo catalogo."}
{"id": "102790", "revid": "7", "url": "https://it.wikipedia.org/wiki?curid=102790", "title": "Roma Urbe", "text": ""}
{"id": "102792", "revid": "2010557", "url": "https://it.wikipedia.org/wiki?curid=102792", "title": "Guerra di Corea", "text": "La guerra di Corea (conosciuta in Corea del Nord come ,\"Guerra di liberazione della patria\"; in Corea del Sud come , \"Hanguk jeonjaeng\", \"Guerra coreana\") fu il conflitto combattuto nella penisola coreana dal 1950 al 1953. Essa determin\u00f2 una delle fasi pi\u00f9 acute della Guerra fredda, con il rischio di un conflitto globale e il possibile utilizzo di bombe nucleari.\nLa guerra scoppi\u00f2 nel 1950 a causa dell'invasione della Corea del Sud, stretta alleata degli Stati Uniti, da parte dell'esercito della Corea del Nord comunista. L'invasione determin\u00f2 una rapida risposta dell'ONU: su mandato del consiglio di sicurezza dell'ONU, gli Stati Uniti, affiancati da altri 17 Paesi, intervennero militarmente nella penisola per impedirne la conquista da parte delle forze comuniste nordcoreane. Dopo grandi difficolt\u00e0 iniziali, le forze statunitensi, comandate dal generale Douglas MacArthur, respinsero l'invasione e proseguirono l'avanzata fino a invadere gran parte della Corea del Nord. A questo punto intervenne nel conflitto anche la Cina comunista (senza alcuna dichiarazione di guerra ma inviando la quasi totalit\u00e0 delle proprie forze come formazioni di \"volontari\") mentre l'Unione Sovietica invi\u00f2 segretamente moderni reparti di aerei che contribuirono a contrastare l'aviazione nemica. Le truppe dell'ONU, colte di sorpresa, furono costrette a ripiegare sulla linea Suwon-Wonju-Samcheok sita a circa 80 chilometri a sud del confine iniziale tra le due nazioni. In seguito a ci\u00f2 la coalizione ONU torn\u00f2 nuovamente all'offensiva, recuperando terreno ed espugnando nuovamente la citt\u00e0 di Seul, che fu conquistata per quattro volte nel corso della guerra.\nLa guerra quindi si attest\u00f2 attorno al 38\u00ba parallelo dove continu\u00f2 con battaglie di posizione e sanguinose perdite per altri due anni fino all'armistizio di Panmunjeom che stabilizz\u00f2 la situazione e conferm\u00f2 la divisione della Corea.\nDurante il conflitto coreano la guerra fredda raggiunse uno dei suoi momenti pi\u00f9 critici e sorsero anche gravi contrasti politici all'interno delle stesse fazioni. Cina e Unione Sovietica entrarono in contrapposizione tra loro, ambendo entrambe all'egemonia sul mondo comunista, mentre i dissidi politici all'interno della dirigenza statunitense culminarono con la destituzione, da parte del presidente Harry Truman, del generale MacArthur a causa delle sue idee eccessivamente bellicose e dei suoi propositi di utilizzare bombe atomiche contro il territorio cinese e coreano.\nIl numero delle vittime causate dal conflitto \u00e8 stimato in tra morti, feriti e dispersi, met\u00e0 dei quali civili.\nNome.\nIn Corea del Sud, la guerra viene spesso chiamata \"6\u00b725\" o \"Guerra 6\u00b725\" (in coreano: 6\u00b725 , \"6\u00b725 jeonjaeng\"), in base alla data d'inizio del conflitto o, pi\u00f9 formalmente, \"Hanguk jeonjaeng\" (). In Corea del Nord, anche se viene comunemente riconosciuta come \"guerra di Corea\", viene chiamata formalmente \"Guerra patriottica di liberazione\" ().\nNegli Stati Uniti viene generalmente definita \"Korean conflict\", il \"conflitto coreano\", piuttosto che \"guerra\", sottolineando cos\u00ec l'assenza di una dichiarazione di guerra da parte del congresso statunitense, che infatti non venne mai proclamata. A livello informale \u00e8 nota come \"\"la guerra dimenticata\" o \"la guerra sconosciuta\"\", perch\u00e9 n\u00e9 durante n\u00e9 dopo il suo svolgimento ricevette la stessa attenzione mediatica della seconda guerra mondiale e della guerra del Vietnam.\nIn Cina, il conflitto \u00e8 noto come \"guerra di resistenza all'America e in aiuto della Corea\" (), ma viene comunemente chiamata \"guerra di Corea\" (, ).\nLa spartizione della Corea.\nDurante le sessioni della conferenza del Cairo, tenutasi nel 1943, un accordo tra Stati Uniti, Regno Unito e Cina prevedeva l'indipendenza della penisola coreana dal Giappone a guerra ultimata e lo status di \"nazione neutrale\". L'Unione Sovietica accett\u00f2 questa mozione, sebbene l'URSS confinasse per un breve tratto col nuovo stato che si sarebbe venuto a creare.\nNell'agosto 1945, in contemporanea con gli attacchi nucleari statunitensi su Hiroshima e Nagasaki, i sovietici denunciarono il trattato di non belligeranza che avevano stipulato coi giapponesi nel 1941 a seguito degli scontri cruenti sfociati nella battaglia di Khalkhin Gol al confine tra la Mongolia e la regione cinese di Manciuria, occupata dai giapponesi nel 1931. La Mongolia era indipendente dalla Cina dal 1911 e retta da un governo comunista e filosovietico fin dal 1921; questi scontri avevano visto vincitrice l'Armata Rossa sull'esercito nipponico nel 1939.\nNell'estate del 1945 in tre settimane i sovietici occuparono tutta la Manciuria, le isole Curili, la parte meridionale dell'isola di Sachalin e la penisola coreana fino al 38\u00ba parallelo, dove incontrarono gli statunitensi che la stavano occupando a partire dalla regione meridionale. I sovietici furono i primi a penetrare da settentrione il confine coreano (sia provenendo dalla Manciuria cinese appena sottratta al controllo giapponese sia direttamente dal territorio dell'Estremo Oriente Russo, che possiede un confine comune con la Corea di circa 20\u00a0km). L'evacuazione dei giapponesi si complet\u00f2 il 16 agosto. Al momento della resa nipponica (2 settembre 1945), la situazione si configurava secondo una divisione temporanea. Gli statunitensi che, fino a quel momento, se ne erano completamente disinteressati, iniziarono a temere l'accerchiamento comunista del Giappone.\nFu a quel punto che il comando strategico statunitense invi\u00f2 a Stalin una carta geografica della penisola coreana tratta da un numero del \"National Geographic\", che recava un tratto di penna a demarcazione del 38\u00ba parallelo. Stalin accett\u00f2 il confine. Nel valutare questa sua decisione occorre considerare che l'URSS non era ancora in possesso della bomba atomica, e che in Cina i comunisti erano ancora minoritari e il teatro coreano non era considerato primario rispetto a quello europeo, sebbene stessero sorgendo comitati popolari coreani comunisti in tutta la penisola con l'obiettivo di fare del paese un satellite di Mosca, tanto pi\u00f9 che il Partito Comunista Coreano aveva sede a Seul, nella sfera di occupazione americana e futura capitale della Corea del Sud.\nA met\u00e0 settembre 1945, gli statunitensi presero possesso della penisola coreana a sud del 38 parallelo ove si install\u00f2 un regime allineato alle potenze occidentali. Tutte le potenze vincitrici accettarono la spartizione in attesa che un governo nazionale s'insediasse. Ma, dal 1946, la guerra fredda invest\u00ec anche l'estremo oriente e nessun governo unitario pot\u00e9 esser eletto. Nel 1947 l'ONU fiss\u00f2 le date per le elezioni generali, ma ai suoi funzionari fu impedito l'ingresso nella zona d'occupazione sovietica.\nL'8 settembre 1945 il generale di corpo d'armata degli Stati Uniti John R. Hodge arriv\u00f2 a Incheon per imporre il governo militare a sud del 38\u00ba parallelo secondo quanto stabilito con i sovietici.\nQuattro giorni dopo il suo arrivo in Corea, Hodge disse ai suoi ufficiali che la Corea \"era un nemico degli Stati Uniti\".\nInvestito del ruolo di governatore militare, il generale Hodge controllava direttamente la Corea del Sud per mezzo del Governo militare dell'esercito degli Stati Uniti in Corea (USAMGIK, 1945-48).\nPer mantenere l'ordine ed una continuit\u00e0 nazionale Hodge lasci\u00f2 in posizioni chiave molti precedenti ufficiali giapponesi ritenendo di poter sostituirli gradualmente nel tempo con civili americani e coreani instruiti ai nuovi compiti. Dovendo far fronte al crescente dissenso popolare, Hodge istitu\u00ec il Korean Advisory Council. La maggioranza dei seggi del consiglio fu assegnata ai membri del Partito Democratico Coreano, formato su incoraggiamento degli Stati Uniti e composto principalmente da grandi proprietari terrieri, affaristi e ufficiali del precedente governo coloniale. Ad alcuni membri del PRK fu offerto di aggregarsi, ma rifiutarono e per contro criticarono il consiglio di collaborazionismo con i giapponesi.\nL'USAMGIK rifiut\u00f2 di riconoscere il governo provvisorio della neonata Repubblica Popolare di Corea (PRK), accusandola di sospetto comunismo.\nQueste politiche annullarono la sovranit\u00e0 del popolo coreano, provocarono insurrezioni e guerra civile. Si giunse cos\u00ec all'insediamento di due regimi antitetici nelle rispettive zone d'influenza: il 13 agosto 1948 il governo sudcoreano venne istituito e cominci\u00f2 la repressione dei comunisti; il 9 settembre 1948 fu la volta della Corea del Nord a dichiarare la propria sovranit\u00e0 e dopo soli tre mesi, nel dicembre 1948, furono richiamate le truppe russe d'occupazione. Nonostante le proteste degli alti vertici sudcoreani, anche gli statunitensi completarono l'evacuazione (giugno 1949). Inizi\u00f2, a questo punto, un biennio di guerra non dichiarata tra le due Coree, fatta di continue scaramucce ed imboscate al confine, di repressione interna delle rispettive opposizioni, di attentati, provocazioni, sanguinose rappresaglie, fino al fatale 25 giugno 1950.\nLa penisola coreana venne quindi divisa in due zone lungo la linea del 38\u00ba parallelo: nell'area settentrionale (abitanti 8.330.000) si era formato un governo comunista filosovietico con capitale a Pyongyang presieduto da Kim Il-sung e in quella meridionale (abitanti 19.370.000) un governo nazionalista filostatunitense con capitale a Seul presieduto da Syngman Rhee. Entrambi gli stati avevano, come priorit\u00e0, il disegno della riunificazione nazionale. Nell'ottobre 1949, in concomitanza della vittoria definitiva dei comunisti in Cina, i nordcoreani iniziarono ad organizzare l'offensiva che avrebbe dovuto annettere la parte meridionale della penisola..\nLe fasi preparatorie del conflitto.\nNel giugno 1950, al momento dell'inizio del conflitto armato, la parte di Corea sotto il controllo comunista era meglio armata e pi\u00f9 sviluppata industrialmente della parte sotto controllo statunitense. Kim Il-sung aveva da poco compiuto 38 anni, oltre met\u00e0 dei quali trascorsi sui teatri di guerra. Infatti egli era nato nel 1912 nel povero villaggio di Mangyongdae, non lontano dall'odierna capitale nordcoreana Pyongyang, da una famiglia di modeste condizioni. La Corea, al tempo, era una provincia dell'Impero nipponico ed i suoi genitori erano ferventi presbiteriani, tanto che Kim, gi\u00e0 da piccolo, aveva imparato a suonare l'organo in chiesa. In seguito all'attivit\u00e0 politica antigiapponese del padre, nel 1920 la famiglia fu costretta ad emigrare in Manciuria, la regione cinese che si estende al di l\u00e0 del fiume Yalu, che segna il confine fra i due stati.\nQui, in seguito alla morte del padre, nel 1925 Kim ader\u00ec al neonato Partito Comunista di Corea, fondato nel 1925, e nel 1929 venne condannato a due mesi di carcere dalle autorit\u00e0 cinesi proprio a causa della sua militanza politica. Quando i giapponesi invasero la Manciuria, Kim si un\u00ec ai guerriglieri comunisti cinesi, che operavano contro le truppe d'occupazione nipponiche. Nel frattempo, anche in Corea s'era diffusa una guerriglia di stampo comunista, che dette sempre filo da torcere al Giappone fino alla sconfitta da esso sub\u00ecta nel settembre 1945. Assieme ai guerriglieri comunisti cinesi e coreani, a partire dal 1932 Kim segu\u00ec diversi corsi d'indottrinamento politico-militare, a Chabarovsk, in Unione Sovietica; alla fine degli anni trenta era assurto al grado di capitano dell'Armata Rossa.\nDal 1946 era rientrato in Corea ed era stato eletto, su nomina delle forze sovietiche d'occupazione, capo del \"Comitato popolare provvisorio\", in quanto il Partito Comunista Coreano aveva formalmente sede a Seul, nel settore d'occupazione statunitense. Per il 1948 era evidente che l'immediata riunificazione della Corea non era possibile, visti i dissidi tra statunitensi e sovietici, e i sovietici nominarono Kim primo ministro della neonata Repubblica Popolare Democratica di Corea (RDPC). Va ricordato, per\u00f2, che la nascita della Repubblica Nordcoreana avvenne solo nel settembre del 1948, un mese dopo la nascita della Repubblica Sudcoreana, cosa che Kim Il-sung non poteva accettare. Seguendo il percorso tipico dei paesi satelliti dell'Unione Sovietica, il Partito comunista si \"fuse\" con diversi gruppi pi\u00f9 piccoli per formare il Partito del Lavoro della Corea del Nord, il quale nel 1949 si fuse con la sua controparte sudcoreana per diventare il Partito del Lavoro di Corea, con Kim alla presidenza. Il Partito comunista venne subito bandito dalla Corea del Sud e sub\u00ec diverse persecuzioni. All'invasione del 1950 Kim si stava preparando da tempo, visto che sia egli sia l'intera popolazione nordcoreana era stata indottrinata da tempo:\nL'alto comando nordcoreano si stava preparando da mesi al conflitto; al termine della guerra civile cinese, nel settembre 1949, il rimpatrio delle divisioni nordcoreane aveva dotato Kim Il-sung di uomini ben temprati e pratici di tattiche militari avanzate. Dal dicembre 1949 la punta di diamante delle forze armate nordcoreane erano gi\u00e0 concentrate a ridosso del confine tra le due Coree ed ammontavano a 150 000 uomini, 280 carri armati, 210 aerei da combattimento. Il conflitto armato scoppi\u00f2 solo dopo che fu certa la sconfitta della guerriglia comunista sudcoreana appoggiata da circa partigiani introdotti dalla Corea del Nord. In tarda primavera Kim si rese conto che la sola guerriglia non avrebbe mai potuto aver successo e di conseguenza il mese dopo venne sferrato l'attacco frontale. La data d'inizio del conflitto (25 giugno 1950) non \u00e8 casuale: essa cadeva nel primo anniversario della brutale repressione che, nella Corea del Sud, aveva visto lo smantellamento del Partito Comunista di Corea, che condusse ad una strage di persone, comunisti, ma anche gente comune (\"insurrezione di Jeju\", 25 giugno 1949).\nKim Il-sung, in sostanza, seguiva la cosiddetta \"strategia del doppio binario\": aiutava militarmente il Partito Comunista Coreano nella guerriglia e nell'insurrezione, ma gi\u00e0 dal febbraio 1950 erano state sospese le licenze ai militari, e dal mese successivo era stata istituita la mobilitazione generale (in gran segreto) e si stavano allestendo i piani d'attacco in previsione dell'invasione. L'esercito nordcoreano si esercitava per interi mesi nelle valli montane al confine della Cina (ed anche in Manciuria, quindi in territorio cinese), ben lontano da occhi indiscreti. Al tempo, poi, erano ben di l\u00e0 dal venire le ricognizioni aeree strategiche. Nel marzo 1950 i comunisti cinesi avevano invaso l'isola di Hainan cacciandone la guarnigione nazionalista ed eliminando una possibile base per la flotta statunitense, mentre la guerriglia comunista vietnamita stava rendendo precaria la situazione militare francese nelle regioni montuose al confine con la Cina (e gli statunitensi erano attivamente impegnati sia nella protezione di Taiwan dalla progettata invasione cinese sia nel soccorso logistico alla Francia in Vietnam).\nPer terminare, gli statunitensi non avevano avuto sentore di pericolo in Corea del Sud, in quanto la mobilitazione dei nordcoreani era avvenuta in segreto: ci furono continue scaramucce di confine, ma erano deboli e routinarie. Solo una nota della CIA aveva avvertito che interi villaggi nordcoreani limitrofi alconfine erano stati segretamente evacuati e che lo stato maggiore nordcoreano avesse ricevuto dai sovietici un piano di invasione dettagliato e che il tutto fosse stato effettuato senza l'utilizzo di telefono o telegrafo, bens\u00ec di mano in mano, il che lasciava adito al dubbio di un possibile attacco, ma la nota non venne ritenuta credibile a Washington. Il segretario di Stato, Dean Acheson, pronunci\u00f2 il 12 gennaio 1950 al Circolo della Stampa di Washington un celebre discorso nel quale sostenne che, per l\u2019amministrazione Truman, la Corea non rientrava tra gli interessi americani e neppure nel perimetro difensivo statunitense. All'alba del 25 giugno 1950, gran parte delle forze armate statunitensi erano state ritirate e ridispiegate dalla Corea del Sud a Taiwan. La Corea del Sud poteva unicamente contare su meno di centomila soldati con scarso addestramento ed equipaggiamento, diverse migliaia dei quali neppure fidati, che avevano seguito unicamente corsi di controguerriglia. Nelle retrovie si trovavano soltanto 50.000 poliziotti con pochissimi aerei da combattimento (soprattutto ricognitori leggeri), nessun elicottero, poche decine di carri armati leggeri, nessun naviglio e nemmeno motovedette costiere; pochissime le artiglierie pesanti e scarse pure le leggere.\nQuesto divario di forze e di preparazione tecnica spiega la fulminea avanzata nordcoreana all'inizio del conflitto. Kim Il-sung, inoltre, attacc\u00f2 senza una iniziale formale dichiarazione di guerra. Soltanto alle 11 del mattino del 25 giugno, sette ore dopo l'inizio delle ostilit\u00e0, giunse la formale dichiarazione di guerra nordcoreana, prendendo a pretesto un presunto sconfinamento degli avversari nel settore di Henju, una citt\u00e0 nordcoreana situata presso il confine.\nLo scontro armato.\nL'attacco alla Corea del Sud fu proposto dal leader nordcoreano - nell'ottica di una riunificazione nazionale - sia all'Unione Sovietica che alla Repubblica Popolare Cinese gi\u00e0 nell'autunno del 1949. Il leader sovietico Stalin e quello cinese Mao Tse-tung acconsentirono per motivi diversi: Stalin, fresco del cocente danno d'immagine conseguente al blocco di Berlino da lui iniziato nel 1948, cui gli statunitensi risposero col ponte aereo, era deciso a \"studiare\" l'entit\u00e0 della potenza rivale.\nMao, invece, era debitore al leader nordcoreano, il quale aveva inviato parte del suo esercito a sostenere i comunisti cinesi nella guerra civile cinese del 1946-1949. Stalin promise solo aiuti bellici e forniture alimentari, invece Mao appoggi\u00f2 i nordcoreani anche con istruttori militari e mise a disposizione anche aeroporti in Manciuria, ritenuti, a torto, al sicuro dai bombardamenti statunitensi. Nell'aprile 1950 il governo nordcoreano accus\u00f2 pubblicamente l'esercito sudcoreano di aver effettuato incursioni armate oltreconfine per compiere omicidi mirati, razzie, rapimenti, saccheggi, incendi dolosi allo scopo di turbare l'ordine sociale, di fomentare disordini, di guadagnare posizioni strategiche a ridosso del confine.\nIl 30 maggio, il presidente-dittatore della Corea del Sud, Syngman Rhee, aveva perso la maggioranza assoluta che deteneva in Parlamento dalla dichiarazione d'indipendenza, fatto ampiamente sfruttato dalla propaganda avversa sia interna (i simpatizzanti comunisti erano assai numerosi anche nella Corea del Sud) sia esterna. Come misura falsamente distensiva, il dittatore nordcoreano Kim Il-sung propose un'elezione generale per l'intera penisola riunificata, da tenersi tra il 5 e l'8 agosto 1950, e la settimana dopo (l'11 giugno) invi\u00f2 tre plenipotenziari a Seul per negoziare un piano di pace complessivo in vista di una futuribile conferenza circa un'assemblea costituente da tenersi a Haeju tra il 15 ed il 17 giugno 1950, sicuro per\u00f2 che gli articoli della proposta fossero talmente provocatori da risultare inaccettabili dal governo sudcoreano.\nIl 21 giugno 1950 tutto l'esercito nordcoreano aveva terminato in gran segreto la mobilitazione generale e si era portato a ridosso del confine rappresentato dal 38\u00ba parallelo. Nuovamente, la Corea del Nord accus\u00f2 l'esercito della Corea del Sud di aver iniziato un pesante bombardamento d'artiglieria nei due giorni che precedettero l'attacco nordcoreano, ovvero il 23 e 24 giugno 1950, ed addirittura di esser penetrato per diverse ore nella citt\u00e0 nordcoreana di Haeju. Nel tardo pomeriggio di venerd\u00ec 23 giugno 1950, osservatori militari statunitensi di pattuglia lungo il confine notarono un incremento del numero di truppe nordcoreane a ridosso della linea di demarcazione, ma non ritennero la cosa preoccupante, scambiando l'attivit\u00e0 del nemico per un'esercitazione militare innocua. Il dittatore nordcoreano contava su alcuni fattori - oltre alla sorpresa - per scatenare l'attacco, quali la debolezza industriale e militare della Corea meridionale, la presenza di numerosi simpatizzanti comunisti anche al sud, il massiccio rifornimento di aerei a reazione e di carri armati da parte dei sovietici e la contemporanea apertura dei mondiali di calcio in Brasile, che avrebbero distolto almeno parzialmente l'attenzione dei mass-media.\nL'attacco nordcoreano e l'invasione della Corea del Sud.\nDopo ripetute violazioni del confine e scaramucce che si protraevano da quasi un anno, l'esercito nordcoreano, forte di 350 000 uomini, con 500 carri e 2000 pezzi d'artiglieria, addestrati da mesi (dal febbraio 1950 erano in \"stato di allerta\"), su ordine di Kim Il-sung apr\u00ec un potente e continuato fuoco d'artiglieria a partire dalle ore 4 del mattino di domenica 25 giugno 1950, approfittando anche della giornata piovosa. Pochi minuti dopo che le batterie di obici nordcoreane, dislocate lungo il confine rappresentato dal 38\u00ba parallelo, avevano riversato sulle posizioni avversarie una valanga di colpi, dieci divisioni di fanteria ed una divisione corazzata attraversarono la frontiera.\nIl settore ovest prese avvio, la guerra fu la zona di confine limitrofa alla citt\u00e0 di Kaes\u014fng (allora nella Corea del Sud, oggigiorno nella Corea del Nord a causa dello spostamento del confine in base alla linea d'armistizio), dove la IV divisione di fanteria nordcoreana inizi\u00f2 a martellare pesantemente le posizioni sudcoreane. In confronto, l'esercito sudcoreano era - almeno in questo primo momento - del tutto disorganizzato: contava meno di 100 000 uomini, mal armati e peggio addestrati. La direttrice principale dell'avanzata nordcoreana fu invece rappresentata dalla strategica penisola di Ongjin (oggigiorno integralmente appartenente alla Corea del Nord in s\u00e9guito allo spostamento del confine sito lungo la demarcazione armistiziale del 1953), che il confine lungo il 38\u00ba parallelo assegnava alla Corea del Sud, nel contempo isolandola dalla continuit\u00e0 territoriale, in quanto il territorio che collega la penisola al resto della Corea giace a settentrione del parallelo in questione.\nL'esercito sudcoreano era addestrato pi\u00f9 per compiti di polizia interna o al massimo per azioni di controguerriglia. Le riserve erano inesistenti, a meno di non contare 50 000 poliziotti. L'artiglieria pesante era inesistente ed i carri armati e gli aerei da combattimento ammontavano soltanto a poche decine di esemplari antiquati, lenti e male armati. La Corea del Sud non diede la notizia dell'attacco prima delle ore dieci antimeridiane, circa sei ore dopo l'invasione, che stava procedendo speditamente. Gi\u00e0 nel pomeriggio del primo giorno di guerra, aerei nordcoreani bombardarono l'aeroporto di Seul e la ex base statunitense di Gimpo. L'inizio del conflitto fu fulmineo, sia a causa della mancata dichiarazione di guerra da parte della Corea del Nord sia a causa della trascuratezza in cui versava l'esercito sudcoreano. Mentre le sue truppe erano gi\u00e0 penetrate profondamente in territorio nemico, oramai alle porte di Seul, Kim dichiar\u00f2 ufficialmente la guerra alle 11 del mattino, adducendo il pretesto di un presunto attacco nemico presso Haeju, una localit\u00e0 non lontana dal confine del 1950 (in seguito alle vicende belliche, il confine antecedente l'inizio della guerra non corrispose pi\u00f9 a quello successivo).\nIl giorno dopo, il 26 giugno, rimasta inapplicata la risoluzione dell'ONU del 25 giugno per il cessate il fuoco con ripristino dello \"status quo\", i nordcoreani continuarono a dilagare, senza curarsene, cosicch\u00e9 i cittadini statunitensi vennero evacuati via mare dal porto di Incheon all'approssimarsi degli invasori. Il 27 giugno, Kim decretava la generale chiamata alle armi per liberare il paese, mobilitando anche i riservisti, l'ambasciata statunitense di Seul venne evacuata, mentre a New York si riuniva il consiglio di sicurezza dell'ONU, che decretava sanzioni economiche contro la Corea del Nord. Il primo scontro tra statunitensi e nordcoreani avvenne il 27 giugno, quando il V stormo dell'USAF abbatt\u00e9 tre aerei nemici mentre appoggiava l'evacuazione dei civili da Seul. Il presidente statunitense Harry Truman, quasi contemporaneamente, ordinava alla marina e all'aviazione di intervenire in aiuto alla Corea del Sud. Un piccolo drappello di truppe statunitensi - del tutto inadeguato per\u00f2 ad arginare l'esercito invasore - era gi\u00e0 sul posto.\nFu solo allora che il mondo fu portato a conoscenza che, nella notte del 25 giugno 1950, truppe nordcoreane costituite da circa 120.000 uomini, su dieci divisioni, avevano varcato simultaneamente il confine ed invaso il sud, che disponeva in quel momento di sole quattro divisioni, occupando Seul, distante appena 40\u00a0km dal confine. Il 27 giugno 1950, grazie all'assenza di Jakov Malik, delegato sovietico (ritiratosi per protesta contro la presenza della sola Cina nazionalista nell'ONU), gli Stati Uniti ottennero dal consiglio di sicurezza un voto favorevole all'intervento militare con la risoluzione N\u00b0 83, con il solo voto contrario della Jugoslavia. Il presidente statunitense Harry Truman, il 28 giugno, il giorno successivo alla condanna pronunciata dall'ONU, ordin\u00f2 di contrastare l'avanzata dei nordcoreani, indeciso se fornire unicamente appoggio logistico e consiglieri militari all'esercito sudcoreano in rotta oppure se accettare la proposta del generale McArthur, proconsole americano in Giappone, circa l'invio di truppe americane. Alla fine prevalse la seconda opzione ed il 7 luglio nomin\u00f2 il generale Douglas MacArthur capo del FEC (Far East Command).\nIl FEAF (Far East Air Force) statunitense, agli ordini del tenente generale George E. Stratemeyer, inizi\u00f2 subito ad intercettare l'aviazione nordcoreana a sud del 38\u00ba parallelo, venendo attaccato a sua volta. In risposta, l'indomani bombardieri statunitensi Boeing B-29 Superfortress bombardarono per la prima volta il territorio nemico, attaccando l'aeroporto della capitale nordcoreana Pyongyang. Per tutto il mese successivo, le poche forze di terra statunitensi impiegate man mano che arrivavano non furono in grado di fermare l'avanzata nordcoreana. L'1 e 2 luglio 3 battaglioni di fanteria Usa furono duramente battuti, il 16 luglio vi fu il massacro di Tunam ed il 20 luglio a Tachon, la 24\u00aa divisione di fanteria, frettolosamente inviata al fronte, perse 6000 uomini ed il suo comandante William F. Dean fu catturato. Il sacrificio della Task Force Smith consent\u00ec di rallentare, ma non di arrestare l'offensiva nemica, permettendo per\u00f2 di organizzare un perimetro difensivo attorno alla citt\u00e0 portuale di Pusan, nell'estrema porzione sudorientale della penisola coreana (il cosiddetto \"quadrilatero di Pusan\", contro il quale per due mesi s'infransero gli attacchi nordcoreani). Soltanto l'aviazione statunitense riusciva a ritardare l'avanzata nemica, mentre il governo Usa inviava ingenti rinforzi in Giappone per costituire l'8\u00aa Armata al comando del generale Walton Walker. Il quartier generale avanzato fu posto nella citt\u00e0 di Taegu, nella Corea del Sud, il giorno 24 luglio. Il Giappone garant\u00ec l'utilizzo di basi militari sul proprio territorio metropolitano ed anche supporto navale. Fu grazie al tiro continuo degli obici delle corazzate statunitensi e dei continui raid aerei che i nordcoreani non poterono utilizzare la strada costiera orientale, di grande importanza strategica, per sopraffare le difese terrestri a protezione della citt\u00e0 portuale di Pusan.\nNel frattempo, su mandato delle Nazioni Unite, si cre\u00f2 una forza internazionale costruita ed organizzata dagli Stati Uniti e comprendente 18 paesi aderenti all'ONU: Corea del Sud, Stati Uniti d'America, Gran Bretagna, Canada, Australia, Filippine, Turchia, Paesi Bassi, Francia, Nuova Zelanda, Thailandia, Etiopia, Grecia, Colombia, Belgio, Sudafrica, Lussemburgo, e come supporto navale Giappone (che ancora non faceva parte dell'ONU). Vi era anche personale medico proveniente da Danimarca, Norvegia, India, Svezia e Italia (anche se quest'ultima ancora non faceva parte dell'ONU). Gli alti vertici militari statunitensi diramarono un comunicato alle truppe combattenti in cui s'impegnavano \"a concludere la campagna bellica entro Natale (del 1950) con l'occupazione dell'intera nazione coreana ed a riportare a casa le truppe entro il Capodanno\" (s'intende del 1951).\nIl contrattacco delle nazioni unite e l'invasione della Corea settentrionale.\nSotto la guida del generale Douglas MacArthur le truppe dell'ONU riuscirono a rallentare l'avanzata nordcoreana, dilagata nella Corea del Sud, dove resisteva solo la zona di Pusan, fino a bloccarla del tutto, poi presero l'iniziativa con una controffensiva lanciata il 25 settembre, che in breve risal\u00ec fino al 38\u00ba parallelo e poi (7 ottobre 1950) penetr\u00f2 profondamente nel territorio del nord.\nPrecedentemente, il 3 agosto erano stati fatti saltare i ponti sul fiume Naktong per ritardare la penetrazione nordcoreana nell'ultimo lembo di territorio sudcoreano rimasto libero. Proprio i durissimi scontri su questo corso d'acqua bloccarono definitivamente l'avanzata fino a quel momento inarrestabile dei nordcoreani. Sebbene gli invasori avessero in pi\u00f9 punti attraversato il fiume, erano stati prontamente ricacciati indietro. Il primo scontro tra l'esercito nordcoreano e quello alleato avvenne il 5 agosto, ma l'avanzata nemica era talmente fulminea che MacArthur opt\u00f2 per creare una testa di ponte fortificata nell'estremo lembo sudorientale della Corea, in quello che \u00e8 passato alla storia come il \"perimetro (o quadrilatero) di Pusan\" (un ritaglio di territorio lungo 140\u00a0km e largo 90\u00a0km col fiume Naktong a coprire il lato settentrionale e occidentale ed il Mar del Giappone a coprire i restanti due lati), ove concentrare abbastanza truppe per resistere agli invasori e - nel frattempo - pianificare uno sbarco alle loro spalle al fine di chiuderli in una tenaglia. Gli strateghi cinesi previdero quest'eventualit\u00e0 e consigliarono ai nordcoreani di retrocedere, ma non vennero ascoltati. Anche l'aviazione statunitense che si scontrava con i Mig 15 coreani e cinesi di fabbricazione sovietica aveva migliorato le sue capacit\u00e0, affiancando e in parte sostituendo i Lockheed P-80 Shooting Star e i Republic F-84 F Thunderstreak - inferiori agli aerei russi - con i pi\u00f9 moderni e prestanti North American F-86 Sabre.\nLa controffensiva si concretizz\u00f2 il 15 settembre, quando il maggior generale Edward M. Almond condusse un attacco anfibio contro il porto di Incheon, vicino al 38\u00ba parallelo, con il X Corpo. Scopo dello sbarco era quello di prendere alle spalle l'esercito nordcoreano, che si era spinto eccessivamente lontano dalle proprie linee di rifornimento, che, in tal modo, potevano esser agevolmente \"tagliate\" dalla controffensiva statunitense, e, nel contempo, prenderlo tra due fuochi mantenendo il cosiddetto \"quadrilatero di Pusan\" in mano statunitense. Inoltre, Incheon \u00e8 situata a una quarantina di chilometri dalla capitale sudcoreana Seul. Lo sbarco a Incheon fu preceduto da un'operazione dei servizi segreti statunitensi, che si avvalsero della collaborazione dei reparti di commando della marina. Infatti, la notte del 1\u00ba settembre 1950, il Servizio informazioni della Marina invi\u00f2 un gruppo di ricognitori (nome in codice \"operazione Trudy Jackson\") sotto il comando del tenente di vascello Eugene F. Clark sull'isola di Yonghung-do all'imbocco del porto di Incheon per rilevare la consistenza delle difese nordcoreana e l'entit\u00e0 delle loro truppe.\nI dati trasmessi vennero utilizzati per bombardare a tappeto col napalm la fortezza di Wolmi-do, anch'essa sita sulla spiaggia d'Incheon, in diverse ondate a partire dal 13 settembre. I 43 bombardieri che eliminarono le forze nordcoreane trincerate nella fortezza resero possibile lo sbarco in tre spiagge limitrofe a Incheon, la prima delle quali (Pohang-Goryongpo) venne raggiunta gi\u00e0 alle ore 6:30 antimeridiane del 15 settembre. La battaglia di Incheon era gi\u00e0 virtualmente terminata alle 19:50 dello stesso 15 settembre, sebbene sacche di resistenza nordcoreane tennero testa agli statunitensi anc\u00f3ra per quasi un'intera giornata. Lo stile dell'operazione anfibia era quello tipico dei grandi sbarchi statunitensi dell'appena terminata seconda guerra mondiale, dall'invasione della Sicilia a quella della Normandia, per non parlare di quelli operati contro il Giappone cinque anni prima.\nLo scopo dell'operazione era stato pienamente raggiunto: prendere alle spalle le armate nordcoreane, che non si aspettavano un attacco tanto ardito 200\u00a0km pi\u00f9 a nord, intrappolarle e tagliar loro le esili linee di rifornimento, oramai troppo allungate per opporre una significativa resistenza e, soprattutto, di reiterare l'assedio a Pusan, la cui guarnigione ora poteva esser \"alleggerita\" e contribuire efficacemente al contrattacco, che nel volgere di sole tre settimane avrebbe ripulito l'intera Corea del Sud dalla presenza dell'esercito invasore. Le forze nordcoreane, che da settimane premevano inutilmente contro il perimetro di Pusan circa 200\u00a0km pi\u00f9 a sud, improvvisamente scoprirono di rischiare di rimanere intrappolate in una gigantesca sacca, qualora da Incheon, senza particolare difficolt\u00e0, le forze delle Nazioni Unite avessero letteralmente \"tagliato in due\" la penisola coreana. A questo punto fu il panico tra gli invasori e la loro ritirata fu improvvisa e caotica. In breve, l'esercito nordcoreano cess\u00f2 di costituire un valido strumento offensivo e ripieg\u00f2 rovinosamente in due settimane oltre il confine. Massacri di popolazione inerme vennero compiuti dai nordcoreani in ritirata.\nGi\u00e0 il 17 settembre venne recuperata Seul e il 26 settembre venne ripreso l'aeroporto della capitale, mentre dal perimetro di Pusan i mezzi corazzati statunitensi iniziavano a eliminare le sacche di resistenza nordcoreane a sud di Seul. Il 28 settembre venne raggiunto il 38\u00ba parallelo, il confine ufficiale tra le due Coree. Il 29 settembre il presidente Truman autorizz\u00f2 sia il dispiegamento dell'aviazione nelle basi della Corea del Sud che l'attraversamento del confine con lo scopo di liquidare il regime comunista nordcoreano. A questo punto gli statunitensi iniziarono sistematicamente a martellare con bombardamenti aerei continui i centri militari e produttivi nemici. Il 7 ottobre cominciarono le scaramucce sul confine, mentre venivano bombardate le citt\u00e0 nordcoreane, le linee di rifornimento, le linee ferroviarie, i porti. Il 9 ottobre, reparti sudcoreani - lungo la zona orientale del confine - e la VIII armata statunitense - a Kaes\u014fng - varcarono il 38\u00ba parallelo, occupando il 10 ottobre W\u014fnsan e il 19 ottobre Pyongyang. Nel frattempo, l'esercito nordcoreano aveva praticamente cessato di esistere e il leader nordcoreano vol\u00f2 a Pechino a implorare l'aiuto cinese, dopo aver ricevuto un secco rifiuto da Stalin in tal senso. Il 26 ottobre le forze sudcoreane presero Chosan, citt\u00e0 nordcoreana sulla riva destra del fiume Yalu. Era stato raggiunto il confine cinese e quel che rimaneva del territorio nordcoreano era diviso praticamente in due.\nNonostante i ripetuti ammonimenti cinesi a non invadere il territorio nordcoreano e - soprattutto - a non raggiungere il confine cinese, e nonostante le fotografie della ricognizione aerea statunitense che mostravano senz'ombra di dubbio che ben 850 000 soldati cinesi erano stati ammassati lungo il fiume Yalu, a ridosso del confine con la Corea del Nord, nel bimestre settembre-ottobre gli statunitensi presero la citt\u00e0 portuale di Chongjin ai primi di novembre. Il generale MacArthur aveva addirittura dichiarato alla stampa di non credere affatto a un loro intervento nel teatro bellico. Mentre l'Unione Sovietica si limit\u00f2 ad appoggiare logisticamente il governo della Corea comunista, la Repubblica Popolare Cinese partecip\u00f2 ai combattimenti inviando in Corea - gi\u00e0 il 18 ottobre 1950 - oltre 180 000 soldati del XIII gruppo d'armata, alle cui spalle erano pronti altri 120 000 uomini di rincalzo, \"volontari\" che in breve ricacciarono le truppe dell'ONU al di l\u00e0 del 38\u00ba parallelo facendo svanire le speranze di MacArthur in una facile vittoria.\nIl dissidio Sovietico-cinese.\nI rapporti tra Mao e Stalin non furono sempre brillanti, gi\u00e0 prima della lunga marcia maoista; i cinesi faticavano a riconoscere a Stalin il ruolo di guida nel campo comunista internazionale. Dissapori si ebbero anche durante il primo viaggio a Mosca di Mao, dal dicembre 1949 al febbraio 1950, quando il leader cinese dovette sobbarcarsi un estenuante viaggio ferroviario per l'intera tratta transiberiana senza ricevere il minimo aiuto da parte sovietica. Il leader cinese, una volta giunto a Mosca, poi, venne posto in anticamera per ore prima d'esser ammesso al cospetto di Stalin. Ciononostante, fu firmato un accordo di collaborazione politico-militare.\nNel biennio 1990-1992 trapelarono in Occidente le vere cause che indussero i cinesi a intervenire in Corea e risult\u00f2 l'esistenza di una vera e propria spaccatura tra il Partito Comunista Cinese e il Partito Comunista dell'Unione Sovietica destinato a pesare sui futuri rapporti. Nella fattispecie, dopo decenni di ricerche e ipotesi, trovano risposta molte delle questioni che gli studiosi consideravano irrisolte. \u00c8 impossibile dedurre se la dirigenza cinese abbia preso direttamente parte alla progettazione dell'attacco di Kim Il-sung il 25 giugno 1950, che diede inizio alla guerra. Cos\u00ec come mai viene indicato il numero dei morti cinesi nel conflitto. Piena luce, invece, viene fatta sulle motivazioni che indussero la dirigenza cinese a intervenire fattivamente nel conflitto e al grave dissidio esploso tra cinesi e russi in merito.\nInnanzitutto Stalin rifiut\u00f2 categoricamente qualunque sua partecipazione alla progettazione del conflitto. Nei mesi precedenti il giugno 1950, nell'accogliere il dittatore nordcoreano Kim Il-sung a Mosca, un giorno gli disse apertamente in faccia: \u00abNon verser\u00f2 una sola goccia del sangue dei miei soldati in un'operazione che considero del tutto fallimentare. Se gli americani ti cacceranno via - come credo - a calci nei denti, gli aiuti vai ad implorarli da Mao!\u00bb. Ovviamente la circostanza venne riferita al governo cinese e la cosa provoc\u00f2 comprensibile malumore.\nDa tempo era noto come i vertici militari statunitensi ignorassero gli avvertimenti cinesi a non varcare il 38\u00ba parallelo, fattisi sempre pi\u00f9 insistenti man mano che le truppe ONU occupavano la penisola avvicinandosi ai confini cinesi. MacArthur riteneva le truppe cinesi \u00abtroppo affaticate dalla guerra civile per poter ostacolare il piano statunitense di liberare l'intera penisola coreana\u00bb. Il primo di tali avvertimenti risale addirittura alla fine di settembre 1950 e venne inviato agli americani dai cinesi latore l'ambasciatore indiano a Pechino, Kavalam Madhava Panikkar. L'invasione, che impegn\u00f2 260 000 uomini dell'esercito cinese, ebbe un effetto devastante sulle truppe degli Stati Uniti, costrette poi alla pi\u00f9 clamorosa ritirata della loro storia militare. MacArthur s'accorse solo a met\u00e0 novembre 1950 della reale entit\u00e0 numerica dell'impegno cinese e del fatto che i cinesi agivano senza la direzione sovietica. L'ingresso \"mascherato\" e, quindi, la serie di mosse a trabocchetto attuate da Pechino nascosero l'importanza dell'avanzata fino a quando non si arriv\u00f2 ai grandi assalti notturni, chiamati attacchi \"ad onda umana\", contro gli statunitensi.\nIn un telegramma datato 2 ottobre 1950 e indirizzato a Stalin, Mao chiese l'aiuto sovietico, nella fattispecie la copertura aerea per il proprio esercito e per le citt\u00e0 cinesi di confine. Nei giorni successivi Stalin sembr\u00f2 accordarlo, ma il 10 ottobre fece marcia indietro. Risult\u00f2 del tutto inutile una missione segreta dell'allora primo ministro Zhou Enlai a Mosca. Il 13 ottobre Mao annunci\u00f2 al premier che il Politburo aveva deciso di lanciare comunque l'offensiva in Corea. Zhou Enlai propose di posticipare l'attacco contro gli americani, in quanto la Cina aveva appena invaso il Tibet il 7 ottobre. Il leader di Pechino era giunto da solo alla decisione di intervenire militarmente in Corea del Nord: \u00abSe permettiamo agli Stati Uniti di occupare tutta la Corea - scrisse nel telegramma - il potere rivoluzionario nel Paese subir\u00e0 una dura sconfitta e gli americani diventeranno incontenibili in Estremo Oriente\u00bb.\nNel documento venne esplicitamente presa in considerazione la possibilit\u00e0 di bombardamenti USA sulle citt\u00e0 cinesi in risposta all'entrata in guerra di Pechino, ma ci\u00f2 venne considerato \"un rischio da correre\" pur di ottenere la distruzione della presenza militare statunitense nella regione. Mao non sospettava, invece, che MacArthur aveva chiesto al presidente Truman l'autorizzazione di poter replicare nientemeno che con un attacco atomico sulla Cina di fronte all'incontenibile avanzata cinese, richiesta respinta dal presidente degli Stati Uniti.\nLa seconda avanzata comunista e la stabilizzazione del conflitto.\nL'esercito cinese guad\u00f2 lo Yalu la notte del 27 ottobre, ma gi\u00e0 dal giorno 19 interi reparti cinesi entrarono nel territorio della Corea del Nord integrando i regolari nordcoreani. I soldati cinesi si riparavano in cunicoli sotterranei, da dove uscivano nel cuore della notte per attaccare col favore delle tenebre. I cinesi che entrarono in Corea ammontavano a 300.000 uomini, sottostimati a soli 60.000 dalla CIA. Nel frattempo un rigido inverno impediva l'arrivo regolare di rifornimenti di viveri ed armi alle truppe americane. Il 25 ottobre, il 13\u00ba gruppo d'armate dell'Esercito Popolare di Liberazione lanci\u00f2 - a sorpresa - la sua \"prima fase offensiva\" sconfiggendo le truppe ONU, che non si aspettavano l'attacco proditorio. Gli statunitensi ripresero l'avanzata verso la cosiddetta \"triplice frontiera\", laddove si incontrano i confini cinesi, nordcoreani e sovietici, a partire dal 24 novembre. Il contrattacco cinese si concretizz\u00f2, tra il 28 ed il 29 ottobre, in una valanga umana che si abbatt\u00e9 sulle linee avanzate alleate, travolgendole letteralmente. L'intervento in massa dei cinesi (\"seconda fase offensiva\") divenne irresistibile a partire dal 25 novembre, quando 300 000 cinesi spianarono - a costo di enormi perdite umane - le prime linee statunitensi. Con una tattica \"a tridente\", i cinesi sfondarono al centro, ricacciando i sudcoreani da Chosan e impegnando gli statunitensi ad est della citt\u00e0 (contro il X corpo dei Marines) e ad ovest (contro l'VIII armata).\nLe posizioni divennero impossibili da mantenere gi\u00e0 dopo pochi giorni, nonostante i bombardamenti contro le colonne cinesi e contro le installazioni militari mancesi. Grazie all'aviazione (copertura offerta dai cacciabombardieri e trasporto offerto dagli elicotteri), le truppe alleate iniziarono il ritiro dalla Corea del Nord a partire dal 3 novembre, attraversando il fiume Chongchon. Mentre le truppe sudcoreane furono fin dall'inizio in rotta, gli statunitensi resistettero a fatica e riuscirono a organizzare efficacemente la ritirata, pur abbandonando alla merc\u00e9 del nemico ingenti quantitativi di materiale bellico di prim'ordine (molti soldati cinesi impiegavano ancora il vecchio moschetto Hanyang 88 del 1895, quando i nordcoreani erano armati con la carabina d'ordinanza dell'esercito imperiale tedesco e della Wehrmacht, il Mauser Karabiner 98k con otturatore a chiusura manuale risalente al 1898). In questo contesto, anche l'elicottero fa la sua comparsa in grande stile sui campi di battaglia per evacuare i feriti e le truppe assediate. La 1\u00aa divisione dei Marines americana venne circondata ad ovest del Chosin, il bacino artificiale del fiume Changjin, sfuggendo per\u00f2 al sicuro annientamento per ripiegare verso la costa e raccogliersi al porto di H\u016dngnam, dove venne evacuata via mare.\nMacArthur fece instaurare il blocco navale ai porti cinesi e avvi\u00f2 contatti con Taiwan per una partecipazione dei nazionalisti cinesi al conflitto. L'8 novembre vennero bombardati i ponti sul fiume Yalu e la citt\u00e0 di Sin\u016diju. In quest'occasione si svolse la prima battaglia aerea della storia in cui operarono unicamente aerei a reazione, vinta dagli statunitensi. La ritirata dell'esercito alleato prosegu\u00ec per tutto il mese di novembre e dicembre: 100 000 soldati e 17 500 veicoli vennero evacuati da 109 navi e da un numero imprecisato di elicotteri. Il 25 e il 26 novembre furono rispettivamente bombardati il ponte ferroviario di Manpojin e quello di Chongsongjin, ma i cinesi continuarono ad attraversare lo Yalu ghiacciato, utilizzando ove necessario ponti provvisori in legno o di barche. L'offensiva alleata del 25-26 novembre venne fermata e la controffensiva cinese prosegu\u00ec come un \"rullo compressore\", seppur con perdite enormi. A Chosin, la I divisione dei Marines fu costretta a ritirarsi, ma combattendo duramente riusc\u00ec a sfuggire all'accerchiamento, danneggiando pesantemente le forze cinesi che li attaccarono. Tra l'1 e l'11 dicembre i reparti in ritirata dovettero esser riforniti dagli alleati con lanci aerei. Tuttavia, nonostante gravi perdite anche per le forze in ritirata, sia i Marines che le divisioni dell'esercito riuscirono a ritirarsi e tra il 10 e il 24 dicembre furono evacuate con mezzi navali dal porto di H\u016dngnam e da W\u014fnsan.\nIntanto il 5 dicembre i cinesi ripresero la capitale nordcoreana Pyongyang e per capodanno si attestarono sul confine del 38\u00ba parallelo. Varcato il 38\u00ba parallelo il 1\u00ba gennaio 1951, il 4 gennaio i cinesi presero la capitale sudcoreana Seul. L'avanzata cinese era per\u00f2 oramai lenta e scoordinata a causa della lunghezza delle linee di rifornimento, e perch\u00e9 la scarsa e scadente struttura logistica cinese non consentiva operazioni fulminee. Vennero arrestati solo il 15 gennaio a circa 80 km dal confine, sulla linea Suwon-Wonju-Samcheok. I cinesi erano esausti e le perdite subite erano state assai ingenti. Inoltre le linee di rifornimento erano troppo estese e soggette al bombardamento a tappeto da parte degli aerei statunitensi (a fine conflitto si contarono - e il dato peccava sicuramente per difetto - 177 000 tonnellate di bombe sganciate dagli statunitensi sui nemici). Dopo un paio di mesi di scaramucce sulla nuova linea del fronte da ambo le parti, gli alleati scatenarono una prima controffensiva tra il 25 gennaio e il 21 aprile 1951: l'aeroporto di Seul venne occupato il 10 febbraio, la citt\u00e0 di Wonju fu presa il 28 febbraio e Seul stessa venne definitivamente presa il 14 marzo.\nEra il turno dei cinesi di retrocedere in modo caotico. Il 23 marzo cadde Munsan e il 27 Yonchon. Praticamente tutta l'area tra Seul e il 38\u00ba parallelo era stata sgomberata dei cinesi. Il dominio dell'aria statunitense era netto e neppure gli aviatori sovietici inviati da Stalin sotto mentite spoglie cinesi e nordcoreane poterono incresparlo in maniera considerevole. Gli attacchi aerei si concentrarono tra la capitale nordcoreana e il confine con la Manciuria per tutto aprile: Sariwon, Hamh\u016dng e l'area di territorio nordcoreano alla foce dello Yalu, denominata \"MiG Alley\" (\"viale dei MiG\"). Raggiunto il 38\u00ba parallelo soltanto nella zona orientale della penisola gi\u00e0 il 31 marzo, il 7 aprile gli alleati penetrarono nuovamente in territorio nordcoreano nel lato orientale del confine (il cosiddetto \"Iron Triangle\", il \"triangolo di ferro\", per via del numero delle cannonate che i contendenti si scambiavano). A questo punto scoppi\u00f2 il \"caso MacArthur\", che segner\u00e0 la fine della carriera militare del generale in capo statunitense.\nAll'inizio del 1951 il presidente statunitense Harry S. Truman, che fino ad allora aveva appoggiato la conduzione della campagna militare da parte di Douglas MacArthur, temendo un allargamento del conflitto (MacArthur si era detto pi\u00f9 volte favorevole all'uso delle armi nucleari contro Pechino), stanco delle critiche rivoltegli dal generale, prefer\u00ec sostituirlo, l'11 aprile, con il pi\u00f9 moderato Matthew B. Ridgway, gi\u00e0 comandante della 82\u00aa divisione aviotrasportata in Normandia e in quel momento comandante dell'8\u00aa armata (dopo la morte del generale Walker in un incidente stradale nel dicembre 1950), avviando pochi mesi dopo le trattative fra le parti per una conclusione concordata del conflitto, su suggerimento dell'Unione Sovietica.\nIl secondo contrattacco cinese inizi\u00f2 il 22 aprile contro Taepo e Chuncheon, ma venne bloccato poco pi\u00f9 a sud, ancora in territorio nordcoreano, a Hongchon, gi\u00e0 dopo due giorni. Il 24 aprile, gli alleati presero Kansong, respingendo i cinesi di 80\u00a0km al di l\u00e0 del 38\u00ba parallelo a oriente, fino a Hwacheon, mentre a occidente i cinesi rimasero di poco al di qua del confine, presso Yonchon, stabilizzando il fronte. Tra il 22 ed il 25 aprile sulla riva del fiume Imjin, a prezzo di pesanti perdite, la 29\u00aa brigata di fanteria del Commonwealth (britannici, sudafricani, australiani e canadesi), al comando del maggior generale Tomas Brodie, blocc\u00f2 definitivamente la \"quinta fase offensiva\" cinese, vanificando la terza ed ultima avanzata nemica su Seul. Contemporaneamente, la supremazia aerea degli alleati si fece totale. Il 23 giugno iniziarono a Kaes\u014fng i preliminari armistiziali e la controffensiva alleata ebbe termine l'8 luglio. Inizi\u00f2, a questo punto, una lunga ed estenuante guerra di posizione a cavallo del confine, fatta di attacchi e contrattacchi a ritmo incessante e continuo, che ricord\u00f2 gli orrori della prima guerra mondiale. A ci\u00f2 contribu\u00ec la tattica del generale in capo americano, nota come \"tritacarne di Ridgway\", che per bloccare le avanzate cinesi soleva far saturare il territorio non solo di bombe da parte dell'aviazione, ma anche da un incessante tiro di artiglieria pesante, terminato il quale, le truppe statunitensi passavano all'attacco sotto il fuoco di copertura delle mitragliatrici, con una perdita di uomini da parte del nemico facilmente immaginabile.\nLe fasi conclusive del conflitto e l'armistizio.\nAlla met\u00e0 di giugno 1951 a Chaesong iniziarono i contatti tra le parti contrapposte per giungere alla fine dei combattimenti. Entrambi i contendenti erano esausti economicamente; le perdite di uomini e materiali erano a livello di guardia, eppure i negoziati non facevano progressi, soprattutto per il problema del rimpatrio dei prigionieri di guerra: i comunisti li rivolevano indietro tutti senza condizioni, mentre gli alleati rimanevano fermi per la libert\u00e0 di scelta da parte dei catturati. Gi\u00e0 il 10 luglio si manifestarono i primi dissidi e le trattative furono sospese il 23 agosto. L'indomani, gli alleati iniziarono a martellare il settore centrale del fronte con l'artiglieria. I comunisti costruirono tre nuovi aeroporti a Aamcham, Taechon e Namsi, subito rasi al suolo dall'aviazione alleata nel mese di ottobre. Il 12 novembre, i negoziati ripresero a Panmunjeom.\nMentre il fronte si stabilizzava, soltanto l'aviazione alleata condusse azioni tra il 28 novembre 1951 e il 30 aprile 1952. L'8 ottobre i negoziati furono nuovamente sospesi e gli alleati impiegarono l'aviazione fino al 1\u00ba novembre per \"ammorbidire\" i nemici. Il 5 marzo 1953 venne bombardata la citt\u00e0 di Chongjin, prossima al confine sovietico; lo stesso giorno moriva Stalin. Il 20 aprile ripresero i negoziati, con i cinesi pronti a riconoscere il referendum di autodeterminazione tra i prigionieri di guerra. Tuttavia le forze comuniste ripresero le ostilit\u00e0 con l'esercito il 10 giugno conquistando Kumsong, ma vennero bloccate gi\u00e0 il 19 giugno. A questo punto, l'aviazione alleata inizi\u00f2 a bombardare le dighe nordcoreane. I negoziati di pace si conclusero il 27 luglio 1953 con la firma a Panmunjeom di un armistizio, che ristabiliva sostanzialmente la situazione preesistente, e la creazione della zona demilitarizzata coreana. La Corea fu divisa in due stati: Corea del Nord, con capitale Pyongyang, e Corea del Sud, con capitale Seul.\nCinesi e statunitensi furono soddisfatti, mentre le due Coree inizialmente non vollero riconoscere l'armistizio. Un comitato di supervisori dell'armistizio formato da osservatori appartenenti a nazioni neutrali oper\u00f2 fino al maggio 1956 quando, in seguito agli incontri diplomatici di Ginevra (26 aprile - 15 giugno 1954), falliti per l'inflessibilit\u00e0 dei nordcoreani, non si arriv\u00f2 ad un trattato di pace. Da allora, gli statunitensi mantengono 40 000 soldati e arsenali nucleari in Corea del Sud e questo costituisce il pi\u00f9 lungo armistizio della storia. Il 25 maggio 2009, a seguito delle rinnovate tensioni fra le due Coree, la Corea del Nord si \u00e8 unilateralmente ritirata dall'armistizio.\nIl 27 aprile 2018 a Panmunjeom, quasi 65 anni dopo l'armistizio e a seguito dell'ottenimento della bomba atomica da parte della Corea del Nord, i due capi di Stato Kim Jong-un e Moon Jae-in in occasione delle olimpiadi invernali di Pyeongchang aprono i negoziati per un trattato di pace per porre ufficialmente fine alla guerra, ponendo come \"obiettivo congiunto\" una \"completa denuclearizzazione\" della penisola.\nLa condizione dei prigionieri e gli eventi collaterali della guerra.\nIl bilancio della guerra pu\u00f2 essere riassunto in questo modo:\nConseguenze.\nLa guerra di Corea spinse gli Stati Uniti a intensificare la propria azione ostile verso i paesi comunisti. Nel 1951 fu firmato il trattato di pace con il Giappone e fu stipulato il Patto di sicurezza nel Pacifico con Australia e Nuova Zelanda, mentre in Europa si inizi\u00f2 il riarmo della Germania e aiuti economici furono concessi alla Spagna franchista e alla Jugoslavia, in rotta con l'URSS.\nIl costo della guerra.\nNella guerra di Corea prestarono servizio statunitensi, 54 246 di essi non fecero ritorno: 33 686 morirono in battaglia o per ferite, 2 830 per cause non belliche e 17 730 fuori dal teatro di battaglia, 8176 MIA e 12 384 ausiliari sanitari, corpi speciali ecc. altri 105 785 rimasero feriti: 92.134 combattenti; 13 651 tra ausiliari, sanitari, unit\u00e0 speciali ecc. L'esercito sudcoreano pat\u00ec 415 000 morti e 429 000 feriti, la gran parte di essi partigiani o irregolari. Il Commonwealth (Regno Unito, Canada, Sudafrica, Australia e Nuova Zelanda) ebbe 2 372 morti e 4 916 feriti. Belgio, Colombia, Etiopia, Filippine, Francia, Grecia, Paesi Bassi, Thailandia e Turchia ebbero complessivamente 1 800 morti e 7 000 feriti; met\u00e0 di questi furono turchi.\nSecondo le stime ufficiali le perdite cinesi furono di 110 400 morti in azione, 3 600 ausiliari e sanitari, 21 600 morti per ferite, 13 000 morti per cause non relative al combattimento (generalmente in seguito ai bombardamenti statunitensi), 25 600 dispersi e prigionieri e 260 000 feriti (militari, a cui si sommano almeno 120 000 feriti tra gli ausiliari e i sanitari). Si calcola che almeno 250 000 siano gli irregolari e i partigiani cinesi uccisi. I morti militari nordcoreani furono probabilmente tra i 200 000 e i 400 000. Morirono 1 500 000 civili, di cui 1 milione nordcoreani e 500 000 sudcoreani."}
{"id": "102793", "revid": "599013", "url": "https://it.wikipedia.org/wiki?curid=102793", "title": "Cathy Freeman", "text": "In carriera \u00e8 stata campionessa olimpica dei 400 m piani ai Giochi di e due volte campionessa mondiale della stessa distanza.\nBiografia.\nCathy Freeman \u00e8 un'aborigena ed \u00e8 stata indicata spesso come simbolo dell'integrazione razziale tra gli indigeni e il resto della popolazione australiana. Cresciuta nella fede bah\u00e1'\u00ed, ha sempre vissuto nel Queensland.\nIl suo debutto internazionale \u00e8 avvenuto ad Auckland (Nuova Zelanda), in occasione dei Giochi del Commonwealth del 1990. Ai Giochi del Commonwealth del 1994 nel giro di pista dopo la vittoria sventol\u00f2 la bandiera degli aborigeni assieme a quella australiana, suscitando diverse polemiche.\nNel suo palmar\u00e8s si contano un argento olimpico ad Atlanta 1996, due titoli mondiali (Atene 1997 e Siviglia 1999) e infine l'oro olimpico a Sydney 2000, sempre sui 400 metri piani.\n\u00c8 stata scelta come atleta simbolo della sua nazione ai Giochi olimpici di Sydney 2000. Nella cerimonia d'apertura \u00e8 stata lei, come ultimo tedoforo, ad accendere il braciere con la fiamma olimpica.\nIl 25 settembre 2000, in uno stadio olimpico gremito di tifosi australiani, ha vinto la medaglia d'oro sui 400 metri piani, il centesimo oro olimpico per l'Australia. \u00c8 stata la prima medaglia olimpica vinta da un aborigeno, ed anche l'unico caso finora di ultimo tedoforo che sia diventato campione olimpico nella stessa edizione dei Giochi. Nonostante il divieto ufficiale d'uso di bandiere non-statali ai Giochi olimpici, anche questa volta sventol\u00f2 insieme le due bandiere.\nSi \u00e8 ritirata dall'attivit\u00e0 agonistica il 15 luglio 2003."}
{"id": "102795", "revid": "78273", "url": "https://it.wikipedia.org/wiki?curid=102795", "title": "Aeroporto di Firenze Peretola", "text": ""}
{"id": "102796", "revid": "1234428", "url": "https://it.wikipedia.org/wiki?curid=102796", "title": "Obelisco (geometria)", "text": "In geometria solida l'obelisco \u00e8 un poliedro ottenuto troncando un cuneo con un piano parallelo alla base.\nLe sei facce dell'obelisco sono due rettangoli, detti \"base maggiore\" e \"base minore\", e due coppie di trapezi isosceli uguali.\nSe la base maggiore e la base minore sono simili, l'obelisco \u00e8 un tronco di piramide.\nArea e volume.\nL'area \"A\" ed il volume \"V\" di un obelisco di altezza \"h\", la cui base maggiore ha lati \"a\" e \"b\" e la cui base minore ha corrispondenti lati \"a'\" e \"b'\", sono le seguenti:\nSimmetrie.\nIl gruppo di simmetria dell'obelisco \u00e8 il gruppo diedrale formula_3, generato dalla rotazione di formula_4 intorno all'asse passante per i centri delle basi e dalle simmetrie rispetto ai piani passanti per lo stesso asse e perpendicolari ai lati delle basi. \u00c8 lo stesso gruppo di simmetria del cuneo."}
{"id": "102800", "revid": "1504506", "url": "https://it.wikipedia.org/wiki?curid=102800", "title": "Primo principio della dinamica", "text": ""}
{"id": "102804", "revid": "767487", "url": "https://it.wikipedia.org/wiki?curid=102804", "title": "Ridondanza (linguistica)", "text": "Nei linguaggi verbali, la ridondanza \u00e8 l'uso di parole la cui omissione non costituisce una sostanziale perdita di significato. Nella maggior parte dei casi si ricade nella tautologia: \"una variet\u00e0 differente\", \"un bonus aggiunto\", \"risultati finali\", \"i piani futuri\", \"le storie passate\".\nUn sottoinsieme di tautologia \u00e8 quello che comprende gli acronimi ridondanti: l'abitudine di aggiungere a un acronimo una parola compresa nell'acronimo stesso, come quando si parla del \"virus HIV\" o di \"numero PIN\".\nUna pi\u00f9 generica classificazione di ridondanza \u00e8 il pleonasmo, che comprende le parole non necessarie. Un pleonasmo \u00e8 anche una forma puramente semantica usata di solito in alcuni linguaggi, per rendere chiaro il significato della frase. La complessa frase francese \"Qu'est-ce que c'est?\" viene usata al posto dell'italiano \"Cos'\u00e8?\", ma letteralmente potrebbe essere tradotta \"Cos'\u00e8 ci\u00f2 che ci\u00f2 \u00e8?\". Il pleonasmo \u00e8 usato per lo pi\u00f9 come sinonimo della tautologia.\nUna frase eccessivamente ridondante pu\u00f2 ricadere nella logorrea e nella prolissit\u00e0. Sono forme spesso usate per confondere l'interlocutore, al fine di nascondere qualcosa o manipolare l'opinione altrui, ma l'abuso di forme ridondanti sfocia di solito in veri e propri errori."}
{"id": "102805", "revid": "6392", "url": "https://it.wikipedia.org/wiki?curid=102805", "title": "Distanza focale", "text": ""}
{"id": "102807", "revid": "123848034", "url": "https://it.wikipedia.org/wiki?curid=102807", "title": "Analisi di bilancio", "text": "L'analisi di bilancio (in inglese: accounting analysis o financial statement analysis) mira a comprendere la gestione economica, finanziaria e patrimoniale di un'azienda tramite lo studio del bilancio di esercizio e dei dati da questo ricavabili. Il termine \"financial analysis\", talvolta usato per riferirsi all'analisi di bilancio, in realt\u00e0 \u00e8 generico perch\u00e9 anche un progetto aziendale si pu\u00f2 analizzare per capire se \u00e8 fattibile e profittevole. L'analisi di bilancio non va confusa con valutazione d'azienda, cio\u00e8 la misurazione del suo valore solitamente quando un'altra azienda vuole acquisirla.\nSiccome il punto di partenza \u00e8 il foglio di bilancio e i vari report finanziari, questo campo \u00e8 legato alla contabilit\u00e0 finanziaria (corporate accounting o financial accounting), tale per cui i due si possono trattate insieme o successivamente. Siccome l'analisi di bilancio osserva (anche) i risultati delle scelte finanziarie di una corporation, il campo ha dei collegamenti pure con la corporate finance.\nCaratteristiche.\nL'analisi pu\u00f2 essere di due tipi: statica, basata sullo studio di indici e margini, e dinamica, detta analisi per flussi.\nL'analisi risulta poi differente, a causa della differenza nel tipo e nel numero di informazioni disponibili, a seconda che sia condotta da un analista interno oppure da un analista esterno all'organizzazione aziendale.\nIl punto di partenza dell'analisi di bilancio \u00e8 costituito dallo studio del sistema impresa nel caso generale; l'equilibrio economico dell'impresa viene infatti raggiunto quando siano soddisfatte le seguenti condizioni:\nAltrimenti detto: gli obiettivi dell'impresa sono il profitto, lo sviluppo e la sopravvivenza.\nAltro fattore critico da considerare per l'analisi di bilancio \u00e8 il tempo: si distinguono, infatti, un \"tempo economico-tecnico\" cio\u00e8 il tempo necessario affinch\u00e9 venga attuata la produzione (il quale dipender\u00e0 dalla tecnologia adottata, dal prodotto che si vuole ottenere ed inoltre dal mercato nell'ambito del quale si sta operando), ed un \"tempo monetario\" che dipende dalla posticipazione nell'incasso del fatturato a causa del sorgere dei crediti verso i clienti.\nPer raggiungere gli obiettivi di cui sopra bisogna attuare dei cicli produttivi che (facendo ad esempio riferimento ad una impresa industriale) possono essere schematizzati e suddivisi in tre distinte fasi:\nSi arriva cos\u00ec a realizzare la grandezza fatturato che \u00e8 grandezza fondamentale per il raggiungimento dell'obiettivo aziendale del profitto.\nAnalisi per indici.\nL'analisi per indici detti anche RATIOS, consiste nella costruzione di quozienti o rapporti tra grandezze diverse dello Stato patrimoniale e del Conto economico, essi vengono riutilizzati sia per la valutazione dello stato di salute dell'azienda che per la programmazione e il controllo della gestione futura.\nDopo aver riclassificato il bilancio d'esercizio \u00e8 possibile calcolare una serie di indici che consentono di analizzare:\nCostruzione degli indici.\nPartendo da questo dato \u00e8 possibile costruire il seguente schema in \"report form\":\nIn tale prospetto va messa in evidenza la grandezza \u00abvalore aggiunto\u00bb la quale rappresenta il plusvalore (della teoria economica marxista) che l'azienda consegue con la semplice attivit\u00e0 di compravendita dei beni e dei servizi: sottraendo a tale valore il costo per il personale (che \u00e8 il fattore interno pi\u00f9 rilevante) si ottiene il Margine Operativo Lordo (MOL) (indicato, nella terminologia inglese come EBITDA ovvero \"Earning Before Interest Taxes and Depreciation/Amortisation\") e detraendo da quest'ultimo gli ammortamenti (effettuati dalla impresa per recuperare gradualmente, attraverso quote annuali, i costi sostenuti anticipatamente per dotarsi di un'adeguata struttura produttiva che consente di avviare i cicli produttivi) otteniamo il Margine Operativo Netto (MON) (o EBIT).\nStrumento per il raggiungimento del EBIT \u00e8 il Capitale Investito Operativo (CI) il quale \u00e8 costituito dalla somma dei valori della struttura produttiva, del magazzino e dei crediti.\nIn un'ottica di analisi per indici il primo indice di bilancio che pu\u00f2 essere costruito con i dati cos\u00ec acquisiti \u00e8 il \u00abReturn On Investment\u00bb (ROI) il quale \u00e8 dato da:\nTale indice di bilancio riporta la redditivit\u00e0 del capitale investito attraverso la gestione tipica dell'azienda (ed \u00e8 dunque indice fondamentale per capire come sia gestita l'azienda dall'imprenditore): tale redditivit\u00e0 dipende dall'intensit\u00e0 del fatturato, dai costi aziendali tipici e dal capitale investito.\nDa notare che il ROI pu\u00f2 anche essere espresso come combinazione di due ulteriori indici di bilancio: l'indice \u00e8 dato infatti dalla moltiplicazione del \u00abReturn On Sales\u00bb (il quale \u00e8 un indice di misurazione indiretta dell'intensit\u00e0 di incidenza dei costi tipici di esercizio sulla gestione):\nformula_1\ne del \u00abAssets Turnover\u00bb (il quale riporta la proporzionalit\u00e0 esistente fra fatturato e capitale investito):\nformula_2\nL'impresa cercher\u00e0 di ottenere pari valori dell'indice tenendo quanto pi\u00f9 basso possibile il valore del capitale investito.\nIl capitale investito, che pu\u00f2 essere diviso - in un'ottica temporale - in \"attivo fisso\" (coincidente con la struttura produttiva) ed \"attivo circolante\" (magazzino pi\u00f9 crediti), genera un fabbisogno finanziario di pari entit\u00e0 che viene coperto dal Capitale Proprio (CP) e dal Capitale di credito (CC) dove la remunerazione del primo \u00e8 assicurata dall'utile d'esercizio mentre il secondo genera un flusso passivo di oneri finanziari (interessi per la remunerazione contrattuale del capitale di terzi avuto in prestito).\nSottraendo all'EBIT gli oneri finanziari e le imposte (ovvero quel particolare onere che bisogna sopportare per la convivenza in un contesto sociale che va assicurata da parte di tutti) otteniamo il \"risultato netto d'esercizio\" che pu\u00f2 essere sia attivo (\"utile netto\" o \"profitto\": cio\u00e8 l'obiettivo che la impresa si pone quando avvia i suoi cicli produttivi) o passivo (\"perdita netta\").\nEsiste una stretta relazione fra tre indici: ROI,i,ROE\ni (tasso di remunerazione del capitale di terzi)\nformula_3\nche \u00e8 grandezza non gestibile dal management aziendale poich\u00e9 viene decisa, di volta in volta, sulla base dei provvedimenti delle autorit\u00e0 monetarie che sono a loro volta vincolate in ambito internazionale dalla manovra sul tasso di sconto),\nROE (Return On Equity)\nindica la redditivit\u00e0 del capitale proprio e, da un punto di vista qualitativo, pu\u00f2 essere suddiviso in tre ulteriori indici secondo il seguente schema (detto schema Dupont dall'azienda americana che per prima lo utilizz\u00f2 negli anni venti del XX secolo):\nformula_4\nIl ROE \u00e8 quindi dato da ROI, rapporto di indebitamento e tasso di incidenza della gestione non tipica sul MON (il quale indica, in percentuale, quanta parte del MON \u00e8 stata sottratta dagli oneri finanziari, dalle imposte e dalla gestione straordinaria) ma non esiste un rapporto ottimale di valori fra questi indici poich\u00e9 la situazione aziendale deve essere valutata, a sistema, nel suo complesso: esiste comunque, qualunque sia il rapporto tra CP e CC una situazione di neutralit\u00e0 nella quale risulta la parit\u00e0 dei tre indici, cio\u00e8 i=ROE=ROI.\nNel caso in cui ROI e costo medio delle fonti esterne coincidano si ha una sostanziale indifferenza alle fonti di approvvigionamento (risulta, cio\u00e8, uguale il ricorso al capitale proprio rispetto al capitale di credito) mentre nel caso in cui il ROI risulti maggiore del costo medio delle fonti esterne la remunerazione del Capitale Proprio cresce in maniera pi\u00f9 che proporzionale, mentre se ROI questa decresce.\nRisulta, quindi, che, a parit\u00e0 di rendimento del capitale investito e di costi del capitale di terzi, conviene all'impresa mantenere o raggiungere un maggiore livello di indebitamento: il minore capitale investito avr\u00e0 una redditivit\u00e0 molto maggiore (cosiddetto \"effetto leva\") ed i capitali cos\u00ec svincolati potranno essere investiti in operazioni alternative sul mercato; quando invece, a parit\u00e0 di ROI, aumenta il costo del CC aumenta parimenti la rischiosit\u00e0 ed un'impresa fortemente indebitata potrebbe sperimentare utili minori se non addirittura delle perdite rispetto ad aziende che facciano minor affidamento al mercato dei capitali per la copertura del fabbisogno finanziario generato dal capitale investito. Non \u00e8 quindi possibile affermare l'esistenza di un rapporto ottimale fra Capitale Proprio e Capitale di Credito ma \u00e8 necessario analizzare la situazione aziendale, in rapporto al mercato, caso per caso.\nAnalisi della struttura patrimoniale.\nIl problema della scelta delle fonti di finanziamento per l'impresa si risolve a sistema considerando, perlomeno, i seguenti elementi: intensit\u00e0 del margine operativo, costo dei capitali, caratteristiche del fabbisogno finanziario (che, in prima approssimazione, coincide con il capitale investito) e mantenimento del leverage (o rapporto di indebitamento) a livelli di sicurezza per il management aziendale.\nAl fine dell'analisi per indici si sostiene una correlazione temporale fra le classi di impieghi dell'attivo e le classi delle fonti di finanziamento: il capitale investito \u00e8 costituito dall'Attivo Fisso (AF; investimenti che si recuperano in maniera graduale attraverso l'imputazione di quote di ammortamento) che avrebbe, pertanto, bisogno di fonti di finanziamento che si recuperino, analogamente, in maniera graduale (ad esempio mutui o crediti a medio-lungo termine o Capitale Proprio) e dall'Attivo Circolante (AC) che, invece, necessita di un finanziamento a pi\u00f9 rapido rigiro, in linea con le proprie caratteristiche.\nNascono, in quest'ottica, gli \"indici di struttura finanziaria-patrimoniale\":\nTali indici, anzich\u00e9 in rapporto, possono anche essere espressi in valore assoluto dando cos\u00ec vita ai margini di struttura: avremo pertanto il margine di struttura primario pari a (CP-AF) ed il margine secondario dato da (CP+Dm/l-AF). Quando l'indice di struttura propriamente detto \u00e8 maggiore di uno (cio\u00e8 il margine di struttura secondario \u00e8 maggiore di zero) significa che capitale proprio e debiti a m/l termine eccedono l'attivo fisso; bisogner\u00e0 allora stabilire di quanto sia tollerabile tale eccesso: per fare ci\u00f2 dovremo allora analizzare la struttura dell'attivo circolante; quest'ultimo \u00e8 infatti composto dal magazzino (rimanenze), dalle liquidit\u00e0 differite e dalle liquidit\u00e0 immediate dove il magazzino \u00e8 a sua volta suddivisibile in magazzino a scorta di veloce rigiro e magazzino a scorta permanente (o scorta tecnica: quella quantit\u00e0 di scorte comunque necessaria per mantenere in atto i cicli produttivi aziendali); tale seconda parte del magazzino \u00e8 l'elemento dell'attivo circolante che risulta maggiormente immobilizzata ed \u00e8 quindi quella che va considerata in contrapposizione dei capitali permanenti per stabilire di quanto sia accettabile il margine di questi ultimi sull'attivo fisso. L'indice di struttura propriamente detto sar\u00e0 dunque modificato in (CP+Dm/l)/(AF+MAGperm) dando cos\u00ec luogo ad un indice che dovrebbe essere pari all'unit\u00e0 e che \u00e8 detto \"indice di struttura completo\"\nAnalisi della struttura monetaria.\nPatrimonio Circolante Netto.\nDella grandezza Patrimonio Circolante Netto (PCN) si conoscono diverse nozioni ma due, in particolare, sono quelle che rilevano ai fini dell'analisi di bilancio:\nIl CCN in senso finanziario deriva da un criterio di riclassificazione finanziaria con la contrapposizione fra elementi attivi liquidi entro l'anno ed elementi passivi che richiedono liquidit\u00e0 entro l'anno ed \u00e8 anche detto CCN in senso allargato. Il CCN in senso economico (detto anche in senso proprio o stretto) \u00e8 formato dal capitale d'esercizio (tutti gli elementi attivi che sono in correlazione con l'attivit\u00e0 tipica dell'azienda e sono a veloce rigiro) meno le passivit\u00e0 di gestione (elementi passivi che rappresentano posticipazione di pagamento per fattori produttivi tipici acquisiti dall'impresa) e risulta di diversa entit\u00e0 rispetto al CCN in senso allargato, soprattutto per la diversa composizione delle passivit\u00e0 di gestione (che essendo fattori produttivi tipici aziendali quali materie prime, servizi e personale sono costituite solo da posticipazioni di pagamento e non comprendono anche, ad esempio, debiti verso banche e simili) rispetto alle passivit\u00e0 correnti (o passivo circolante che comprende anche: debiti di gestione a breve, debiti finanziari a breve, ratei e risconti).\nObiettivo della riclassificazione mediante il CCN finanziario \u00e8 quello di misurare il grado di liquidit\u00e0 aziendale.\nCurrent Ratio e indici di rotazione.\nTale obiettivo \u00e8 raggiunto anche con lo studio di alcuni ulteriori indici di bilancio, tra i quali:\ndal momento che, per la sua stessa natura di indice, tale valore riporta esclusivamente un quadro statico della situazione aziendale alla chiusura dell'esercizio, situazione che invece, proprio in questo settore, si evolve di momento in momento, a questo vengono allora affiancati altri tre indici di bilancio:\nSi tratta di \"indici di rotazione\" che servono a meglio qualificare la liquidit\u00e0 aziendale e che risultano tanto pi\u00f9 positivi quanto minore (nei primi due casi) o maggiore (per la dilazione ottenuta dai fornitori) sia il loro valore assoluto.\nAnalisi per flussi.\nDeterminazione del Cash Flow Operativo.\nL'analisi dei flussi di cassa (cash flows) consiste nell'analisi delle entrate e delle uscite di cassa di un business o una azienda. Lo strumento \u00e8 essenziale per comprendere la sostenibilit\u00e0 di un business o di una azienda e si tratta di un'analisi di tipo dinamico.\nEsistono molteplici definizioni di tecniche di cash flow.\nGli analisti finanziari di borsa consideravano un indice di cash flow la somma tra utile netto e poste non monetarie:\noppure soltanto\nma tali definizioni sono pi\u00f9 vicine al concetto economico di autofinanziamento che a quello finanziario di cash-flow.\nEssenzialmente per il calcolo del cash-flow operazionale (Unlevered Free Cash Flow o UFCF) esistono due diverse formule: "}
{"id": "102810", "revid": "1223843", "url": "https://it.wikipedia.org/wiki?curid=102810", "title": "Sancia di Castiglia", "text": "Sancia di Castiglia \u00e8 un'opera in due atti di Gaetano Donizetti su libretto di Pietro Salatino.\nTrama.\nI fatti avvengono all'interno della reggia di Toledo.\nAtto I - Sancia, regina di Castiglia, sebbene affranta per la morte del marito e del figlio Garzia che \u00e8 scomparso in battaglia, si risposa con Ircano. Garzia riappare improvvisamente e rivendica il trono.\nAtto II - La congiura per uccidere Garzia vede coinvolta anche Sancia, la quale impedisce all'ultimo minuto al figlio di bere il veleno, bevendolo lei stessa. Morente, accusa Ircano e Garzia \u00e8 il nuovo re di Castiglia.\nRappresentazioni.\nLa prima rappresentazione ebbe luogo al teatro San Carlo di Napoli, il 4 novembre 1832. Gli interpreti furono:\nTra i rari allestimenti si ricorda quello del 1992 in Spagna con protagonista Montserrat Caball\u00e9 - quasi sessantenne - con il tenore Jos\u00e9 Sempere e il baritono Boris Martinovich.\nIn Italia \u00e8 stata eseguita nel 1984 sotto la direzione di Roberto Abbado con il Coro e l'Orchestra Sinfonica della RAI. Voci soliste: Antonella Bandelli (Sancia), Franco de Grandis (Ircano), Adriana Cicogna (Garzia), Giuseppe Costanzo (Rodrigo), Doina Palade (Elvira). Il video di questa produzione \u00e8 stato pubblicato ufficialmente in DVD nel 2018 dalla Hardy Classic. "}
{"id": "102811", "revid": "36426", "url": "https://it.wikipedia.org/wiki?curid=102811", "title": "Governo della Repubblica Italiana", "text": "Il Governo della Repubblica Italiana \u00e8 un organo di tipo complesso del sistema politico italiano, composto dal Presidente del Consiglio dei ministri e dai ministri, che formano il Consiglio dei ministri, e da viceministri e sottosegretari; esso costituisce il vertice del potere esecutivo. \nIl Presidente del Consiglio ha la sua sede ufficiale a Palazzo Chigi in piazza Colonna a Roma, il Governo nel suo insieme utilizza come sedi di rappresentanza per alcune occasioni ufficiali Villa Doria Pamphilj, Villa Madama e il Palazzo della Farnesina, situati tutti a Roma.\nIl governo attuale \u00e8 il governo Draghi, in carica dal 13 febbraio 2021.\nStoria.\nDopo la proclamazione del Regno d'Italia a Roma l'organo collegiale del Governo si riuniva al Palazzo delle Finanze, nella sede del Ministero delle Finanze. Poi segu\u00ec per quasi un secolo le sorti del Ministero dell'interno, riunendosi nelle sedi volta a volta attribuite a questo: prima a palazzo Braschi, poi al palazzo del Viminale. Infine, nel 1961, ebbe la prima sede autonoma, a palazzo Chigi, quando questo fu lasciato dal Ministero degli affari esteri.\nDescrizione.\nIl Governo \u00e8 un organo costituzionale in quanto previsto dalla Costituzione Italiana negli articoli , , , e e in quanto concorre, in posizione d'indipendenza rispetto ad altri organi dello Stato, alla formulazione dell'indirizzo politico. Il titolo III, sezione II, della Costituzione ne determina la disciplina e le funzioni. In generale, fanno parte del governo anche dei sottosegretari di Stato, ad alcuni dei quali pu\u00f2 essere conferito il titolo di viceministri.\n\u00c8 presieduto dal Presidente del Consiglio dei ministri, che \u00e8 al quarto posto nell'ordine di precedenza delle cariche italiane (dopo il Presidente della Repubblica, il Presidente del Senato, il Presidente della Camera dei deputati e prima del presidente della Corte Costituzionale), pur essendo, di fatto, quella di maggior visibilit\u00e0 nella vita politica ordinaria.\nCaratteristiche.\nFunzioni.\nIl governo \u00e8 l'organo situato al vertice dell'amministrazione dello Stato. Esercita la funzione esecutiva, pu\u00f2 richiedere il passaggio in aula di proposte di legge (), emana leggi delegate () e decreti legge () nelle forme e con i limiti determinati dalla Costituzione e dalle leggi ordinarie, presenta annualmente alle Camere, che lo devono approvare, il rendiconto dello Stato (), solleva la questione di legittimit\u00e0 rispetto alle leggi regionali ( e ) nel caso ritenga che un consiglio regionale abbia ecceduto nelle sue competenze.\nNomina.\nIl presidente del Consiglio dei ministri \u00e8 nominato dal presidente della Repubblica dopo una serie di consultazioni che vede coinvolti i presidenti dei due rami del parlamento, gli ex presidenti della repubblica e i rappresentanti dei gruppi parlamentari. Anche i ministri, indicati dal presidente del Consiglio, sono nominati dal presidente della Repubblica.\nOttenuta la nomina, il governo giura nelle mani del presidente della Repubblica ed entro dieci giorni dalla sua formazione si reca in entrambe le camere del Parlamento, le quali, tramite una mozione motivata e votata per appello nominale (detta \"mozione di fiducia\"), gli accordano o meno la fiducia.\nIl governo dura finch\u00e9 ha la fiducia del Parlamento.\nUn governo entra in carica solo provvisoriamente con il giuramento: l'investitura del governo diventa definitiva soltanto con il voto di fiducia di entrambe le camere. Nel caso di mancata approvazione delle Camere ad un nuovo governo, e se il presidente della Repubblica, vista la situazione, scioglie il Parlamento, il governo che non ha avuto l'investitura, ma ha giurato, rimane in carica per la normale amministrazione, e pu\u00f2 anche durare pi\u00f9 di un mese, se la crisi si prolunga anche dopo l'esito delle nuove elezioni.\nLa Costituzione non prevede il potere di revoca del governo da parte del presidente della Repubblica. Non si tratta di una lacuna: il potere di far cessare il governo \u00e8 dalla Costituzione attribuito a ciascuna camera del Parlamento che pu\u00f2, negandogli la fiducia, determinarne la caduta al pari delle dimissioni. Il presidente della Repubblica \u00e8 invece estraneo al rapporto fiduciario con il governo e non lo pu\u00f2 revocare.\nRequisiti di nomina.\nI ministri possono essere indicati dal presidente del Consiglio anche tra persone al di fuori dei membri del Parlamento (). In questo caso hanno comunque diritto a partecipare alle sedute del Parlamento, diritto che si permuta in obbligo se richiesto dai membri del Parlamento, e ricevono un'indennit\u00e0 fissa per la carica ricoperta.\nCrisi di governo e dimissioni.\nNel caso in cui il governo rassegni le proprie dimissioni al presidente della Repubblica (dimissioni che possono essere respinte e che quando vengono accolte sono accettate con riserva), lo stesso governo dimissionario rimane comunque in carica.\nL'attivit\u00e0 del governo dimissionario \u00e8 circoscritta all'ordinaria amministrazione: il governo dimissionario pu\u00f2 compiere gli atti di esecuzione delle leggi vigenti, ma deve astenersi da tutti quegli atti discrezionali e politici che, in quanto tali, possono e devono essere rinviati alla gestione del successivo governo.\nLa nozione di ordinaria amministrazione ha comunque confini molto elastici e a volte il governo stesso si pone degli autolimiti, talora contenuti in direttive del presidente del Consiglio.\nIl governo dimissionario rimane in carica fin tanto che il successivo nuovo governo non presti giuramento (la procedura prevede che l'incaricato di formare il nuovo governo possa rinunciare all'incarico oppure sciogliere la riserva accettando l'incarico); in questo caso viene nominato il presidente del Consiglio con la firma e la controfirma dei decreti di nomina del capo del governo e dei ministri; la procedura prevede tre decreti: quello di accettazione delle dimissioni del governo uscente (controfirmato dal presidente del Consiglio nominato); quello di nomina del presidente del Consiglio (controfirmato dal presidente del Consiglio nominato, per attestare l'accettazione); quello di nomina dei singoli ministri (controfirmato dal presidente del Consiglio). Entro dieci giorni dal decreto di nomina il nuovo governo si presenta alle Camere per ottenerne la fiducia.\nLa formalizzazione dell'apertura della crisi di governo determina l'arresto, alla Camera e al Senato di ogni attivit\u00e0 parlamentare legata al rapporto con l'esecutivo: possono essere esaminati i soli progetti di legge connessi ad adempimenti costituzionalmente dovuti, ovvero urgenti e indifferibili. Si tratta, in particolare dei disegni di legge di conversione di decreti-legge; dei disegni di legge di sanatoria degli effetti di decreti-legge non convertiti; dei disegni di legge di autorizzazione alla ratifica di trattati internazionali e il disegno di legge comunitario, quando dalla loro mancata tempestiva approvazione possa derivare responsabilit\u00e0 dello Stato italiano per inadempimento di obblighi internazionali o comunitari.\nComposizione.\nPresidente del Consiglio dei ministri.\nIl Presidente del Consiglio dei Ministri ha una posizione di preminenza sugli altri membri del governo. Egli ha il compito di formare il governo, una volta ricevuto l'incarico da parte del capo dello Stato, e di scegliere, quindi, i ministri (art. 92, comma 2 Cost.). Le sue dimissioni provocano la caduta dell'intero governo. Inoltre egli \"dirige la politica generale del governo\", \"mantiene l'unit\u00e0 dell'indirizzo politico, amministrativo, promuovendo e coordinando l'attivit\u00e0 dei ministri\" (art. 95, comma 1 Cost.).\nIl presidente del Consiglio dei ministri \u00e8 responsabile della politica generale del governo, i Ministri lo sono collegialmente per gli atti del Consiglio e individualmente per gli atti dei propri Ministeri.\nConvoca le riunioni del Consiglio dei Ministri, ne stabilisce l'ordine del giorno e le presiede. Egli non pu\u00f2 dare ordini ai singoli ministri nei settori di loro competenza e ci\u00f2 costituisce un elemento di fragilit\u00e0, ma pu\u00f2 impartire loro delle direttive in attuazione delle decisioni del consiglio, pu\u00f2 sospendere l'adozione di atti da parte dei ministri e pu\u00f2 chiedere loro di concordare con lui le dichiarazioni pubbliche che essi intendono rilasciare. Queste ultime disposizioni sono state introdotte dalla legge n. 400/1988, come modificata dal D. Lgs. n. 303/1999, con l'intento di rafforzare la posizione del premier e di conferirgli una maggiore autorit\u00e0 nei confronti dei singoli ministri e quindi nei confronti dei diversi partiti politici che fanno parte della coalizione.\nData la speciale posizione del Presidente del Consiglio, nel linguaggio politico i governi vengono di solito designati con il nome del loro Presidente (governo De Gasperi, Governo Spadolini ecc.).\nPer svolgere i suoi compiti di indirizzo e coordinamento il presidente del Consiglio dispone di una serie di uffici che sono stati riorganizzati dalla legge n. 400/1988, oltre che dal D. Lgs. n. 300/1999, denominata Presidenza del Consiglio dei ministri, con uffici propri retti da un segretario generale, e dipartimenti e uffici, retti da ministri senza portafoglio o da sottosegretari. Il segretario generale \u00e8 scelto discrezionalmente dal presidente del Consiglio, e provvede a organizzare tutta l'attivit\u00e0 amministrativa di governo, raccogliere e a elaborare le informazioni necessarie per mettere in pratica il programma di governo e per aggiornarlo.\nAll'interno del Governo, uno o pi\u00f9 Ministri possono ricoprire l'incarico di Vicepresidente del Consiglio su designazione del Consiglio dei Ministri, con il compito di sostituire il Presidente in caso di assenza o di impedimento temporaneo di questi (legge n. 400/1988).\nMinistri.\nCiascun ministro \u00e8 a capo di un particolare ramo della pubblica amministrazione italiana che viene chiamato ministero o dicastero. Il numero e le competenze dei ministri sono stati stabiliti per legge, ai sensi dell'art. 95, comma 3, Cost., dal D. Lgs. n. 300/1999, (legge Bassanini), riportata in vita dalla legge 24 dicembre 2007, n. 244 (legge finanziaria per il 2008). I ministeri furono fissati in 12.\nCon la legge 13 novembre 2009, n. 172 il Ministero del lavoro, della salute e delle politiche sociali viene suddiviso in due: il Ministero del lavoro e delle politiche sociali e il Ministero della salute, portando il numero dei dicasteri a 13.\nCon il decreto-legge del 9 gennaio 2020, il Ministero dell'istruzione, dell'universit\u00e0 e della ricerca viene diviso in Ministero dell'istruzione e Ministero dell'universit\u00e0 e della ricerca, portando il numero dei dicasteri a 14.\nCon il decreto-legge del 1\u00ba marzo 2021 viene istituito il Ministero del turismo, mediante scorporo dal Ministero dei beni e delle attivit\u00e0 culturali e del turismo, che contestualmente viene ridenominato Ministero della cultura, portando il numero dei dicasteri a 15. Con il medesimo decreto-legge il Ministero dell'ambiente e della tutela del territorio e del mare ha assorbito le competenze in materia di politica energetica del Ministero dello sviluppo economico e ha assunto la denominazione di Ministero della transizione ecologica e il Ministero delle infrastrutture e dei trasporti ha assunto la denominazione di Ministero delle infrastrutture e della mobilit\u00e0 sostenibili.\nAccanto ai ministri responsabili di un dicastero, possono esservene altri, chiamati ministri senza portafoglio, che non hanno alle loro dipendenze un dicastero, ma svolgono incarichi particolari e spesso sono chiamati a dirigere speciali dipartimenti organizzati in seno alla Presidenza del Consiglio dei ministri. Essi fanno comunque parte a pieno titolo del consiglio dei ministri.\nSottosegretari.\nI sottosegretari fanno parte del governo, ma in modo subordinato. Essi vengono designati dal consiglio dei ministri e decadono con le dimissioni del governo. A differenza dei ministri, essi non partecipano alle riunioni del consiglio; il loro compito \u00e8 quello di coadiuvare il ministro a cui fanno capo nelle funzioni che egli delega loro e di rappresentarlo nelle sedute del parlamento. Alcuni sottosegretari, cui viene assegnata la responsabilit\u00e0 di un dipartimento all'interno di un ministero, assumono la carica di vice-ministri. Di norma, non prendono parte al Consiglio dei ministri della Repubblica Italiana, e i loro atti si intendono compiuti sotto la responsabilit\u00e0 del relativo ministro."}
{"id": "102812", "revid": "80598", "url": "https://it.wikipedia.org/wiki?curid=102812", "title": "Festival di Castrocaro", "text": "Il Concorso per Voci Nuove o Festival di Castrocaro \u00e8 una manifestazione canora che si svolge ogni anno in Italia, nella cittadina di Castrocaro Terme e Terra del Sole (FC), in Emilia-Romagna a partire dal 1957.\nLa manifestazione \u00e8 stata, soprattutto negli anni '60 e '70, una delle vie per i nuovi talenti per entrare nel mondo musicale. In quel periodo ha avuto parecchia attenzione da parte dei giornali e della televisione, andata via via scemando nei decenni successivi. La serata finale del concorso, che porta a decretare il vincitore, viene tuttavia ancora trasmessa in diretta Rai in prima serata ogni anno. A partire dell'edizione 2009, il Concorso \u00e8 stato arricchito da lezioni-seminario tenute da personalit\u00e0 dello spettacolo.\nStoria del Festival.\nNata nel 1957 come \u00abFestival del Cantante\u00bb, gestito dalle Terme di Castrocaro, la manifestazione viene ripetuta negli anni successivi diventando un appuntamento fisso della canzone italiana.\nSin dalle origini del festival il selezionatore delle voci nuove \u00e8 stato il Maestro Virgilio Braconi. Per alcuni anni il vincitore (o i vincitori) ottenevano, per regolamento, un contratto discografico ed una partecipazione al Festival di Sanremo. Anche i non vincitori, per\u00f2, venivano spesso messi sotto contratto, avendo comunque in molti casi la possibilit\u00e0 di iniziare una carriera nel mondo musicale: ad esempio Iva Zanicchi (che partecipa nel 1962 non vincendo, ma facendosi notare dalla Ri-Fi), Fiorella Mannoia (finalista nel 1968), Caterina Caselli (scoperta nel 1963 da Alberto Carisch proprio durante \"Castrocaro\", pur essendo stata eliminata) o Luisa Corna (seconda classificata nel 1991).\nTra i vincitori della kermesse canora divenuti successivamente famosi, si annovera la cantautrice Giuni Russo (1967), Gigliola Cinquetti (1963), Alice (1971), Michele Zarrillo (1979), Luca Barbarossa (1980), Zucchero Fornaciari (1981), Fiordaliso (1981), Donatella Milani (1982) e Silvia Salemi (1995).\nTra le curiosit\u00e0 del festival va segnalata, nell'edizione del 1961, la partecipazione di un giovane Umberto Bossi, che si present\u00f2 con lo pseudonimo \"Donato\" insieme al suo complesso, venendo per\u00f2 eliminato.\nEdizioni.\nFestival di Castrocaro 1959.\nPresentatore: Enzo Tortora\nFestival di Castrocaro 1961.\nPresentatore: Anna Maria Gambineri\nFestival di Castrocaro 1962.\nPresentatore: Pippo Baudo\nFestival di Castrocaro 1963.\nPresentatore: Pippo Baudo Ospiti: Fran\u00e7oise Hardy e Petula Clark\nFestival di Castrocaro 1964.\nPresentatore: Mike Bongiorno\nFestival di Castrocaro 1968.\nIl 1968 \u00e8 un altro anno importante per il Festival delle voci nuove di Castrocaro Terme. Alcuni dei finalisti diventeranno in seguito molto famosi, per citarne alcuni: Fiorella Mannoia e Paolo Mengoli, che con la canzone/cover \"Per un momento ho perso te\" si aggiudica la vittoria nella finale del 12 ottobre, trasmessa in differita su Rai Uno il 17 ottobre. La serata si \u00e8 svolta al Padiglione delle Terme, dove i cantanti per la loro esibizione erano accompagnati dall'orchestra diretta dal maestro Augusto Martelli. Presentatore della serata, Alberto Terrani, grande attore di teatro. Ospiti importanti come il soprano bolognese Gigliola Frazzoni, Franco Franchi e Ciccio Ingrassia e Charles Aznavour che per l'occasione \u00e8 stato anche il padrino di Paolo Mengoli.\nFestival di Castrocaro 1969.\nLa manifestazione canora si concluse con la finalissima, trasmessa sabato 11 ottobre sulla Rai. Nella serata prefinale, svoltasi il 30 settembre, davanti al pubblico, presente nel Padiglione delle Terme, e ai discografici, il cantautore Giovanni D'Errico (poi denominato Gianni D'Errico) si esib\u00ec interpretando un suo brano intitolato \"L'ateo\". Questa canzone fu censurata e non fu possibile presentarla alla finalissima, durante la quale interpret\u00f2 un altro suo brano dal titolo \"Il fantoccio\".\nFestival di Castrocaro 1972.\nLa XVI edizione del Festival di Castrocaro si svolse il 13 luglio 1972 presso il padiglione di Castrocaro Terme. Nella rosa delle 13 \"voci nuove\" scelte tra oltre 1500 aspiranti, a cura della commissione presieduta da Gianni Ravera, vinsero il 1\u00ba premio Franco Simone con \"Con gli occhi chiusi (e i pugni stretti)\" e Roberto Callegaro con \"La legge della vita\". Gli 11 cantanti, il duo e il gruppo musicale giunti in finale si esibirono con accompagnamento dell'orchestra diretta da Aldo Bonocore. L'evento canoro, presentato da Daniele Piombi, and\u00f2 in onda mercoled\u00ec 26 luglio 1972 sulla rete nazionale Rai alle 22.00. Franco Simone, oltre alla vittoria del 1\u00ba premio, si distinse anche come miglior autore con 3 suoi brani presenti in gara e fu l'unico cantautore dell'edizione 1972 che prosegu\u00ec la sua carriera artistica con successo a livello internazionale, e, in parallelo alla ideazione delle sue composizioni di musica sacra in latino, melodica in italiano e spagnolo, e classica napoletana, \u00e8 anche autore e conduttore televisivo del programma musicale e culturale \"Dizionario dei sentimenti\" in Gold TV di Roma, in diffusione Eursat in Sky.\nLe 13 \"voci nuove\" finaliste in gara:\nFu premiata anche la canzone \"La storia di Gianni Fong\" scritta dal cantante Franco Forte (cantante) e dall'ex attrice Felga Lauri, ed arriv\u00f2 al 2\u00ba posto il cantante Roberto Carrino, ma per entrambi la carriera artistica rimase ancorata alla propria regione di appartenenza, e si arrest\u00f2 presto, come accaduto per l'altro vincitore Roberto Callegaro, mentre per i Collage il successo inizi\u00f2 con la successiva partecipazione e vittoria al Festival di Castrocaro nel 1976 e prosegu\u00ec sino agli anni '80.\nRossella Giannelli divenne assistente di scena alle esibizioni d'illusionismo del celebre Mago Silvan dal 1976 e appar\u00ec al suo fianco in vari programmi televisivi negli anni '70 e '80.\nFestival di Castrocaro 1976.\nPresentatore: Mike Bongiorno\nL'edizione del 1976, presentata da Mike Bongiorno e vinta dal complesso I COLLAGE con la canzone Due ragazzi nel sole, vide affermarsi anche diverse voci nuove, come il cantautore Walter Foini.\nFestival di Castrocaro 1981.\nPresentatrice: Gigliola Cinquetti.\nFestival di Castrocaro 1988.\nPresentatore: Claudio Lippi."}
{"id": "102813", "revid": "466539", "url": "https://it.wikipedia.org/wiki?curid=102813", "title": "Un medico tra gli orsi", "text": "Un medico tra gli orsi (in originale \"Northern Exposure\", abbreviato in \"NX\", letteralmente \"Esposizione al Nord\") \u00e8 una serie televisiva statunitense creata da Joshua Brand e John Falsey, composta da 6 stagioni per un totale di 110 puntate, trasmessa per la prima volta dalla CBS tra il 1990 e il 1995. In Italia \u00e8 stato trasmessa prima da Rai 2 e poi da Canale 5 e Rete 4.\nLa serie.\n\u00c8 incentrata sulle vicissitudini del dottor Joel Fleischman (Rob Morrow), giovane medico ebreo newyorkese costretto ad esercitare la professione per quattro anni nella sperduta cittadina di Cicely, in Alaska, per ripagare un prestito universitario. Deve quindi adattarsi ad un ambiente profondamente diverso da quello della metropoli a cui \u00e8 abituato e convivere con una varia umanit\u00e0.\nL'unicit\u00e0 di \"Un medico tra gli orsi\" deriva dalla combinazione di varie influenze: i creatori Joshua Brand e John Falsey, sono stati membri dell'Esalen Institute in California dove hanno coltivato un qual certo eclettismo. La serie ha i toni di una commedia surreale, caratterizzata da ricorrenti sequenze di sogno e fantasia tese a rappresentare l'inconscio e l'immaginazione dei personaggi, che sono spesso riferibili alle novelle di Carlos Castaneda e al realismo \"magico\" di Gabriel Garc\u00eda M\u00e1rquez. Brand e Falsey sono entrambi appassionati di letteratura russa: tracce si trovano negli elementi satirici che possono essere fatti risalire allo stile grottesco di autori quali Gogol' e Dostoevskij. Numerose sono poi le citazioni cinematografiche e ricca e variegata \u00e8 la colonna sonora, che tocca tutti i generi.\nNegli Stati Uniti e nel Regno Unito sono stati pubblicati i cofanetti di tutte le sei stagioni che compongono la serie, mentre in Italia \u00e8 stato pubblicato solo il cofanetto della prima stagione, nel 2004.\nProduzione.\nLa serie \u00e8 nata come un riempitivo estivo di 8 puntate, nel 1990. Vista la buona accoglienza di critica e pubblico ne sono state realizzate altre 7 puntate, trasmesse nella primavera 1991, quindi \u00e8 diventata una serie regolare, programmata per 4 stagioni.\nLe prime 3 stagioni complete sono state un grande successo, fra le prime 20 trasmissioni televisive pi\u00f9 viste negli Stati Uniti (16\u00aa nella stagione 1991/92, 11\u00aa nella stagione 1992/93, 14\u00aa nella stagione 1993/94, con un pubblico stimato di oltre 14 milioni di spettatori), premiate ai Golden Globe e agli Emmy Awards, ma il declino della stagione successiva \u00e8 stato tale da segnare la chiusura della serie.\nLa strada principale di Cicely \u00e8 quella della cittadina di Roslyn nello stato di Washington.\nColonna sonora.\nSono state pubblicate due raccolte di musiche tratte dalla serie:\nAmbientazione.\n\"Cicely\" \u00e8 un'immaginaria cittadina dell'Alaska, nella quale \u00e8 ambientata la serie. Sebbene le riprese siano state effettuate a Roslyn, citt\u00e0 dello Stato di Washington, nel serial Cicely dovrebbe ricordare Talkeetna, citt\u00e0 dell'Alaska meridionale, base di partenza per le ascensioni al Monte McKinley, la vetta pi\u00f9 elevata dell'America Settentrionale. Cicely viene sempre descritta come paese nella contea di Arrowhead (dall'inglese \"punta di freccia\"), nel punto pi\u00f9 alto della \"Nuova Riviera\" o \"Riviera Nord\" o \"Riviera d'Alaska\". L'Alaska non \u00e8 per\u00f2 divisa in contee, ma in borough, e l'Arrowhead \u00e8 in realt\u00e0 non una regione, ma un monte su Baranof Island, nella costa Sud-Est del Golfo d'Alaska. La scelta dell'Arrowhead probabilmente si basa sull'ambiguit\u00e0 legata ad esso: infatti ci\u00f2 che colloquialmente \u00e8 conosciuto come \"Mount Arrowhead\" o pi\u00f9 facilmente \"Arrowhead\", \u00e8 segnato sulle mappe come Mount Verstovia o, originariamente, \"Gora Verstovia\", di reminiscenza russa. Il vero Verstovia \u00e8 a qualche chilometro di distanza. Il sindaco, per consuetudine e non per elezione, \u00e8 Holling Vincoeur. Segretario comunale \u00e8 invece Ruth-Anne Miller. Quando infine si svolgono regolari elezioni, con il dottor Joel Fleischman e il pilota Maggie O'Connell nei ruoli rispettivamente di commissario elettorale e presidente del comitato elettorale, Holling viene battuto da Edna Hancock per 255 voti a 247, con la partecipazione dell'87% degli aventi diritto (in 3.16). In 6.10, alle successive elezioni, vince Maggie. Cicely non possiede forze dell'ordine, in caso di necessit\u00e0 deve richiedere l'intervento di un agente della polizia di stato dalla stazione pi\u00f9 vicina, a oltre duecento miglia di distanza (2.4). Sulla locandina della prima serie, Joel \u00e8 seduto sconsolato sotto il cartello \"Welcome to Cicely, Alaska\" che afferma l'abitato ospitare 214 persone (215, contando il medico). In 1.3 Maggie afferma che Cicely ha 815 abitanti, che in 1.6 aumentano a 839, mentre sono 843 i cicelyani che attendono l'arrivo del bambino di Shelly in 5.15. Inspiegabilmente, in 6.21, nel cartello di benvenuto all'ingresso del paese c'\u00e8 scritto \"623 abitanti\", depennato a favore di un 607. Al termine dell'episodio, una numerosa famiglia di immigrati porter\u00e0 la popolazione a 615.\nLa storia di Cicely \u00e8 raccontata in 2.4, , 6.6 e 6.16, ma, prima che la citt\u00e0 venne fondata, nella regione vi si svolsero importanti avvenimenti, di risonanza storica mondiale: nel 1814, infatti, Napoleone Bonaparte si trovava nella regione di Cicely, Alaska, come si evince dal diario rinvenuto in 3.6, scritto da uno dei suoi compagni di ventura, tale Pierre Le Moulin. Non \u00e8 stato quindi presente alla battaglia di Waterloo n\u00e9 \u00e8 mai stato esiliato sull'isola di Sant'Elena. Napoleone spos\u00f2 l'indiana Matchka e i pochi francesi al suo seguito fecero probabilmente lo stesso: da queste due stirpi discende l'immaginaria trib\u00f9 indiana dei Tellakutan. La citt\u00e0 nasce per\u00f2 un secolo pi\u00f9 tardi. Cicely deve il nome a una ballerina, bella ed eterea (robusta e con un mascellone, in 2.4), giunta in un villaggio sperduto dell'Alaska agli inizi del '900 (nel '32, secondo 2.4) su di uno dei primi autoveicoli, una Ford Model T (prodotta nel 1909), con la sua amante Roslyn, una donna forte e determinata (piccolina, in 2.4). Venivano dal Montana, ed erano forse in fuga, forse in ricerca di un luogo dove poter vivere tranquillamente la loro diversit\u00e0. Si fermano in questo paese senza nome in realt\u00e0 perch\u00e9 Roslyn perse un calzino, e decide di comprarne un paio nuovo proprio qui. La natura omosessuale della coppia non turba molto l'insensibile popolazione del rozzo villaggio, composta di minatori, cacciatori e prostitute. Ma in pochi mesi Cicely e Roslyn riescono a fare di questo accrocco di case di legno e fango un'oasi di pace e di sviluppo artistico e intellettuale, dove perfino Franz Kafka riesce a trovare l'ispirazione del suo \"La metamorfosi\". Venuta la primavera, un Cacciatore di taglie tenta di perpetrare l'ennesima scorribanda, pensando di trovarsi davanti i soliti sprovveduti, ma Cicely e Roslyn riescono a tenergli testa. Nonostante Cicely venga uccisa nel corso dello scontro, i banditi si pentono e il villaggio l'ha vinta. Dieci anni dopo, nientemeno che la principessa Anastasia, l'unica sopravvissuta all'eccidio di Ekaterinburg del 1918, si rifugia proprio a Cicely. Ma l\u00ec viene raggiunta da Lenin, poich\u00e9 in patria la situazione \u00e8 difficile, e Lenin pensa che un accordo con l'ultima Romanov, ancora amata dal popolo, possa migliorare la situazione. Gli accordi saltano a causa di un incontro faceto tra la principessa ed Emery Whirlwind \"Tuhnuk\", il nonno di Marilyn.\nLocation reali.\nLe riprese delle serie sono state realizzate nello Stato di Washington, pi\u00f9 precisamente a Roslyn, localit\u00e0 visitata regolarmente dai fans, che hanno organizzato anche una serie di raduni, chiamati \"Moosefest\". A Roslyn esiste veramente \"The Brick Tavern\". In 5.18 Ruth-Anne e i Diablos si trovano al \"Ravensdale Market\". Il negozio \u00e8 davvero a Ravensdale, WA, al 27534 della Southeast Kent Kangley Road. In 3.21 le riprese di Joel e Maggie a Juneau avvengono nel ristorante \"The Edgewater\" di Seattle, WA. In 5.15 Walt e Ruth-Anne vanno in macchina a Cantwell al \"Caboose Tavern\", un locale che in realt\u00e0 si trova in Cle Elum, Stato di Washington, al 115 di First Street East, circa 6\u00a0km a est di Roslyn. Nella sesta serie Joel si rifugia nel villaggio di Manonash. Le riprese in questo caso sono state girate vicino al lago di Cle Elum, Stato di Washington."}
{"id": "102814", "revid": "7", "url": "https://it.wikipedia.org/wiki?curid=102814", "title": "Aeroporto Enrico Forlanini", "text": ""}
{"id": "102816", "revid": "1543377", "url": "https://it.wikipedia.org/wiki?curid=102816", "title": "Aberrazione (ottica)", "text": "L'aberrazione di un sistema ottico \u00e8 la differenza tra l'immagine effettiva, reale o virtuale, formata dal sistema e l'immagine che si voleva ottenere, immagine che di solito \u00e8 bidimensionale e consiste in una proiezione geometrica della scena reale sul piano focale del sistema secondo i principi dell'ottica geometrica ideale. Le aberrazioni possono dare (di solito pi\u00f9 sulla periferia dell'immagine che al suo centro) scarsa nitidezza, deformazioni dell'immagine, differenze tra le immagini corrispondenti ai diversi colori, non uniformit\u00e0 della luminosit\u00e0.\nIn particolare, si chiamano aberrazioni le differenze di un'immagine rispetto a quella previste in approssimazione parassiale. Si distinguono le aberrazioni policromatiche (dovute alla dipendenza dell'indice di rifrazione dalla lunghezza d'onda della luce) da quelle monocromatiche.\nIl termine deriva dal latino \"aberratio\", che significa, \"deviare da ci\u00f2 che \u00e8 normale\", \"snaturamento\", \"allontanamento\" o \"distrazione\".\nCause e descrizione.\nOltre che a imperfezioni dei componenti o dei materiali che costituiscono il sistema ottico, le aberrazioni possono esser dovute, in maniera pi\u00f9 essenziale, al fatto che il sistema si allontana dalle condizioni dell'ottica parassiale, quando raccoglie raggi ad angoli grandi o li devia di molto (cosa che succede p.es. in ottiche grandangolari o con grande rapporto diametro/distanza focale). Possono essere ridotte, a volte quasi completamente eliminate, utilizzando materiali migliori, lavorando in modo particolare le ottiche, accoppiando molti componenti, ecc.\nIn generale la correzione comporta un aumento dei costi di produzione.\nIn pratica un'immagine formata da un insieme di onde elettromagnetiche visibili pu\u00f2 essere deviata, ridotta o aumentata o altro senza modificare le disposizioni relative delle singole onde. Ad esempio una foto pu\u00f2 essere definita come una visione trasposta di una scena reale che rimane identica proporzionalmente e relativamente a s\u00e9 stessa ma che poi pu\u00f2 essere spostata in relazione all'esterno.\nQuando questo tipo di immagine \"riportata\" non \u00e8 perfetta, congruente, fedele, non svolge al meglio la sua funzione di trasposizione spesso \u00e8 perch\u00e9 sono presenti delle aberrazioni (anche intenzionali).\nUn po' come quando parlando al telefono la voce \u00e8 distorta.\nUn elemento influenzante lo sviluppo dell'aberrazione \u00e8 lo spessore del mezzo ottico attraversato dalla luce, dalla scomposizione di quest'ultima legata al fenomeno della rifrazione ed alla suddivisione nelle diverse lunghezze d'onda dei colori percepiti nel visibile.\nRequisiti di un sistema ottico.\nI requisiti necessari per determinare la qualit\u00e0 di un sistema ottico sono essenzialmente tre:\nNumero di Abbe.\nUn valore importante per la determinazione delle aberrazioni assiali, in particolar modo dell'aberrazione cromatica \u00e8 il numero di Abbe, ossia il valore numerico che indica il rapporto tra la rifrangenza nell'aria rispetto alla dispersione presente in un mezzo, ovvero il potere dispersivo della sostanza presa in esame.\ndove \"n\"D, \"n\"F e \"n\"C sono gli indici di rifrazione del materiale alla lunghezza d'onda delle Fraunhofer D-, F- e C- (587,56 nm, 486,1\u00a0nm e 656,3\u00a0nm rispettivamente), che corrispondono, nell'ordine, al doppietto del sodio e alle righe H-beta e H-alpha della serie di Balmer dell'idrogeno.\nPrincipali aberrazioni.\nLe aberrazioni si possono schematizzare cos\u00ec:\nLe aberrazioni che nascono dall'incrocio:\naltri fenomeni ottici aberranti:\nAberrazioni policromatiche.\nLe aberrazioni policromatiche o semplicemente aberrazioni cromatiche sono le tipologie di aberrazione ottiche che si manifestano nei sistemi ottici rifrattivi con luce formata da un insieme di radiazioni elettromagnetiche di diversa lunghezze d'onda.\nIl fenomeno della rifrazione infatti devia il percorso della luce incidente di un angolo che varia anche in funzione della lunghezza d'onda della radiazione. Esattamente come un prisma scompone la luce bianca nelle sue componenti, cos\u00ec anche una lente convergente avr\u00e0 diversi punti di fuoco a seconda della lunghezza d'onda della luce incidente e creer\u00e0 un'immagine con indesiderabili aloni colorati. Minore sar\u00e0 la lunghezza d'onda della luce, pi\u00f9 vicino alla lente sar\u00e0 il fuoco.\nSono affetti da questo problema, in diversa misura a seconda dello schema ottico, solo i sistemi ottici che contengono elementi rifrattivi, come ad esempio lenti e prismi e che lavorano con luce non monocromatica. I sistemi a riflessione (specchi) sono immuni da questo problema.\nL'aberrazione cromatica \u00e8 un grosso problema per ogni apparecchio che voglia riprodurre un'immagine fedele, per esempio microscopi, telescopi e lenti fotografiche. Tipicamente l'aberrazione cromatica si manifesta come un alone attorno all'oggetto osservato, rosso da una parte e blu dall'altra. Questo perch\u00e9 rosso e blu sono ai due estremi dello spettro della luce visibile, e sono quindi i colori per i quali la differenza di rifrazione \u00e8 maggiore.\nIl problema viene in genere parzialmente risolto utilizzando sistemi ottici con lenti multiple realizzate in materiali con diversa dispersione, in modo che le differenze tra gli angoli di rifrazione per la stessa lunghezza d'onda si annullino tra loro: si parla quindi a seconda della complessit\u00e0 e raffinatezza dello schema adottato di \"doppietto acromatico\", \"tripletto acromatico\" e cos\u00ec via. L'aberrazione policromatica pu\u00f2 essere in questo modo grandemente ridotta, ma non del tutto eliminata. \u00c8 possibile anche utilizzare lenti costruite in materiali a bassa dispersione come la fluorite, tuttavia l'alto costo ne limita l'impiego.\nQuesta \u00e8 un'aberrazione assiale i cui effetti possono anche essere corretti diaframmando per aumentare la profondit\u00e0 di fuoco.\nAberrazioni monocromatiche.\nSi parla di aberrazione monocromatiche per far riferimento a tutte le aberrazioni ottiche non di tipo cromatico.\nAberrazioni assiali.\nSono le tipologie di aberrazione che sono relative a luce proveniente solo da oggetti puntiformi che giacciono sull'asse ottico.\nnella realt\u00e0 non esistono n\u00e9 oggetti puntiformi n\u00e9 oggetti sull'asse ottico per\u00f2 questo tipo di teorizzazione \u00e8 utile alla fisica (ottica) per spiegare alcuni comportamenti di oggetti reali o parte degli stessi.\nAberrazioni extrassiali.\nSi tratta delle tipologie di aberrazione che si manifestano con luce proveniente da soggetti estesi (cio\u00e8 tutti gli oggetti non puntiformi) e soggetti non appartenenti all'asse ottico.\nAberrazione cromatica assiale.\n\u00c8 una differenza di risposta a rifrazione delle diverse radiazioni elettromagnetiche che formano un raggio di luce policromatico o luce bianca. Il raggio di luce pu\u00f2 essere diviso nelle sue parti usando questo principio e quando questo succede il fuoco non pu\u00f2 pi\u00f9 essere posto in un unico punto ma sar\u00e0 composto da pi\u00f9 punti sull'asse ottico. Infatti le radiazioni con lunghezza d'onda maggiore (es. il rosso) verranno rifratte in modo meno marcato, rispetto a quelle con lunghezza d'onda intermedia nello spettro del visibile (il verde) e soprattutto tra quelle con la lunghezza d'onda minore (es. il blu). Se il verde cadesse esattamente dove vogliamo, (pellicola fotografica, sensore delle macchine digitali) avremo il blu a fuoco in un punto pi\u00f9 vicino alla lente ed un rosso in uno pi\u00f9 distante.\n\u00c8 consigliabile avere il fuoco in uno spazio il pi\u00f9 possibile ristretto per facilitare la ricezione ma in realt\u00e0 i sensori lavorano su di un insieme di \"punti\" e mai su di uno solo anche se, per semplificare i calcoli, le spiegazioni teoriche e la loro comprensione, si parla sempre di punto focale.\nAberrazione sferica.\n\u00c8 un'aberrazione che appartiene a sistemi ottici con lenti sferiche. Queste portano alla formazione di una immagine distorta.\n\u00c8 provocato dal fatto che la sfera non \u00e8 la superficie ideale per realizzare una lente, ma \u00e8 comunemente usata per semplicit\u00e0 costruttiva. I raggi distanti dall'asse vengono focalizzati ad una distanza differente dalla lente rispetto a quelli pi\u00f9 centrali.\nPer evitare il fenomeno si utilizzano particolari lenti non sferiche, chiamate \"asferiche\", pi\u00f9 complesse da realizzare e molto costose. Il difetto pu\u00f2 anche essere minimizzato scegliendo opportunamente il tipo di lente adatto all'impiego specifico; per esempio una lente piano-convessa \u00e8 adatta per focalizzare un fascio collimato a formare un punto preciso, se usata con il lato convesso rivolto verso il fascio.\nL'immagine che si forma in seguito a questo fenomeno \u00e8 quella di un doppio cono luminoso unito per le punte da un bastoncello la lunghezza del quale pu\u00f2 essere assunta come misura dell'aberrazione sferica trasversale. Questa particolare immagine viene chiamata caustica di rifrazione.\nAberrazione cromatica di ingrandimento.\n\u00c8 un tipo di aberrazione che si verifica nel caso in cui la sorgente luminosa non \u00e8 monocromatica. La lente presenta lunghezze focali diverse per i diversi colori di un fascio policromatico da cui \u00e8 investita, per cui raggi di colore differente sono deviati da angoli diversi e si formano quindi delle immagini puntiformi, ognuna delle quali corrisponde ad una componente monocromatica del fascio che investe la lente.\nAberrazione da coma.\nLa coma \u00e8 una aberrazione ottica che deriva il suo nome dal caratteristico aspetto \"a cometa\" delle immagini create dai sistemi ottici che presentano tale difetto.\nLa coma si ha quando l'oggetto ripreso \u00e8 spostato lateralmente rispetto all'asse del sistema di un angolo \u03b8. I raggi che passano per il centro di una lente con distanza focale \"f\", sono focalizzati alla distanza \"f\" tan \u03b8. I raggi che passano in periferia sono focalizzati invece in un punto diverso sull'asse, pi\u00f9 lontano nel caso della coma positiva e pi\u00f9 vicino nella coma negativa.\nIn generale, un fascio di raggi passanti per la lente ad una certa distanza dal centro, \u00e8 focalizzato in una forma ad anello sul piano focale. La sovrapposizione di questi diversi anelli origina una forma a V, simile alla coda di una cometa (da cui il nome: in Latino \"coma\" = chioma), la cui punta \u00e8 rivolta verso l'asse del sistema ottico.\nSi dimostra che l'angolo di apertura della figura \u00e8 sempre pari a 60\u00b0.\nCome per l'aberrazione sferica, la coma pu\u00f2 essere ridotta (e in alcuni casi eliminata) scegliendo opportunamente la curvatura delle lenti in funzione dell'uso.\nAberrazione da astigmatismo.\n\u00c8 un'aberrazione ottica presente in un sistema singolo o composto di lenti.\nPu\u00f2 essere un'aberrazione di terzo ordine che si verifica per oggetti, o parti, lontani dall'asse ottico, e si verifica anche quando il sistema ottico \u00e8 perfettamente simmetrico.\nLa seconda forma di astigmatismo si verifica quando il sistema ottico non \u00e8 simmetrico rispetto all'asse ottico (es. lente cilindrica).\nConsiderando la posizione extra-assiale di un qualsiasi oggetto, la parte di raggi \"stigmatici\" diviene sempre pi\u00f9 astigmatica.\nQuesta aberrazione \u00e8 data in funzione di:\nQualsiasi punto oggetto, anche perpendicolare all'asse ottico, viene a creare, a causa di questa aberrazione, due superfici immagine curve, invece di un singolo piano immagine.\nAberrazione da distorsione.\nInfluenza solo la forma ed \u00e8 dovuta dalla caratteristica del sistema ottico in uso, che avendo un certo spessore fisico (anche variabile) si allontana dalla teoria della lente sottile. Fisicamente l'effetto \u00e8 dovuto alla differente potenza d'ingrandimento delle varie parti del sistema ottico, che in genere varia radialmente rispetto all'asse ottico. Ci\u00f2 comporta che le varie parti dell'immagine risulteranno pi\u00f9 o meno ingrandite secondo una data distribuzione. Spesso l'intensit\u00e0 del fenomeno \u00e8 legata alla lunghezza focale. Di norma si manifesta la distorsione a botte con lunghezze focali corte, dove l'immagine tende ad arrotondarsi ed a gonfiarsi. L'effetto contrario prende il nome di distorsione a cuscino, in quanto il campo di deformazione assume la forma di un cuscino su cui grava un peso centrale, meno comune e riconducibile a focali lunghe. L'effetto \u00e8 facilmente rimovibile con funzioni di calcolo sull'immagine, dove si prevede una distorsione di campo correttiva.\n\u00c8 un'aberrazione non troppo fastidiosa in fotografia, ma molto problematica in vari campi, quali l'architettura nella fase di rilievo, la ricostruzione stereoscopica e il match-moving.\nIl principale fattore di disturbo \u00e8 dato dal fatto che la distorsione non mantiene ne il parallelismo fra le rette, ne gli angoli rispetto all'immagine d'origine ideale (la trasformazione non \u00e8 un'omotetia), quindi si distorce la percezione geometrica degli oggetti che dovrebbero essere presi come riferimento.\nAberrazione da curvatura di campo.\nL'immagine di un oggetto piano, cio\u00e8 l'insieme di radiazioni proveniente dai punti che formano un oggetto esteso che sia perpendicolare all'asse ottico, si forma comunque su una superficie curva.\nLa disposizione aberrante sul piano immagine viene quindi definita curvatura di campo."}
{"id": "102820", "revid": "339392", "url": "https://it.wikipedia.org/wiki?curid=102820", "title": "Olbia Costa Smeralda", "text": ""}
{"id": "102821", "revid": "991694", "url": "https://it.wikipedia.org/wiki?curid=102821", "title": "Oristano Fenosu", "text": ""}
{"id": "102822", "revid": "125983084", "url": "https://it.wikipedia.org/wiki?curid=102822", "title": "Giovanni Pierluigi da Palestrina", "text": "Fu considerato tra i massimi compositori di area romana del XVI secolo e venerato come modello ideale per la composizione polifonica sacra.\nBiografia.\nGiovanni Pierluigi (o, in latino, \"Johannes Petraloysius\") nacque presumibilmente a Palestrina, vicino a Roma; il padre si chiamava Sante, o Santo, e la nonna Jacobella, che lo cita nel suo testamento datato ottobre 1527 e che costituisce il primo documento dove \u00e8 nominato. L'anno di nascita del compositore \u00e8 stato proposto sulla base di un elogio commemorativo scritto da un giovane contemporaneo, Melchiorre Major, nel quale si affermava che al momento della morte Palestrina aveva 68 anni.\nGiovanni visse la maggior parte della sua vita a Roma, dove probabilmente si trovava gi\u00e0 da fanciullo; un documento del 1537 riporta infatti il nome di \u00abJoannem da Palestrina\u00bb tra i \"putti\" cantori della basilica di Santa Maria Maggiore. I maestri allora in carica erano un certo Robert e i francesi Robin Mallapert e Firmin Lebel.\nIl futuro compositore ebbe il suo primo incarico come organista della cattedrale di S. Agapito a Palestrina nel 1544; gli obblighi di questo contratto gli imponevano anche di insegnare il canto ai canonici e ai bambini cantori.\nIl 12 giugno 1547 si spos\u00f2 con Lucrezia Gori, da cui avr\u00e0 i figli Ridolfo (1549\u20131572), Angelo (1551\u20131575), Silla e Iginio (1558\u20131610).\nNel 1551, il vescovo di Palestrina, Giovanni Maria del Monte fu eletto papa e nel mese di settembre Giovanni divent\u00f2 \"magister cappellae\" della Cappella Giulia cos\u00ec come risulta dai libri censuali \"\"D. Ioanni praenestino magistro cappelle Sc.6\",\" succedendo al \"magister\" Robin Mallapert, e cos\u00ec fino al 1554 (mancano poi i libri censuali dal 1555 al 1557 ove si potrebbe vedere quando il Pierluigi lasci\u00f2 questo posto luminoso di primo de' maestri).\nNel 1554 Giovanni pubblic\u00f2 il suo primo libro di messe, dedicato al papa Giulio III, e il 13 gennaio 1555 fu ammesso dallo stesso pontefice tra i cantori della cappella papale, senza chiedere il consenso ai cantori stessi, che al contrario erano particolarmente gelosi del loro privilegio. Cos\u00ec, morto papa Giulio III e concluso il brevissimo regno anche del successore Marcello II, a settembre del 1555 il nuovo papa Paolo IV costrinse alle dimissioni tutti i cantori \"ammogliati\" (Leonardo Bar\u00e9, Domenico Ferrabosco e lo stesso Giovanni Pierluigi), concedendo per\u00f2 loro una pensione. Il mese successivo Palestrina fu assunto come maestro di cappella della Cappella musicale Pia Lateranense; lascer\u00e0 l'incarico nel 1560, portando via con s\u00e9 anche il figlio Ridolfo, che era cantorino del coro. Dal marzo 1561, trov\u00f2 un nuovo impiego presso la Basilica di Santa Maria Maggiore.\nRisale forse a questo periodo la composizione della famosa \"Missa papae Marcelli\", la cui importanza \u00e8 legata alle riforme del Concilio di Trento.\nGiovanni divenne intanto maestro del neonato Seminario Romano nel 1566, riuscendo nel contempo a prestare servizio anche per il Cardinale Ippolito II d'Este (1\u00ba agosto 1567 - marzo 1571).\nLa sua fama di compositore, gi\u00e0 largamente attestata dai contemporanei, gli procur\u00f2 offerte di lavoro dall'aristocrazia sia italiana sia straniera, alcune delle quali rifiutate; il duca Guglielmo Gonzaga fu tra i pi\u00f9 grandi ammiratori e finanziatori di Palestrina, almeno dal 1568 sino 1587, anno in cui il duca mor\u00ec.\nNell'aprile del 1571, alla morte di Giovanni Animuccia, Palestrina torn\u00f2 come maestro in Cappella Giulia, mantenendo l'incarico sino alla fine.\nTra il 1572 e il 1575, a causa di un'epidemia morirono il fratello Silla e i figli Ridolfo e Angelo.\nNel 1580 mor\u00ec la moglie Lucrezia; Giovanni inizialmente chiese e ottenne di prendere la tonsura, ma pochi mesi dopo spos\u00f2 invece una ricca vedova romana, Virginia Dormoli, che aveva ereditato dal defunto marito una prospera attivit\u00e0 di commercio di pellicce.\nNegli ultimi anni di vita, Giovanni accrebbe ulteriormente la sua fama, e fu considerato il massimo compositore esistente.\nMor\u00ec il 2 febbraio 1594 e venne tumulato nella Basilica di San Pietro; ai suoi solenni funerali parteciparono molti celebri musicisti del tempo.\nPalestrina fu celebre sia in vita sia dopo la sua morte; le sue composizioni assursero a modello insuperato della polifonia vocale sacra rinascimentale della Chiesa Romana e sono tutt'oggi un riferimento per lo studio della composizione, in particolare della tecnica del contrappunto. Fu un uomo dotato anche di grande senso pratico; grazie a una serie di scelte oculate, operate in momenti difficili della sua vita, condusse un'esistenza agiata.\nComposizioni.\nLa produzione palestriniana, per la maggior parte sacra, fu cospicua, anche rispetto a quella di famosi e prolifici compositori dell'epoca, come Orlando di Lasso e Philippe de Monte. Scrisse almeno 104 messe, superando ogni altro compositore contemporaneo; a questo numero gi\u00e0 considerevole, si devono aggiungere pi\u00f9 di 300 mottetti, 68 offertori, non meno di 72 inni, 35 magnificat, 11 litanie e 4 o 5 lamentazioni. Compose poi oltre 140 madrigali su testi sacri e profani. \u00c8 stato il primo compositore del XVI secolo di cui siano stati pubblicati gli \"opera omnia\": la prima volta nell'Ottocento, e un'altra volta nel Novecento; nonostante ci\u00f2, una serie di composizioni a lui attribuite tratte da fonti manoscritte rimangono di dubbia autenticit\u00e0, e un catalogo delle opere di Palestrina non \u00e8 ancora stato completato.\nLa sua attitudine verso i madrigali era alquanto enigmatica: mentre nella prefazione alla sua collezione di mottetti \"Canticum canticorum\" (1584) rinunci\u00f2 all'utilizzo di testi profani, solo due anni dopo decise di pubblicare il suo II libro di madrigali (alcuni di questi sono tra le sue composizioni pi\u00f9 riuscite). Ha pubblicato solo due raccolte di madrigali con testi profani, una nel 1555 e un'altra nel 1586. Le altre due collezioni erano invece madrigali spirituali, un genere amato dai sostenitori della Controriforma.\nLe messe di Palestrina mostrano come il suo stile si sia evoluto nel tempo. La sua \"Missa sine nomine\" sembra essere stata particolarmente apprezzata da Johann Sebastian Bach, il quale la studi\u00f2 e interpret\u00f2 attentamente nel periodo di composizione della sua \u2018\u2019Messa in Si minore\u2019\u2019. La maggior parte delle messe di Palestrina fu pubblicata in tredici volumi stampati tra il 1554 e il 1601, gli ultimi sette pubblicati postumi.\nUna delle sue opere pi\u00f9 importanti, la \"Missa papae Marcelli (5 parti della messa: KYRIE, GLORIA, CREDO, SANCTUS E AGNUS DEI)\", \u00e8 stata storicamente associata a informazioni errate riguardanti il Concilio di Trento (1545-1563). Secondo questo racconto (che costituisce la base dell'opera di Hans Pfitzner, \"Palestrina\"), essa fu composta per convincere il Concilio di Trento che un divieto draconiano al trattamento polifonico del testo nella musica sacra non era necessario. Tuttavia, studi pi\u00f9 recenti dimostrano che questa messa fu di fatto composta prima che i cardinali si riunissero per discutere del divieto (forse circa dieci anni prima). I dati storici indicano come il Concilio di Trento, in quanto organo ufficiale, non avesse mai messo al bando alcuna musica sacra e non avesse emesso alcuna sentenza o dichiarazione ufficiale sull'argomento. Mentre le motivazioni compositive di Palestrina non sono note, egli potrebbe essere stato abbastanza consapevole della necessit\u00e0 di un testo intelligibile. In ogni caso il suo caratteristico stile rimase coerente all'impostazione liturgica sino alla fine della sua vita. Le ipotesi di Jerome Roche, secondo cui l'approccio apparentemente spassionato di Palestrina ai testi espressivi o emotivi potrebbe derivare dall'aver dovuto produrre molte opere su commissione oppure dal ritenere che qualsiasi eccessiva intensit\u00e0 di espressione fosse disdicevole nella musica sacra, appaiono frutto di un\u2019interpretazione post-romantica dell'arte musicale. L'opinione rochiana sottovaluta infatti la possibilit\u00e0 che Palestrina abbia sempre voluto comporre musiche che fossero adatte alle occasioni liturgiche per le quali erano impiegati i testi da lui musicati.\nPersonalit\u00e0.\nGiovanni Pierluigi da Palestrina venne descritto dai suoi contemporanei come una persona coraggiosa e saggia, molto dedita alla famiglia, alle contingenze finanziarie e ai suoi doveri come direttore di coro e compositore. Lo stesso Palestrina in seguito adott\u00f2 dal padre lo stesso atteggiamento di \"rigore e vigilanza\" nei confronti dei suoi figli e fratelli minori. Pare che da giovane avesse l'evidente desiderio di elargire i suoi talenti ovunque fosse necessario. Lo storico Leonardo Cecconi ha messo in evidenza la sua profonda fede religiosa, ricordando il cospicuo lavoro del compositore come organista presso la chiesa carmelitana del suo paese. Nonostante questa apparente devozione del giovane, Palestrina \u00e8 descritto come persona dotata di forte personalit\u00e0.\nTra il 1544 e 1545, Palestrina avrebbe acquisito la reputazione di un uomo la cui ambizione poteva essere pericolosa. Tale informazione \u00e8 giunta a noi tramite il compositore e cantante pontificio spagnolo Crist\u00f3bal de Morales, che denunci\u00f2 questo atteggiamento nella prefazione al suo secondo libro di messe rivolto a papa Paolo III. Questa gelosia mostrata troppo apertamente gli avrebbe per\u00f2 procurato nel 1545 una richiesta di congedo seguita da un trasferimento a Toledo nello stesso anno. Secondo il biografo Lino Bianchi, \"questo tipo di accuse erano una pratica comune, tipica dell'atmosfera che prevaleva poi nelle sfere superiori delle chiese, ed ancor pi\u00f9 nell'entourage della corte pontificia\", che non autorizza in alcun modo a sottoscrivere tali critiche.\nAltamente sensibile, \u00e8 descritto come incapace di sopportare mediocrit\u00e0, ristrettezza mentale o malevolenza, il che spiega decisioni inaspettate e cambiamenti improvvisi di rotta. Molto legato al proprio lavoro, in vita cerc\u00f2 a tutti i costi di vedere la sua opera pubblicata nella sua interezza.\nLo stile \u201calla Palestrina\u201d.\nUno dei tratti distintivi della musica di Palestrina \u00e8 che le dissonanze sono in genere relegate ai ritmi \"deboli\" in una certa misura. Ci\u00f2 produsse un tipo di polifonia pi\u00f9 uniforme e consonante che \u00e8 oggi considerato definitivo della musica del tardo Rinascimento, data la posizione di riguardo di Palestrina nei confronti dei compositori attivi in Europa in quel periodo.\nLo \"stile Palestriniano\" insegnato in tempi odierni in qualsiasi corso di contrappunto rinascimentale si basa spesso sulla codificazione del compositore e teorico del XVIII secolo Johann Joseph Fux, pubblicata come \"Gradus ad Parnassum\" nel 1725. Citando Palestrina come suo modello, Fux divide il contrappunto in cinque specie (da qui il termine \"contrappunto di specie\"), progettato come esercizi per lo studente, dispiegando combinazioni ritmiche progressivamente pi\u00f9 elaborate di voci, pur aderendo a rigorose esigenze armoniche e melodiche. Il metodo fu ampiamente adottato ed era la base principale dell'esercizio contrappuntistico nel XIX secolo, ma Fux aveva introdotto una serie di semplificazioni allo stile Palestrina, in particolare l'uso obbligatorio di un cantus firmus a semibrevi, che furono corretti da autori successivi come Knud Jeppesen. La musica di Palestrina si conforma in molti modi alle regole di Fux, in particolare nella quinta specie, ma non si adatta al suo formato pedagogico.\nL'intuizione principale, secondo cui lo stile \"puro\" di polifonia raggiunto da Palestrina seguiva una serie invariabile di requisiti stilistici e combinatori, era giustificata. Il manuale di Fux fu apprezzato dal suo contemporaneo Johann Sebastian Bach, il quale arrangi\u00f2 egli stesso due delle messe di Palestrina per un\u2019esibizione.\nSecondo Fux, Palestrina aveva stabilito e seguito queste linee guida di base:\nNon menzionato da Fux, era il modo in cui il fraseggio musicale di Palestrina seguiva la sintassi delle frasi che stava mettendo in musica, qualcosa che non sempre veniva osservato dai compositori precedenti. Esempi elementari di questo sono movimenti musicali discendenti in correlazione a parole latine come \u201cdescendit\u201d o di un momento musicale o cadenzale statico con parole come \u201cde coelis\u201d.\nEredit\u00e0 e reputazione moderna.\nPalestrina occup\u00f2 una posizione centrale nella musica sacra del secondo Cinquecento e divenne nei secoli successivi un modello classico della scrittura contrappuntistica (il cosiddetto \"stile alla Palestrina\") e punto di riferimento obbligato nello studio della composizione.\nFu estremamente noto e ammirato sia in vita sia dopo la morte, quando la sua fama crebbe ulteriormente. Fra i suoi convinti ammiratori ci furono Johann Sebastian Bach, Ludwig van Beethoven, Robert Schumann, Johannes Brahms, Felix Mendelssohn, Richard Wagner, Claude Debussy, Igor Stravinskij e Giuseppe Verdi. La musica della scuola romana continu\u00f2 a essere scritta nello stile di Palestrina (che nel XVII secolo divenne nota come \"Prima pratica\") da suoi studenti come Giovanni Maria Nanino, Ruggero Giovannelli, Arcangelo Crivelli, Teofilo Gargari, Francesco Soriano e Gregorio Allegri. Gi\u00e0 nel 1750, lo stile di Palestrina era ancora il riferimento per i compositori che lavoravano nella forma del mottetto, come si evince dalle \"Sei Antifone\" di Francesco Barsanti. \nLe ricerche su Palestrina condotte nel XIX secolo da Giuseppe Baini portarono nel 1828 alla pubblicazione di una monografia che accrebbe ulteriormente la sua fama e rafforz\u00f2 la sua figura di \"Salvatore della polifonia\" durante le riforme del Concilio di Trento. Nel XIX secolo Victor Hugo e molti romantici lo considerarono il padre di tutta la musica sacra. All'inizio del XX secolo Papa Pio X (con motu proprio del 1903) fece riferimento a diverse sue composizioni musicali religiose come esempio di perfezione.\nLa sua intramontabile arte \u00e8 unanimemente riconosciuta ed \u00e8 tuttora oggetto di studio. Sono state edite in tempi moderni diverse edizioni dei suoi \"opera omnia\".\nIl conservatorio di musica di Cagliari \u00e8 intitolato in suo onore.\nNel 2015 il gruppo musicale Muse ha riarrangiato il Sanctus e il Benedictus della Missa papae Marcelli trasformandoli nel brano \"Drones\", tratto dall'omonimo album."}
{"id": "102824", "revid": "339392", "url": "https://it.wikipedia.org/wiki?curid=102824", "title": "Aeroporto internazionale Federico Fellini", "text": ""}
{"id": "102828", "revid": "1013865", "url": "https://it.wikipedia.org/wiki?curid=102828", "title": "Sucre (stato)", "text": "Lo Stato di Sucre \u00e8 uno degli Stati del Venezuela.\nGeografia.\n\u00c8 situato nella parte settentrionale del paese e confina a nord con il Mar dei Caraibi, a sud con gli Stati di Anzo\u00e1tegui e di Monagas, a est con l'Oceano Atlantico e a ovest con lo Stato di Anzo\u00e1tegui.\nIl nome deriva da Antonio Jos\u00e9 de Sucre, eroe delle guerre di indipendenza sudamericane.\nPer merito dell'ubicazione particolarmente favorevole \u00e8 il secondo Stato produttore di cacao del paese.\nLa risorsa economica principale \u00e8 il turismo.\nStoria.\nIn epoca coloniale l'attuale territorio dello Stato Sucre faceva parte del Provincia de Nueva Andaluc\u00eda o Provincia de Cuman\u00e1. "}
{"id": "102832", "revid": "113280838", "url": "https://it.wikipedia.org/wiki?curid=102832", "title": "Romanzo a sfondo sociale", "text": "Il romanzo a sfondo sociale (altrimenti detto semplicemente romanzo sociale) si sviluppa nella prima met\u00e0 dell'Ottocento ed \u00e8 un genere di romanzo che tratteggia la vita dei ceti sociali economicamente svantaggiati e denuncia situazioni di sopruso e pregiudizio.\nGli inizi.\nIl filone del romanzo sociale fu \"fondato\" dal celeberrimo scrittore inglese Charles Dickens, che \"un\u00ec\" due correnti narrative del Settecento, ovvero quella picaresca, utilizzata da scrittori come Henry Fielding e Daniel Defoe, e quella pi\u00f9 romantica e sentimentale, cui ader\u00ec, per esempio, Laurence Sterne.\nIl romanzo sociale nelle varie letterature.\nIn Italia.\nNegli anni trenta si afferma in Italia una nuova forma di realismo privo di ogni valenza magica, come voleva Bontempelli, che sfocia nel romanzo a sfondo sociale, incentrato sul mondo contadino e quello operaio, dove la realt\u00e0 diventa materia scabra e i suoi contenuti diventano oggetto narrativo da rappresentare senza enfasi. \nBilenchi, Silone e Bernari sono i rappresentanti di questa nuova forma narrativa che si consolider\u00e0 con maggiore forza negli anni quaranta.\nVa precisato che il romanzo a sfondo sociale ha radici ben definite nella tradizione ottocentesca, quando aveva contenuti moralistici ed una finalit\u00e0 soprattutto di denuncia. Giova ricordare in Italia, per la forte connotazione di torbide storie, il filone partenopeo: Francesco Mastriani, Antonio Ranieri e Salvatore Di Giacomo, autori che hanno dato al \"romanzo sociale\" una particolare impronta a tinte nere. Al centro della narrazione le condizioni di vita dei perdenti, vittime di soprusi e di violenze.\nRomanzi sociali italiani.\nUn esempio di romanzo a sfondo sociale nella prima met\u00e0 del secolo scorso \u00e8 \"Fontamara\" (1930), di Ignazio Silone, con al centro la vita dei contadini, i \"cafoni\" della Marsica, con la loro lotta senza speranza contro la terra arida e i soprusi di pochi ricchi e dell'autorit\u00e0 fascista; nel suo libro Silone denuncia l'atavica rassegnazione di un popolo di un paesino abruzzese.\nIn Gran Bretagna.\nIn Gran Bretagna il maggior rappresentante del romanzo sociale \u00e8 Charles Dickens (per maggiori informazioni vedi la sezione \"Gli inizi\").\nRomanzi sociali inglesi.\nQuasi tutti i romanzi di Dickens appartengono a questo genere: i principali sono: \"Le avventure di Oliver Twist\", \"Barnaby Rudge\", \"Martin Chuzzlewit\", \"David Copperfield\", \"La piccola Dorrit\", \"Grandi speranze\", \"Il nostro comune amico\", che critica in particolare le \"poorhouse\"e, in particolare, \"Tempi difficili\", che si scaglia contro la moderna societ\u00e0 industriale.\nIn Francia.\nIn Francia un importante autore del romanzo sociale fu \u00c9mile Zola, considerato il fondatore del naturalismo, movimento che nasce in Francia alla fine dell'Ottocento come applicazione diretta del pensiero positivista e che si propone di descrivere la realt\u00e0 psicologica e sociale con gli stessi metodi usati dalle scienze sociali.\nRomanzi sociali francesi.\nUn esempio di romanzo sociale francese \u00e8 \"Germinal\" di Zola, che descrive le dure condizioni di vita dei minatori.\nIn Russia.\nIn Russia la critica sociale si fonde con il socialismo ad opera dello scrittore socialista Maksim Gor'kij.\nRomanzi sociali russi.\nDue importanti romanzi a sfondo sociale russi sono \"I bassifondi\" e \"La madre\", entrambi di Gor'kij."}
{"id": "102833", "revid": "1442080", "url": "https://it.wikipedia.org/wiki?curid=102833", "title": "Josef Radetzky", "text": "Nobile boemo, fu a lungo governatore del Lombardo-Veneto. Con un servizio nell'esercito austriaco durato oltre cinquant'anni, \u00e8 ricordato per essere stato il comandante dell'esercito austriaco durante la prima guerra d'indipendenza italiana.\nEsordi.\nRadetzky nacque da una nobile famiglia ceca della Boemia meridionale, nel castello ereditato dagli avi di Sedl\u010dany (allora nota col nome tedesco di Trebnitz, nel circondario di T\u00e1bor), dal conte Pietro Eusebio. Rimasto orfano di madre, che mor\u00ec mettendolo al mondo, e di padre, dal 1776 venne affidato al nonno, Wenzel Leopold Johann, primo conte dal 27 settembre 1764.\nUno zio dilapid\u00f2 gran parte della sua fortuna e con quel che ne restava venne inviato a studiare prima a Brno poi a Vienna, al Theresianum (l'accademia per giovani nobili instaurata dall'imperatrice Maria Teresa), dal 1781 sino al 1784. Studente non brillante, si appassionava unicamente alla storia, con una particolare predilezione per Giustiniano e il Re Sole. A diciotto anni, il 1\u00ba agosto 1784 fu ammesso come cadetto nel reggimento di corazzieri \"Caramelli\" (poi 2\u00ba Reggimento) di stanza a Gy\u00f6ngy\u00f6s. Nella guerra austro-turca del 1787-1791 venne impiegato come ufficiale.\nIl quindicennio napoleonico.\nLa Prima coalizione.\nDal 1793 al seguito del feldmaresciallo principe Giosia di Sassonia-Coburgo prese parte all'infausta campagna d'Olanda (che port\u00f2 alla proclamazione della filo-francese Repubblica Batava), distinguendosi nei combattimenti di Arlon e Charleroi (ove aveva condotto una colonna di cavalleria attraverso le linee nemiche, a scoprire il destino della citt\u00e0). Nel 1795 combatt\u00e9 sul Reno.\nLa vera grande occasione venne nel 1796, quando pass\u00f2 al servizio di Beaulieu, come aiutante, nel corso delle campagne d'Italia contro Napoleone Bonaparte. Giunse, probabilmente, dopo che la linea era stata ritirata su Mantova e il Mincio. Qui, a Valeggio, ebbe finalmente l'occasione di mettersi in mostra quando, con pochi ussari, salv\u00f2 lo stesso Beaulieu dal nemico.\nTali scontri facevano parte della cosiddetta Campagna di Mantova (incominciata da Beaulieu e continuata da Dagobert Sigmund von Wurmser), ovvero la serie di ripetuti insuccessi austriaci, che fallirono nella liberazione della fortezza di Mantova dall'assedio francese.\nIn ricompensa Radetzky ebbe, nel maggio 1796, la promozione a maggiore e un ordine di trasferimento presso il neonato corpo dei pionieri, impegnato in lavori di fortificazione a Gradisca e sull'Isonzo. Le cose in Italia, infatti, si stavano mettendo piuttosto male, con la perdita di Mantova e lo sfondamento francese verso il Veneto (Pasque veronesi).\nNell'aprile 1797 venne siglato l'armistizio di Leoben, seguito il 17 ottobre dai preliminari di pace di Campoformio e dal Congresso di Rastatt: l'Austria rinunciava a tutta l'Italia ma acquisiva Venezia.\nLa Seconda coalizione.\nApprofittando dell'assenza di Napoleone, impegnato nella Campagna d'Egitto, e della distruzione della flotta francese ad Abukir, nel 1799 Austria, Russia e Gran Bretagna attaccarono i francesi in Germania Svizzera e Italia.\nRadetzky, sempre col grado di maggiore, guid\u00f2 il corpo dei pionieri dell'Armata d'Italia. I suoi servigi vennero apprezzati dal comandante feldmaresciallo Melas che ad aprile lo nomin\u00f2 suo aiutante di campo. Il 1\u00ba maggio dello stesso anno fu promosso tenente colonnello e aiutante generale del feldmaresciallo.\nIl 17 e 18 giugno mostr\u00f2 capacit\u00e0 e coraggio alla Trebbia. Poi a Novi e infine presso Genola. Il 5 novembre fu promosso colonnello. Per il suo comportamento alla decisiva battaglia di Novi, che aveva costretto i francesi di Joubert ad abbandonare le repubbliche giacobine italiane, Radetzky venne insignito del titolo di cavaliere dell'Ordine militare di Maria Teresa.\nL'anno successivo, il 1800, guid\u00f2 le truppe d'assalto a Viareggio. Non manc\u00f2 al fatto d'armi pi\u00f9 importante dell'anno: la battaglia di Marengo del 14 giugno quando Napoleone, tornato dall'Egitto, divenuto primo console e passate le Alpi, inflisse agli austriaci una clamorosa sconfitta.\nQuello fu un gran giorno per il tenente colonnello Radetzky: anzitutto diede un'ennesima dimostrazione del proprio coraggio personale, ricevendo cinque pallottole e perdendo un cavallo; cosa ancor pi\u00f9 importante, venne notato il suo tentativo, la sera della vigilia, di ottenere modifiche al piano di battaglia suggerito dallo \"scientifico\" von Zach. Fatto si \u00e8 che, all'indomani del disastro, Melas venne sostituito da Bellegarde (che non avrebbe saputo ottenere risultati migliori del suo predecessore), e Radetzky ebbe un ordine di trasferimento: da aiutante di stato maggiore a comandante del Reggimento corazzieri \"Principe Alberto von Sachsen-Teschen\".\nGiunse presso l'armata di Germania nel settembre, giusto in tempo per un'altra grande sconfitta austriaca, inflitta, questa volta, da Moreau, alla battaglia di Hohenlinden. Anche qui Radetzky venne ferito, questa volta al piede sinistro e perse un'altra volta il cavallo, ma aveva guidato con valore il proprio reggimento di corazzieri.\nL'agonia austriaca si concluse nel febbraio 1801 con la pace di Lun\u00e9ville, che per l'Austria confermava le condizioni di Campoformio.\nQuattro anni di pace.\nNon vi sono notizie circa le occupazioni di Radetzky nei successivi quattro anni ma i registri militari non segnalano n\u00e9 promozioni, n\u00e9 avanzamenti. Quindi, probabilmente, rest\u00f2 presso i suoi corazzieri.\nLa Terza coalizione.\nNel 1805, in marcia verso Ulma, in \u00d6denburg, fu raggiunto dalla notizia della promozione a maggior generale e dell'assegnazione di un comando in Italia, sotto l'arciduca Carlo. Ci\u00f2 che gli permise di prendere parte alla sanguinosa sconfitta austriaca a Caldiero.\nRadetzky era stato fortunato a non restare con i suoi a Ulma, ove l'esercito austriaco venne accerchiato e costretto alla resa. Tale situazione costrinse l'arciduca Carlo a ritirarsi verso l'Ungheria per ricongiungersi con i russi. Ma Napoleone fu pi\u00f9 veloce: il 2 dicembre 1805 diede battaglia ad Austerlitz e, in quella che forse fu la sua pi\u00f9 brillante battaglia, polverizz\u00f2 le forze austriache e russe. Nel corso della campagna, comunque, Radetzky pass\u00f2 a generale di brigata.\nCon la Pace di Presburgo del 26 dicembre 1805, l'Austria cedeva al Regno d'Italia il Veneto, mentre Tirolo e Vorarlberg passavano alla Baviera.\nAltri tre anni di pace.\nDopo Presburgo l'Impero austriaco venne retto da un nuovo governo, ove spiccava il ministro degli Esteri von Stadion, che si impegn\u00f2 a creare le condizioni per la ripresa della guerra contro Napoleone. In parallelo, l'arciduca Carlo e l'arciduca Giovanni riformavano l'esercito, fra l'altro introducendo, nel 1808, il servizio di leva obbligatorio.\nAnche per questo secondo periodo di pace, i registri militari non segnalano per Radetzky n\u00e9 promozioni, n\u00e9 avanzamenti. Altre fonti segnalano, piuttosto, che egli si sia dedicato allo studio e all'insegnamento di materie belliche, ma senza prendere congedo.\nLa Quinta coalizione.\nNel 1809 Napoleone era impegnato, per il secondo anno consecutivo, nella repressione della Sollevazione Spagnola: von Stadion ritenne maturi i tempi per la riscossa e convinse l'Imperatore alla ripresa dei combattimenti: venne battezzata Sollevazione Austriaca, in chiaro riferimento alla Spagna. L'Austria era per\u00f2 sola, in quanto la Prussia era sotto occupazione francese, la Russia era alleata della Francia, il Regno Unito era impegnato in Spagna e, comunque, lontano.\nRadetzky venne assegnato al V Corpo d'armata, con cui rimase per l'intera campagna: una prolungata ritirata di fronte a Napoleone, che entr\u00f2 dalla Baviera diretto verso Vienna. Radetzky combatt\u00e9, ancora una volta con distinzione, vicino a Braunau am Inn, quale comandante dell'avanguardia, poi a Seligenstadt. Il 2 maggio venne segnalato per aver salvato, con una manovra avveduta, un'intera divisione, nel corso della ritirata verso Kleinm\u00fcnchen.\nNel maggio 1809 l'arciduca Carlo aveva portato l'intero esercito sulla riva sinistra del Danubio, lasciando che Napoleone occupasse Vienna, indifesa. Dopodich\u00e9, l\u00ec nei pressi, i francesi passarono in forze il fiume, ma vennero respinti nella grande battaglia di Aspern-Essling. Radetzky vi prese parte e ottenne, il 1\u00ba giugno, o pochi giorni dopo, la promozione a tenente feldmaresciallo e l'assegnazione al comando del IV Corpo d'armata.\nNella nuova funzione prese parte ai fatti d'arme di Markgraf-Neusiedel e Hohen-Ruppersdorf. Il 5 e 6 luglio un secondo tentativo di Napoleone fu assai pi\u00f9 fortunato e gli austriaci subirono una terribile sconfitta a Wagram.\nLa sconfitta costrinse l'Imperatore a dimissionare l'arciduca Carlo e von Stadion (sostituito con Klemens von Metternich) e a concludere, nell'ottobre 1809, la Pace di Sch\u00f6nbrunn: l'Austria cedeva l'Alto Adige, Salisburgo e le Province Illiriche, oltre che Tarnopol e la Galizia occidentale (con Cracovia) cedute alla Russia. Ma, soprattutto, riduceva il proprio esercito a soli 150\u00a0000 uomini e diveniva, sostanzialmente, vassallo della Francia.\nQuattro anni di pace e riorganizzazione.\nNelle more della sconfitta di Wagram, Radetzky non perse lustro presso la corte imperiale, come dimostra l'onore che gli venne riservato. Secondo la consuetudine dell'epoca che prevedeva che la grande nobilt\u00e0 possedesse, ovvero armasse, singoli reggimenti, Radetzky divenne il secondo proprietario del 4\u00ba Reggimento corazzieri e, il 6 settembre, ebbe il titolo di colonnello del 5\u00ba Reggimento ussari, ribattezzato Reggimento Ussari di Radetzky: si trattava di un titolo onorifico, tant'\u00e8 che un altro colonnello dello stesso 5\u00ba Ussari sarebbe divenuto Carlo Alberto di Savoia, suo futuro nemico. Del reggimento, Radetzky divenne proprietario solo nel 1848. Nel 1810 venne insignito del titolo di commendatore dell'Ordine militare di Maria Teresa.\nIl 21 agosto 1809 venne promosso capo di Stato Maggiore generale; si impegn\u00f2 quindi nella riorganizzazione e nell'ammodernamento dell'esercito e del suo sistema tattico, ma si dimise nel 1812, sostenendo di non poter portare avanti la riforma a causa dell'opposizione del Tesoro.\nPer tutta la vita, infatti, Radetzky fu un ostinato sostenitore di un continuo programma di addestramento, che si sostanziava, soprattutto, in grandi manovre estive. Ma erano costosissime e di discutibile efficacia.\nLa sconfitta di Napoleone.\nLa Sesta coalizione.\nIl 24 giugno 1812 Napoleone entr\u00f2 in Russia varcando il Njemen con 500\u00a0000 uomini, per ritirarsi il 10 dicembre con poco pi\u00f9 di 37\u00a0000 uomini. Non tutti erano morti: ad esempio, nel dicembre 1812 la Prussia dichiar\u00f2 la neutralit\u00e0 del proprio contingente, per poi passare il 28 febbraio 1813 all'alleanza aperta con la Russia e la Gran Bretagna; l'Austria si univa all'alleanza solo il 20 agosto 1813.\nNel 1813 Radetzky era stato nominato capo dell'ufficio dello Stato Maggiore ed aveva dato un nuovo slancio alla ricostruzione dell'esercito imperiale: gi\u00e0 alla fine aprile dell'anno aveva radunato 311\u00a0000 uomini e 65\u00a0000 cavalli (75\u00a0000 a fine agosto). Con la dichiarazione di guerra, Radetzky divenne capo di Stato Maggiore di Schwarzenberg, il principe austriaco a capo dell'armata di Germania (mentre Bellegarde guidava quella d'Italia).\nLa campagna di Sassonia sino alla battaglia di Lipsia.\nLa prima azione congiunta fu l'insuccesso alla Dresda, dell'agosto. Si disse per\u00f2 che l'iniziativa era stata dello Zar Alessandro, mentre Schwarzenberg e Radetzky avevano in animo di affrontare separatamente le diverse armate di Napoleone, come accadde il successivo 29-30 agosto, con la vittoria alleata di Chlumec, nel nord della Boemia.\nRadetzky era, evidentemente, un buon propagandista di s\u00e9 stesso e, il 4 settembre, present\u00f2 uno scritto intitolato \"Progetto per le future operazioni\", che conteneva una critica alle operazioni alleate alle battaglie di Dresda, Chlumec e Katzbach. Partecip\u00f2, quindi, alle battaglie di Kulm e H\u00f6chst.\nNapoleone aveva concentrato la propria armata in Sassonia, l'ultimo stato tedesco che gli fosse rimasto fedele, e i tre eserciti alleati erano, finalmente, in grado di congiungersi. Radetzky diede un forte contributo alla predisposizione del piano di battaglia, che prevedeva una marcia su Lipsia in tre colonne principali. La \"Battaglia delle Nazioni\" dur\u00f2 tre giorni, dal 16 al 19 ottobre 1813 e si concluse con la sconfitta di Napoleone.\nRadetzky ricevette due ferite e perdette due cavalli, ma guadagn\u00f2 stima generale come stratega e tattico e venne onorato dai tre sovrani con una serie di splendide decorazioni. Il 1\u00ba dicembre venne nominato in una Commissione per la direzione della difesa della Germania.\nLa campagna di Francia.\nNel frattempo Napoleone si ritir\u00f2 ordinatamente oltre il Reno. Egli poteva contare, ormai, solo sull'Italia (affidata al vicer\u00e9 Eugenio di Beauharnais che disponeva di un eccellente apparato di difesa) e la Francia, ove prevedeva di mettere a frutto la pausa invernale per organizzare un nuovo esercito: l'imperatore austriaco Francesco I, ad esempio, avrebbe preferito mantenere la linea di difesa sul Reno. Nella tradizione austriaca si sostiene che fu proprio Radetzky, con il sostegno di Alessandro I di Russia, ad imporre la successiva continuazione della campagna in direzione della Francia. Il 1\u00ba gennaio 1814 Schwarzenberg passava il Reno a Basilea e il prussiano von Bl\u00fccher a Kaub (tra Coblenza e Magonza). Dopo una serie di nuove battaglie, il 31 marzo 1814 occupavano Parigi. Il 6 aprile Napoleone abdicava a Fontainebleau e, nel maggio, veniva firmata la Pace di Parigi.\nRadetzky prese parte alla battaglia di Brienne. Guadagn\u00f2 una grande reputazione tattica a Arcis sur Aube e Champenoise. Entr\u00f2 con i sovrani vittoriosi a Parigi il 31 marzo 1814.\nIl Congresso di Vienna.\nPi\u00f9 in generale, nel corso delle due ultime campagne, ebbe notevole influenza nei consigli di guerra dei generali e dei sovrani alleati. E guadagn\u00f2 reputazione e conoscenze assai altolocate. Valga per tutti l'esempio dello zar Alessandro I. Quale stima quest'ultimo avesse maturato di Radetzky, lo descrive bene il seguente aneddoto: ancor prima dell'inizio dell'invasione della Francia, Radetzky si era ammalato. Il suo medico gli aveva prescritto un bicchiere di vino rosso al giorno, del che venne informato anche lo Zar. Cosicch\u00e9, nella primavera del 1814, nel corso della campagna di Francia, tutti i giorni e secondo un particolare rituale, un gigantesco cosacco della scorta dello Zar recava a Radetzky una caraffa d'argento ripiena di Bordeaux, pronunciando la formula: \u00abIl buon Zar Alessandro invia alla Vostra Eccellenza un quartino di vino\u00bb.\nTutto ci\u00f2 indusse la corte viennese a coinvolgere Radetzky nel gran mondo del Congresso di Vienna, dove sembra abbia servito come intermediario fra il cancelliere austriaco Metternich e lo Zar, quando tra i due insorgevano complicazioni e non si parlavano.\nIntermezzo: quindici anni di pace.\nNel maggio 1815 divenne capo del quartiere generale dell'armata dell'alto Reno. Il 22 giugno venne accolto nell'importantissimo consiglio segreto dell'Imperatore d'Austria.\nDal 1816 al 1818 serv\u00ec, col grado di generale di divisione di cavalleria, quale comandante della regione di \u00d6denburg e, poi, a Ofen (Budapest). In tale funzione guid\u00f2, nel maggio 1816, una grande sfilata di cavalleria, organizzata a Vienna in occasione della visita dello Zar, dal quale ricevette una spada onorifica costellata di brillanti. Dal 1818 fu accanto all'arciduca Ferdinando Carlo allo Stato Maggiore. L\u00ec ripropose le sue idee di riforma militare (incluse le solite grandi manovre), che non giunsero a nulla nel generale clima di pace che si era instaurato sul continente (ad esempio egli, sin dal 1814, definiva la paga degli ufficiali \"totalmente inadeguata\") e venivano giudicate, comunque, \"troppo avanzate\".\nSi procur\u00f2, cos\u00ec, numerosi nemici. Ci\u00f2 fece s\u00ec che, nel 1829, venisse avanzata una proposta per il suo ritiro. L'Imperatore prefer\u00ec una soluzione apparentemente pi\u00f9 decorosa e, nel novembre 1829, gli affid\u00f2 la carica di governatore della citt\u00e0 e fortezza di Olomouc. Da luogotenente feldmaresciallo passava ad un ruolo da generale di cavalleria.\nComandante militare del Lombardo-Veneto.\nLa rivoluzione italiana del 1831.\nA salvare Radetzky dall'oblio fu lo scoppio della rivoluzione dell'Italia centrale, il 26 febbraio 1831: in un clima internazionale che costrinse l'Impero a rinnovare il proprio sforzo militare, i talenti del Radetzky non potevano continuare a restare inutilizzati. Egli fu, cos\u00ec, richiamato in servizio ed assegnato quale luogotenente e capo del quartier generale del feldmaresciallo Johann Maria Philipp Frimont, comandante dell'esercito austriaco del Lombardo-Veneto.\nNon \u00e8 affatto escluso che il richiamo dall'\"esilio\" di Olomouc, nel 1831, avesse a che fare con gli interessi della potente famiglia della moglie del Radetzky, gli Strassoldo, di origine friulana, cui apparteneva, per parentela, Giulio Strassoldo governatore di Milano dal 1818 alla morte, avvenuta nel 1830.\nL'armata di stanza in Italia era forte di 104\u00a0500 uomini e 5\u00a0200 cavalli. Di questi, nel marzo 1831, Frimont ne port\u00f2 23\u00a0000 su Bologna, 6\u00a0000 su Parma, 6\u00a0000 su Modena mentre 10\u00a0000 erano di riserva. Essi ebbero un piccolo scontro con 300 volontari a Novi Modenese, il 21 entrarono in Bologna sinch\u00e9 non affrontarono l'unico vero combattimento, a Rimini, il 25 marzo: un migliaio di volontari guidati da Zucchi, vecchio generale dell'esercito del Regno d'Italia e reduce della vittoriosa battaglia contro il predecessore del Frimont, Bellegarde, alla battaglia del Mincio, quando Eugenio di Beauharnais fu sul punto di impedire l'invasione austriaca della Lombardia.\nI volontari che il generale Carlo Zucchi comandava in quel 1831 non furono da meno: resistettero con successo agli austriaci e ripiegarono indisturbati sulla fortezza di Ancona, ove la rivoluzione si spense alcuni giorni pi\u00f9 tardi.\nIl successo austriaco consent\u00ec il rientro dei duchi di Parma e Modena nelle loro sedi e dei papalini a Bologna. Subito venne chiusa l'universit\u00e0 ed aumentata l'imposta fondiaria nelle Legazioni pontificie. Di fronte al generale malcontento, il cardinale Giuseppe Albani part\u00ec da Rimini al comando di una spedizione punitiva, forte di 5\u00a0000 papalini: essi misero a sacco Cesena e Lugo. Ma, non appena la popolazione li respinse da Bologna, subito Radetzky si mosse da Modena per congiungersi con Albani a Imola, il 26 gennaio, ed entr\u00f2 in Bologna il 28.\nGli anni tranquilli.\nFrimont si ritir\u00f2 nel 1834 e Radetzky (ormai stabilmente residente a Milano, nel palazzo Arconati di via Brisa) gli succedette come comandante dell'esercito austriaco in Italia. Il 17 settembre 1836, all'et\u00e0 di settant'anni, venne, finalmente, promosso feldmaresciallo.\nDal 1834 al 1848 limit\u00f2 il proprio ruolo formale a questioni strettamente militari, in quanto era ancora presente una separata amministrazione civile (con funzionari quasi esclusivamente tedeschi) sotto l'autorit\u00e0 nominale del Vicer\u00e9 arciduca Ranieri, ma sostanzialmente controllata da Vienna.\nIl dominio austriaco nel Lombardo-Veneto in quegli anni, infatti, non era minacciato da alcuna potenza straniera: Toscana e Modena erano governati da rami collaterali degli Asburgo, Napoli e Parma dai Borbone, alleati degli Asburgo, mentre con Torino era stato firmato un protocollo, il 23 luglio 1831, che stabiliva un'alleanza difensiva in caso di invasione francese del Piemonte: addirittura il comando dei due eserciti alleati sarebbe stato assunto dal Re di Sardegna.\nNon essendosi verificata alcuna rivoluzione nella pur sempre inquieta penisola italiana, Radetzky colse l'occasione per organizzare le tanto desiderate grandi manovre estive, delle quali si diceva che \u201ccostavano quanto la messa a regime del fiume Adige\u201d.\nLa situazione cominci\u00f2 a cambiare nel 1846-47, quando Radetzky prese ad inquietarsi del mutato atteggiamento del re di Sardegna Carlo Alberto. Radezky, quindi, si diede a pianificare un piano di guerra e nuove fortificazioni in caso di conflitto con il vicino occidentale.\nMa a mutare era soprattutto l'atteggiamento dei sudditi lombardi e veneti, che davano crescenti segni di insofferenza.\nNel 1847-48 aveva immaginato la costituzione di una milizia contadina da usare per contrastare i \u00abpigri, antipatici, orgogliosi ed arroganti\u00bb cittadini (la \"Augsburger Allgemeine\", vicina agli austriaci, parlava negli anni quaranta dei contadini lombardi e veneti come di una \"razza bruna\", contrapposta alla \"razza bianca\" delle citt\u00e0). Abol\u00ec la tassa personale, ridusse il prezzo del sale, soppresse (provvisoriamente) il dazio sul consumo della farina, ma aument\u00f2 notevolmente le tasse ordinarie e cre\u00f2 nuovi gravami, in particolare sovraimposte straordinarie sugli immobili. Nel 1848 molte memorie riportano della sua minaccia di riprodurre in Lombardia i massacri di notabili liberali che si erano registrati, nel 1847, nella provincia austriaca della Galizia (Stragi della Galizia). E, dopo il 1848 vi fece qualche richiamo in alcuni dei suoi numerosi proclami.\nLa crisi di consenso del governo austriaco.\nIl primo fatto eccezionale fu la trionfale accoglienza tributata al nuovo arcivescovo di Milano Romilli, a sostituire l'austriaco Gaysruck, defunto. Il governo austriaco la prese male e l'8-9 settembre intervenne contro la folla plaudente sul sagrato del Duomo, provocando un morto e numerosi feriti.\nIn questa fase il ruolo del Radetzky crebbe improvvisamente. Carlo Cattaneo ricorda come \u201cil contegno dell'esercito imperiale si mut\u00f2 stranamente. Servo della disciplina \u2026 non aveva partecipato mai alle insolenze della polizia \u2026 Ma dal momento che cominciarono per noi le dimostrazioni, l'esercito si affratell\u00f2 agli sgherri\u201d. Cattaneo ritiene che tale mutamento non sia avvenuto a malincuore ma, anzi \u201csi affaceva alle mire \u2026 dei generali austriaci\u201d (cio\u00e8 del Radetzky).\nQuest'ultimo impose feroci provvedimenti di repressione: a fine 1847 proclam\u00f2 lo stato d'assedio e la legge stataria (ovvero \u201cl'autorit\u00e0 di incarcerare, processare ed impiccare entro due ore\u201d); il 2 gennaio, i sudditi adottarono uno \"sciopero del tabacco e del lotto\" e Radetzky, di sua esplicita iniziativa, distribu\u00ec 30\u00a0000 sigari alla truppa e la mand\u00f2 in citt\u00e0 a provocare incidenti: solo a Milano ottenne sei morti e cinquantasei feriti fra la popolazione inerme; a cavallo di gennaio-febbraio ordin\u00f2 la deportazione, a Lubiana o Linz, di un bel numero di notabili non austriacanti, quali Rosales, Stampa di Soncino, Camperio, Prinetti, e perfino il moderatissimo Cant\u00f9 dovette fuggire a Torino; il 15 febbraio Radetzky rese ancora pi\u00f9 evidenti le proprie preoccupazioni vietando i cappelli \u201calla calabrese\u201d, divenuti assai popolari dopo la rappresentazione dell\"'Ernani\" di Verdi e adottati dai patrioti.\nRadetzky ebbe, in pratica, mano libera. Spiega Carlo Cattaneo: \u00abLa vera vittoria del maresciallo era contro il governo civile; era quella d'aver colto il destro di fondare in Italia la sua militare onnipotenza. Accesa la guerra, qual ministerio l'avrebbe potuto richiamare dal suo comando?\u00bb. La sua inedita preminenza venne plasticamente confermata dalla partenza, il 18 gennaio, dell'arciduca Ranieri e del governatore Spaur \u00abuomo mansueto: Radetzky voleva averci in mano dei suoi soldati\u00bb. La sua sicumera militare, bisogna aggiungere, doveva essere grande.\nLe cinque giornate di Milano.\nQuando, il 18 marzo 1848, giunse a Milano notizia della rivoluzione di Vienna e Venezia dell'amministrazione civile restava a Milano solo il vice-governatore O'Donnel. Questi fece alcune concessioni al podest\u00e0 di Milano Casati. Quando la cosa giunse all'orecchio del Radetzky, egli le disconobbe e mand\u00f2 forte truppa a prendere il municipio (riuscendoci) ed arrestare la municipalit\u00e0 (fallendo). Dopodich\u00e9 la popolazione scese in strada e cominciarono le Cinque giornate di Milano.\nSi potrebbe, quindi, affermare che il vecchio feldmaresciallo sostanzialmente provoc\u00f2 la rivolta. Non \u00e8 possibile sapere cosa sarebbe successo se fosse stato pi\u00f9 paziente. Da un punto di vista militare, forse, non aveva alternativa, come dimostra il parallelo caso di Como ove una simile scelta cost\u00f2 al tenente-colonnello Braum\u00fcller (agli ordini di Giulio Cesare Strassoldo, cognato di Radetzky) la cattura dell'intera guarnigione (2\u00a0000 soldati in una citt\u00e0 di 18\u00a0000 abitanti). Ma sussiste anche il caso contrario di Mantova, Brescia, Verona, Lodi, Trento ove l'autorit\u00e0 austriaca permise la costituzione di una guardia civica, lasci\u00f2 passare qualche giorno, disarm\u00f2 i volontari e riprese il controllo della situazione. Nella fattispecie appare fondato affermare che Radetzky ritenne giunto il momento di dare una severa e memorabile lezione ai cattivi sudditi. Un'occasione che, probabilmente, attendeva da alcuni mesi. In ogni caso, commise un enorme errore di valutazione.\nEgli contava sulla forte guarnigione ed i cannoni del castello. Ma i milanesi si dimostrarono assai pi\u00f9 determinati e lo costrinsero, a ottantadue anni di et\u00e0, ad abbandonare la capitale lombarda e prendere la strada del Quadrilatero: \u00abLa carrozza di Radetzky era imbottita di paglia e altro, in modo che da lungi paresse un forgone\u00bb. Cattaneo sintetizz\u00f2 che la rivolta aveva potuto \u00abtogliere in poche ore ai vecchi generali \u2026 ogni coraggio.\u00bb.\nNel corso della ritirata (costellata di requisizioni e saccheggi ai danni della popolazione civile: ad esempio a Marignano), Radetzky venne raggiunto dalla notizia dell'entrata in guerra del Regno di Sardegna, il cui esercito lo raggiunse sotto le mura di Verona e lo affront\u00f2 in una serie di memorabili battaglie (prima guerra di indipendenza).\nLa guerra austro-piemontese.\nCarlo Alberto non riusc\u00ec, o non volle, combattere uno scontro risolutivo contro l'esercito austriaco, nonostante il grande entusiasmo sollevato in Lombardia e a Milano che aveva costretto con la sua insurrezione alla precipitosa fuga Radetzky in direzione del Quadrilatero: la Carica di Pastrengo ebbe esiti meramente tattici, non port\u00f2 a compimento la battaglia di Santa Lucia presso Verona, il 6 maggio, delle fortezze del Quadrilatero prese solo Peschiera e solo il 31 maggio e, soprattutto, non pot\u00e9 impedire che un'armata di rinforzo giungesse a Verona dal Carso attraverso il Veneto insorto (battaglia di Vicenza il 10-11 giugno).\nRadetzky, aveva superato la strenua resistenza dei pochi toscani il 29 maggio a Curtatone, solo per essere respinto, il 30 maggio, a Goito. Ma, una volta raggiunto dai rinforzi, riprese l'offensiva e batt\u00e9 l'esercito di Carlo Alberto a Custoza il 25 luglio, costringendolo alla ritirata su Milano ed alla firma dell'armistizio di Salasco, che obbligava l'esercito piemontese ad evacuare la Lombardia e Milano (rioccupata il 6 agosto).\nIl \"WJR\" e la successione imperiale.\nI successi del Radetzky erano stati di poco preceduti dalla ripresa di iniziativa imperiale in Boemia: qui, fra il 12 ed il 17 giugno 1848, il governatore militare principe Windischgr\u00e4tz provoc\u00f2 e represse bombardandola una insurrezione in Praga. Quando alle nuove da Praga si aggiunse la notizia di Custoza, la corte imperiale volle convincersi di poter chiudere allo stesso modo la partita anche in Ungheria: il 3 ottobre l'Imperatore Ferdinando scioglieva la Dieta dell'antico Regno d'Ungheria, vi proclamava lo stato d'assedio ed affidava il governatorato militare allo Jellacic, che gi\u00e0 stava conducendo un'armata imperiale verso Budapest. Ci\u00f2 che spinse gli Ungheresi a rifiutare obbedienza e ad accettare battaglia con le truppe del Jellacic. Quando il ministro della guerra Latour volle sostenere il corpo di invasione con la guarnigione di Vienna, parte della truppa e la popolazione della capitale si ribellarono, il 6 ottobre, linciando il ministro e costringendo l'Imperatore alla fuga. La citt\u00e0 ribelle venne assalita dalle colonne congiunte del Windischgr\u00e4tz e dello Jellacic fra il 29 ottobre ed il 2 novembre, che, dopo tre giorni di bombardamento e 2\u00a0000 morti, seppero imporre anche qui la legge marziale.\nLa riconquista di Vienna segn\u00f2 il trionfo a corte del 'partito conservatore', ostile a qualsiasi concessione al parlamentarismo ed ai movimenti nazionali. N\u00e9 pu\u00f2 stupire che i principali esponenti del nuovo corso controrivoluzionario fossero proprio i tre generali che lo avevano fatto trionfare: Windischgr\u00e4tz, Jellacic e il nostro Radetzky. Tanto che, nei mesi seguenti, fu di gran moda, fra gli ufficiali, fare incidere sulle proprie sciabole il motto \"W-J-R\"', per \"Windischgr\u00e4tz, Jellacic, Radetzky\".\nRadetzky, certo, rimaneva in Italia, ma fu certo molto simpatetico con la controrivoluzione: ad esempio, poche settimane prima, il 30 settembre, informato che il Reichstag aveva respinto la proposta del Latour di votare un ringraziamento formale al vincitore di Custoza, il feldmaresciallo aveva scritto al ministro:\nCosicch\u00e9 quando il Windischgr\u00e4tz impose quale nuovo \"Ministerpr\u00e4sident\" lo Schwarzenberg, non casualmente si trattava di una persona molto vicina al Radetzky: sia in quanto aveva comandato brillantemente una brigata (da Vicenza, a Goito a Milano), sia in quanto aveva trattato l'armistizio di Milano (Radetzky lo \"Armeediplomat\"-diplomatico dell'armata d'Italia), sia in quanto nipote dello stesso Schwarzenberg del quale Radetzky era stato capo di Stato Maggiore ai tempi della sesta coalizione). Pi\u00f9 importante ancora, ci fu bisogno anche del consenso del Radetzky quando, l'8 dicembre 1848, Ferdinando I venne costretto ad abdicare a favore del nipote Francesco Giuseppe: il WJR lo giudicava incompetente e, comunque, troppo compromesso dagli esiti della turbolenta fase costituzionale, che essi andavano schiacciando.\nL'armistizio di Vignale.\nRipresa la guerra con il Regno di Sardegna, il 20 marzo 1849, Radetzky varc\u00f2 il fiume Ticino presso Pavia e, dopo un primo scontro a Mortara il 21 marzo, due giorni dopo riport\u00f2 una brillante vittoria a Novara, ponendo definitivo termine alla prima guerra d'indipendenza. Carlo Alberto abdic\u00f2 e Radetzky tratt\u00f2 la resa sarda a Vignale con il di lui figlio Vittorio Emanuele II.\nNella gestione dell'intera partita, Radetzky godette di notevole autonomia: ad esempio il \"Ministerpr\u00e4sident\" Felix Schwarzenberg volle rimproverargli di non aver marciato su Torino per dettare da l\u00ec le condizione di pace e la pubblicistica italiana ebbe buon gioco a narrarne un giovane Vittorio Emanuele sdegnoso abbastanza da impressionare il vecchio feldmaresciallo. In realt\u00e0 Radetzky godeva di assoluta autonomia decisionale e seppe saggiamente valutare come il proprio trionfo a Novara avesse infine deciso della supremazia in Lombardia, lasciata in fondo insoluta dall'Armistizio di Salasco dell'anno precedente. Ora il nuovo sovrano sardo era costretto a concentrarsi sulla caotica situazione politica interna e l'esercito austriaco del Lombardo-Veneto poteva infine dedicarsi a rimettere ordine nei molti stati italiani ancora in ebollizione e dove, anzi, si assisteva al successo dell'iniziativa \u00abdemocratica\u00bb.\nL'invasione dell'Italia centrale e l'assedio di Venezia.\nAccadde cos\u00ec che un primo corpo di spedizione, affidato al d'Aspre, assal\u00ec e saccheggi\u00f2 Livorno l'11 maggio ed occup\u00f2 Firenze il 25 maggio; mentre un secondo assedi\u00f2 e prese Bologna il 15 maggio, per poi procedere sulla grande piazzaforte di Ancona, che cedette il 21 giugno, dopo 26 giorni di assedio.\nCosicch\u00e9, mentre il 1\u00ba giugno un corpo di spedizione francese, piegava, dopo una fiera resistenza, la Repubblica Romana, Radetzky poteva completare il soffocamento delle libert\u00e0 italiana concentrandosi sulla Repubblica di San Marco: stremata dall'assedio austriaco, dalla fame e da un'epidemia di colera, anche Venezia dovette alla fine accettare la resa, il 23 agosto 1849.\nGovernatore generale del Lombardo-Veneto.\nOnori e promozioni.\nDopo la battaglia di Custoza, il feldmaresciallo venne insignito della Gran Croce dell'ordine di Maria Teresa. Il 27 febbraio 1849 la citt\u00e0 Vienna lo fregi\u00f2 del titolo di cittadino onorario. Dopo la battaglia di Novara l'Imperatore d'Austria lo insign\u00ec dell'Ordine del Toson d'Oro, il 3 aprile 1849. Lo Zar Nicola I lo fece maresciallo di tutte le armate russe e 'proprietario' di un suo reggimento di ussari.\nSoprattutto Radetzky assunse \u201cil governo militare e civile delle province\u201d del Lombardo-Veneto.\nMantenne la nuova posizione per un lungo periodo: dal 1848 al 1857. Dal 16 ottobre 1849 esso venne formalizzato con l'instaurazione di una nuova impalcatura del Regno Lombardo-Veneto. Il 25 ottobre Radetzky si insedi\u00f2 come governatore generale, civile e militare e comandante supremo della 2\u00aa Armata Austriaca, entrambe le cariche erano basate a Verona.\nIl passaggio fu tanto simbolico (in quanto si rinunciava alla figura del vicer\u00e9 e dal governatore venne a dipendere sia l'esercito sia la direzione civile e politica), quanto sostanziale (le competenze del governatore rimasero sempre alquanto vaghe e il feldmaresciallo si arrog\u00f2 molte competenze civili, oltre a quelle di polizia). Lo stesso giorno il feldmaresciallo stese un proclama dichiarando: \"\u00abAll'imperatore \u2026 pose nelle mie mani questo duplice potere per congiungere alla forza ed alla santit\u00e0 della legge anche i mezzi onde farla valere: da quel giorno egli fu l'autocrate del regno dei cattivi sudditi\u00bb\".\nLa repressione.\nSin da poco prima della vittoria definitiva, Radetzky si dedic\u00f2 all'amministrazione del Lombardo-Veneto con un atteggiamento strettamente repressivo assai simile a quello che, all'inizio del 1848, aveva spinto all'esasperazione le popolazioni soggette, costringendole in qualche modo a dare il via all'insurrezione.\nLe azioni di repressione vertevano verso i partecipanti alle sollevazioni: all'aristocrazia milanese (Borromeo, Casati, Greppi, Litta, ecc.) vennero tolti i palazzi, saccheggiati e trasformati in alloggi militari; a \u201cfamiglie, persone anche morali, e ditte mercantili agiate e facoltose dimoranti\u201d venne imposto una sovraimposta straordinaria sugli immobili ed un prestito forzato (agosto-settembre 1848); a chi aveva avuto cariche nel governo provvisorio venne imposta una requisizione straordinaria di guerra pari a venti milioni (11 novembre).\nIntensific\u00f2 la caccia ai patrioti, dedicando particolare cura ai possessori di un prestito nazionale lanciato da Mazzini: tra le moltissime vittime si ricordano pi\u00f9 sovente il milanese Sciesa, fucilato il 2 agosto 1851 per possesso di un manifesto mazziniano, il comasco Dottesio, impiccato l'11 ottobre dello stesso anno per possesso di materiale propagandistico, i martiri di Belfiore, impiccati a Mantova dopo il sequestro di titoli del debito. Per dare un'idea della determinazione del Radetzky, a questi ultimi venne anche negato un funerale cristiano ed il seppellimento in terra consacrata.\nDal 1848 sottopose molti alla cerimonia della \u201cpubblica bastonatura\u201d, esegu\u00ec quasi 1\u00a0000 condanne a morte per insurrezione o altri delitti politici e molte pi\u00f9 ne commin\u00f2. Alla gran parte dei numerosissimi condannati alla forca, la pena veniva commutata in lustri di carcere pesante ai ferri.\nPene e punizioni falcidiarono un'intera generazione di professionisti, medici e non pochi sacerdoti un po' in tutte le citt\u00e0 lombarde e venete. Agli esuli vennero sequestrati i beni(con particolare cura ai pi\u00f9 facoltosi).\nTre furono i momenti di accelerazione: il primo a met\u00e0 del 1849, quando la situazione poteva dirsi stabilizzata, bench\u00e9 durasse ancora l'assedio di Venezia. Il secondo dal settembre 1850, a seguito del fallimento delle visite di Francesco Giuseppe a Venezia prima, Milano e Como poi, conclusasi con un tentativo di ammutinamento della truppa durante le manovre militari a Somma Lombardo. Il terzo dopo la fallita rivolta milanese del 6 febbraio 1853 (18 condanne all'impiccagione e fuga di una seconda ondata di notabili lombardi, tra cui de Cristoforis).\nNel 1850 ci fu un'amnistia, della quale profittarono moltissimi esuli: riammissione nei domini imperiali, in assenza di ogni concessione liberale o nazionale.\nLa famiglia italiana del Radetzky.\nUn capitolo tutto da indagare riguarda il ruolo della famiglia del feldmaresciallo. Egli aveva sposato, il 5 aprile 1798, la contessina Francesca Romana von Strassoldo-Gr\u00e4fenberg della nobile famiglia italiana Strassoldo dalla quale ebbe cinque maschi e tre femmine. La moglie mor\u00ec il 12 gennaio 1854, all'et\u00e0 di settantaquattro anni. Come normale per l'epoca, non fu matrimonio d'amore e il feldmaresciallo ebbe modo di conservare come fedele amante la lavandaia milanese Giuditta Meregalli, che gli diede quattro figli e gli rimase vicina sino alla di lui morte. Tuttavia i legami con la famiglia della moglie rimasero sempre molto stabili.\nI conti Strassoldo erano friulani. Insediati da generazioni nel castello di Strassoldo (oggi comune di Cervignano del Friuli), fra Aquileia e la citt\u00e0-fortezza di Palmanova (che si ribell\u00f2 nel 1848 e sub\u00ec un truce trattamento). Qui, nella chiesetta presso il Castello di Strassoldo, Radetzky aveva impalmato la sua sposa e torn\u00f2 spesso a soggiornare.\nSi trattava di una famiglia altolocata e decisamente austriacante: il suocero del Radetzky, il conte Leopoldo, fu solo uno dei molti feldmarescialli dati all'Austria, nonch\u00e9 ciambellano. Un parente, Giulio Strassoldo, aveva assistito da vicino il Bellegarde quando questi aveva indotto la nobilt\u00e0 milanese a tradire il Beauharnais ed a chiedere l'annessione all'Austria. Poi, dal 1818 alla morte, avvenuta nel 1830, era stato Governatore della Lombardia.\nSi trattava anche, quindi, di una famiglia con potenti interessi nel Lombardo-Veneto e non \u00e8 affatto escluso che tali interessi abbiano avuto a che fare col richiamo del Radetzky dal suo \u2018esilio\u2019 di Olomouc, nel 1831. In ogni caso il feldmaresciallo fece in modo di favorire gli interessi di famiglia, in particolare due dei fratelli di Franziska: Giulio Cesare e Michele.\nIl primo divenne maggiore-generale dell'esercito austriaco ed alla sua \u201cBrigata Strassoldo\u201d, nel 1848 basata a Saronno, fu affidato il controllo di Monza e Como (con le dipendenza di quest'ultima: Lecco e Varese). Egli si vide catturare pi\u00f9 della met\u00e0 della truppa dai comaschi rivoltati e, il 22 marzo, raggiungeva il cognato al castello di Milano con pochi residui drappelli. Radetzky gli concesse, comunque, una seconda chance: giunse ad aggregare alla sua ricostituita \u201cBrigata Strassoldo\u201d il famoso 5\u00ba reggimento ussari Radetzky e procur\u00f2 che venisse insignito dell'Ordine Militare di Maria Teresa, l'anno successivo. Parrebbe, comunque, che il cognato, da Verona in poi, si sia battuto con successo e valore.\nIl secondo, invece, aveva debuttato da governatore di Rovigo, ove aveva perso il controllo della citt\u00e0 e la guarnigione, in gran parte italiana, era passata ai rivoltosi. In premio il cognato Radetzky lo fece nominare prima, il 25 ottobre 1849, capo della sezione militare del governatorato (quella civile fu affidata al conte Montecuccoli), poi, il 10 gennaio 1851, luogotenente della Lombardia (ovvero governatore civile della medesima, sotto la diretta autorit\u00e0 dell'augusto parente).\nIl suo arrivo alla luogotenenza non pass\u00f2 affatto inosservato: coincise con l'accelerazione della repressione politica, di cui si \u00e8 detto. Si \u00e8 parlato, anche, di \"sistema terroristico\" e si \u00e8 detto che esso rispondeva al meglio alle attitudini di Radetzky.\nIn quei lunghi anni si diceva, inoltre, in Lombardia, che Radetzky fosse \u00abun vecchio rimbambito\u00bb e che tutto fosse in mano al luogotenente di Lombardia, il cognato Michele, amichevolmente qualificato come \"rinnegato\".\nCon diverse parole, Cattaneo accusava il cognato maggiore e, per traslato, la coppia, di aver voluto far \u00abtacere la legge\u00bb, al fine di poter \u00abdar di piglio nelli averi e nel sangue\u00bb dei Lombardi e trasformare l'esercito \u00abin un corpo franco, che acquist\u00f2 pretesto a vivere di rapina nel pi\u00f9 bel paese d'Europa.\u00bb.\nSulla questione si \u00e8 assai poco indagato, forse per la grande confusione generata dall'accavallarsi degli Strassoldo che, nelle cronache e negli indici dei nomi, si confondono l'uno con l'altro.\nLa genealogia.\nLa genealogia \u00e8 la seguente\nAscendenza:\nDiscendenza:\nEsito.\nDissapori con l'Imperatore.\nIl fallimento del Radetzky dovette divenire, poco a poco, evidente anche a Vienna (tanto da indurre perfino l'Imperatore a descrivere il modo di governare del feldmaresciallo come di un \"regime senile\"). Ma, pure, i grandissimi meriti guadagnati dal vecchio \" governatore generale\", la fedelt\u00e0 dimostrata e la conseguente popolarit\u00e0 era tale da impedire una rimozione coercitiva, ed anzi rendere necessario un qualche accordo: ci\u00f2 che Radetzky (probabilmente memore del 'tradimento' dei \"cattivi sudditi\") non volle accettare. Accadde cos\u00ec che mentre il regime di occupazione militare in Ungheria veniva a cessare sin dal 1850, con la rimozione dell'Haynau, tutto ci\u00f2 che Vienna pot\u00e9 (o volle) ottenere nel Lombardo-Veneto fu di limitare l'aspetto interamente militare del suo governo: nel 1853, quando gli venne affiancato un consigliere civile (il conte Rechberg poi, dal 1855, il conte Thun-Hohenstein), nel 1854 con la citata abolizione dello stato d'assedio. Ma \u00e8 ben dubbio se tali provvedimenti abbiano permesso di ridurre il peso del feldmaresciallo: l'amministrazione militare del Lombardo-Veneto prosegu\u00ec, altri due anni e mezzo, sino all'allontanamento definitivo del Radetzky. Ma, specialmente, va tenuto ben presente l'enorme peso dello strumento militare in un regno decisamente ostile al governo della potenza occupante.\nIl congedo del feldmaresciallo, intervenne in tutt'altre circostanze: nel 1855 il suo Imperatore gli provoc\u00f2 una fatale delusione, abbandonando la neutralit\u00e0 sino ad allora seguita nella guerra di Crimea e, pur senza dichiarare guerra, occupando i principati danubiani (Moldavia e Valacchia), in aperta opposizione agli interessi della Russia.\nSi tratt\u00f2 di un immenso errore politico: l'Austria non pot\u00e9 pi\u00f9 contare sull'asse strategico con l'alleato che aveva garantito fermo e stabile sostegno sin dai tempi di Austerlitz o, perlomeno, di Lipsia e dovette affrontare isolata le successive guerre del 1859 e del 1866. Radetzky comprese assai bene tutto ci\u00f2, aiutato in questo dai suoi specialissimi legami con gli zar, che risalivano alle coppe di vino dello Zar Alessandro. Scriveva: \u201cNon capisco pi\u00f9 il secolo in cui viviamo, e meno che mai la politica del mio giovane imperatore. Perduto completamente nelle sue illusioni, egli non vede il vero punto verso cui da un anno l'Austria si avvia ciecamente \u2026\u201d.\nLo fece sapere, e a Vienna qualcuno si dispiacque.\nCongedo.\nNel novembre 1856 l'imperatore Francesco Giuseppe venne in visita a Venezia e Milano: a Verona incontr\u00f2 il feldmaresciallo, ormai novantenne, lo giudic\u00f2 \"terribilmente vecchio e rimbambito\" e decise di congedarlo. Il nostro non la prese bene: si fece radere i baffi e diceva \"mi si butta come un limone spremuto\u201d. Il 28 febbraio 1857 si ritir\u00f2 a riposo. Per speciale disposizione imperiale gli venne concesso di perpetuare l'uso della Villa Reale di Milano.\nIl 10 marzo al Radetzky successe il fratello dell'imperatore, l'arciduca Ferdinando Massimiliano, giunto a Milano nel settembre 1857. Comandante generale del Regno fu nominato il Gyulai. Massimiliano era portatore di una nuova amnistia, del ritorno all'amministrazione civile e, soprattutto, offriva un volto meno inviso del suo predecessore. Tanto da fare temere, per un momento, al Cavour che l'Impero potesse uscire dal \"cul-de-sac\" nel quale Francesco Giuseppe e Radetzky l'avevano cacciato. Ma Massimiliano, sicuramente ben intenzionato, non recava n\u00e9 autonomia n\u00e9 libert\u00e0: quasi tutte le volte che l'arciduca tent\u00f2 di riprendere l'iniziativa politica, attraverso rinnovati investimenti pubblici ovvero con la costituzione di commissioni consultive cui partecip\u00f2 parte dell'intellighenzia del regno (Cant\u00f9, Pasini, Jacini, \u2026) che prefiguravano una maggiore autonomia amministrativa, egli si scontr\u00f2 (e perse) con la volont\u00e0 di Vienna e del fratello Francesco Giuseppe. Ad ogni ipotesi di compromesso, Vienna prefer\u00ec sempre affidarsi all'esercito, nella persona del Gyulai e cos\u00ec perdette la sua estrema possibilit\u00e0.\nIl fallimento del non breve governatorato di Massimiliano permette di leggere in controluce la lunga autocrazia del Radetzky: il secondo era potente quanto il primo impotente; tuttavia, Radetzky pot\u00e9 imperare non tanto in virt\u00f9 delle passate glorie, ma piuttosto in quanto la sua politica rispondeva alle intime volont\u00e0 dell'Imperatore. Non ha, quindi, senso porsi il problema se il vecchio feldmaresciallo avrebbe potuto comportarsi altrimenti: d'altra parte, quando ebbe a dissentire (Guerra di Crimea), non manc\u00f2 di farlo osservare. E il licenziamento giunse immediatamente.\nMorte.\nAncora negli ultimi giorni del dicembre 1857 lo si vide alla piazza d'armi, in vettura da malato, passare in rassegna un reggimento di ulani appena giunto in Milano. Radetzky mor\u00ec alle ore 8 del 5 gennaio 1858, nella sua casa ai Giardini Pubblici di Milano, in seguito a una caduta. Per ordine di Francesco Giuseppe venne proclamato un lutto di quattordici giorni e gli fu dedicato il 5\u00ba Reggimento Ussari, che port\u00f2 il nome di Radetzky sino alla fine dell'Impero. Dopo un primo servizio funebre in Duomo a Milano, la salma venne trasportata a Venezia, imbarcata per Trieste sino a Vienna ove ricevette uno splendido funerale e l'omaggio delle esequie contemporaneamente officiate in tutte le caserme e le stazioni di polizia dell'Impero. Il successivo 19 gennaio 1858 i suoi resti vennero tumulati nel mausoleo militare di Klein-Wetzdorf in Bassa Austria.\nL'anno successivo la sua armata, affidata al conte Ferencz Gyulai, affront\u00f2 una nuova guerra contro il Regno di Sardegna, assistito, questa volta, da un nuovo e grande alleato, la Francia di Napoleone III. Venne sconfitta. L'Impero perse la Lombardia e Francesco Giuseppe non pot\u00e9 opporsi alla successiva conquista di Parma, Modena, Toscana, Bologna e, l'anno dopo, di Marche e Umbria, e nemmeno alla Spedizione dei Mille.\nCon la scomparsa di Radetzky, in effetti, aveva avuto fine l'egemonia austriaca in Italia.\nLa memoria.\nNell'esercito austriaco il feldmaresciallo ha il posto che merita uno dei suoi pi\u00f9 grandi generali, al pari degli \"italiani\" Montecuccoli e Eugenio di Savoia e viene ricordato come il buon e franco \"Vater Radetzky\" (pap\u00e0 Radetzky). In Austria, in generale, \u00e8 ricordato come l'ultimo \"schwarzgelber\" (nero-oro, dai colori della bandiera imperiale) e \"kaisertreu\" (fedele all'imperatore). Celeberrimo \u00e8 il motto del drammaturgo Franz Grillparzer (un protetto di Metternich): \"In deinem Lager ist \u00d6sterreich\" (Nel tuo accampamento sta il destino dell'Austria). Grande popolarit\u00e0 ha, ancor oggi, la \"Marcia di Radetzky\", composta in suo onore dal grande musicista viennese Johann Baptist Strau\u00df, dopo la vittoria di Custoza. Questo pezzo famosissimo chiude tradizionalmente il concerto di Capodanno che si tiene ogni anno a Vienna, al \"Musikverein\".\nIl punto di vista italiano, con gli anni ed il radicale mutamento della situazione internazionale, tende ormai a coincidere con quello austriaco: si sottolineano, di solito, le indubbie qualit\u00e0 militari e l'integrit\u00e0 personale. Ma, paradossalmente, fu proprio il tragico e sanguinoso fallimento della sua politica di \u2018pacificazione\u2019 del periodo 1848-56 che pose le basi del successo del Cavour e del trionfo finale del Risorgimento italiano."}
{"id": "102834", "revid": "2149408", "url": "https://it.wikipedia.org/wiki?curid=102834", "title": "Sucre (disambigua)", "text": ""}
{"id": "102837", "revid": "9177", "url": "https://it.wikipedia.org/wiki?curid=102837", "title": "Radetzky", "text": ""}
{"id": "102839", "revid": "1924342", "url": "https://it.wikipedia.org/wiki?curid=102839", "title": "Disintegration", "text": "Disintegration \u00e8 l'ottavo album di studio della band inglese The Cure, pubblicato il 1\u00ba maggio 1989 dalla Fiction Records.\n\u00c8 il primo album dei The Cure a raggiungere la top 10 della classifica italiana (7\u00ba posto), collocandosi al 20\u00ba posto fra gli album pi\u00f9 venduti complessivamente nel 1989.\n\"Disintegration\" \u00e8 stato anche posizionato nella lista dei 500 migliori album di tutti i tempi secondo \"Rolling Stone\" alla posizione 326.\nIl disco.\n\"Disintegration\", come altri della discografia dei Cure, nasce dai sogni visionari di Robert Smith ed \u00e8 uno degli album di maggior successo del gruppo. Nato dieci anni dopo il loro esordio, con \"Three Imaginary Boys\", rientra nella trilogia \"dark\" insieme a \"Pornography\" e Bloodflowers. Arrivato alla soglia dei trent'anni, il cantante e chitarrista Robert Smith sent\u00ec la necessit\u00e0 di dare un seguito alla crescente popolarit\u00e0 della recente musica del gruppo in ambito pop con un lavoro pi\u00f9 adulto e duraturo. Ci\u00f2, unito ad un malcelato disagio per la fama mainstream raggiunta dai Cure, port\u00f2 Smith a tornare ad indulgere nell'uso di droghe allucinogene, gli effetti delle quali ebbero una forte influenza sulla produzione dell'album. I Cure registrarono \"Disintegration\" negli Hookend Recording Studios di Checkendon, Oxfordshire, con la co-produzione di David M. Allen, dalla fine del 1988 all'inizio del 1989. Durante la lavorazione del disco, il membro fondatore del gruppo Lol Tolhurst venne licenziato dalla band.\nNonostante le paure della Fiction che il nuovo album si potesse rivelare un \"suicidio commerciale\", \"Disintegration\" divenne l'album pi\u00f9 venduto dei Cure. Raggiunse la posizione numero 3 nel Regno Unito e la 12 negli Stati Uniti, e produsse svariati brani di successo tra i quali \"Lovesong\", che raggiunse la seconda posizione nella classifica Billboard Hot 100.\nMusicalmente l'album si stacca dalle sonorit\u00e0 pi\u00f9 solari di \"Kiss Me Kiss Me Kiss Me\", \"The Head on the Door\" e \"The Top\", per la creazione di un sound dark rock pi\u00f9 innovativo e pi\u00f9 maturo, ottenuto combinando insieme influenze dal rock psichedelico e dal miglior pop britannico. Questa evoluzione stilistica, seppur accennata negli album precedenti, trova totale compimento in quest'opera.\nRegistrazione e produzione.\nLa depressione di Robert Smith prima delle sedute di registrazione per \"Disintegration\" era da imputarsi alla sua paura di invecchiare, l'artista stava infatti per compiere trent'anni. Questa riflessione lo port\u00f2 a pensare che tutti i capolavori del rock and roll erano stati completati prima che i membri dei gruppi che li avevano creati raggiungessero quell'et\u00e0. Di conseguenza Smith inizi\u00f2 a comporre musica da solo senza il resto del gruppo. Il materiale che compose cos\u00ec di getto, possedeva atmosfere molto deprimenti, che egli stesso imput\u00f2 \"al fatto che stava raggiungendo i trenta\". I Cure si ritrovarono a casa di Boris Williams nell'estate del 1988 dove Smith suon\u00f2 ai suoi compagni di band i nastri demo del nuovo materiale da lui scritto. Se le nuove canzoni non fossero a loro piaciute, Robert era pronto a farle uscire come suo progetto solista. Il gruppo per\u00f2 grad\u00ec il nuovo materiale e quindi inizi\u00f2 la lavorazione del nuovo album. La band incise 32 tracce a casa di Williams, impiegando un registratore a 16 piste.\nQuando la band entr\u00f2 nell'Hook End Manor Studios a Reading, ormai gli altri componenti dei Cure non tolleravano pi\u00f9 gli atteggiamenti tenuti da Tolhurst dovuti ai suoi crescenti problemi con l'abuso di alcol. Preoccupato dai conflitti di ego in atto tra i membri del gruppo, Smith si chiuse in un ostinato mutismo cercando di limitare il contatto con gli altri il pi\u00f9 possibile. Decise inoltre di abbandonare la patina commerciale e pop dei brani presenti nel precedente \"Kiss Me Kiss Me Kiss Me\", volendo invece ricreare le tetre atmosfere di album come \"Pornography\" (1982). Il suicidio fu un altro di quei temi ai quali Smith pensava molto all'epoca. Poco dopo l'inizio delle sessioni per \"Disintegration\", due adolescenti si suicidarono in una citt\u00e0 vicina. Si diffuse anche la notizia che i due ragazzi erano fan dei Cure e che avevano suonato i primi dischi della band prima di uccidersi. Smith appese alla parete dello studio un ritaglio di giornale che riportava la notizia del duplice suicidio: \u00abSo che \u00e8 una tragedia, ma allo stesso tempo \u00e8 sinistramente divertente perch\u00e9 \u00e8 ovvio che noi non c'entriamo niente con quella faccenda. Siamo solo stati tirati in ballo\u00bb.\nTolhurst, intanto, aveva diradato sempre pi\u00f9 la sua presenza durante le sedute. La band trovava impossibile ormai lavorare con lui, e Lol passava quasi tutto il suo tempo a bere e a guardare MTV. I membri della band, tranne Smith, si misero a provocare e a molestare fisicamente Tolhurst semplicemente per vedere di scatenare una reazione da parte sua. Smith ricorda che Tolhurst si trasform\u00f2 in qualcuno che non riconosceva: \u00abNon sapevo pi\u00f9 chi fosse e nemmeno lui stesso lo sapeva. Ero solito sbraitare contro gli altri perch\u00e9 era troppo malsano il modo in cui lo stavano trattando all'epoca\u00bb. Ad un certo punto, Smith si trov\u00f2 nella situazione di tollerare la presenza di Tolhurst nei The Cure solo in virt\u00f9 del fatto che si sentiva in obbligo verso il vecchio amico. Gli altri componenti della band, infine, dissero che avrebbero lasciato il gruppo se Tolhurst fosse rimasto. Quando Tolhurst arriv\u00f2 verso la fine delle registrazioni durante la fase di mixaggio presentandosi completamente ubriaco, scoppi\u00f2 una lite furiosa che mise fine alla sua permanenza nel gruppo. Smith e il resto della band confermarono che egli non aveva contribuito in nessun modo alla stesura del nuovo disco e nelle note dei crediti concessero a Tolhurst solo un vago riferimento al fatto di aver suonato \"strumenti vari\".\nContenuti.\n\"Disintegration\" mostra il ritorno da parte di Robert Smith alle tematiche dark e all'estetica cupa che avevano caratterizzato i lavori dei Cure nei primi anni ottanta. Smith cerc\u00f2 deliberatamente di registrare un album che fosse \"deprimente\", come riflesso del suo stato psicologico dell'epoca. Il sound del disco fu uno shock per la dirigenza dell'Elektra Records, l'etichetta statunitense della band; e anche la Fiction cerc\u00f2 di dissuadere Smith dal pubblicare quello che reputavano un sicuro insuccesso.\n\"Disintegration\" \u00e8 caratterizzato da un significativo utilizzo di sintetizzatori e tastiere sognanti, da progressioni chitarristiche lente e ossessive, e dallo stile di canto introspettivo, quasi sussurrato in alcuni pezzi, usato da Robert Smith.\nSebbene l'album si caratterizzi per la forte presenza di brani cupi, \"Lovesong\", \"Pictures of You\" e \"Lullaby\" sono comunque brani orecchiabili e molto popolari. Smith volle creare una sorta di bilanciamento tra canzoni pi\u00f9 pop e tracce meno fruibili e d'atmosfera. L'artista scrisse \"Lovesong\" come regalo di nozze per la moglie Mary Poole. Il testo di questa canzone possiede dei toni ottimisti notevolmente differenti rispetto al resto dell'album, ma Smith considera il brano componente fondamentale di \"Disintegration\": \u00ab\u00c8 una dichiarazione a cuore aperto. Non \u00e8 un modo per essere pi\u00f9 onesto. Mi ci sono voluti dieci anni per raggiungere un punto nel quale sentirmi a mio agio cantando una canzone d'amore cos\u00ec diretta\u00bb. In passato, Smith sentiva la necessit\u00e0 di nascondere le proprie emozioni barricandosi dietro una maschera o dei personaggi inventati. Egli fece notare come senza \"Lovesong\", \"Disintegration\" sarebbe risultato radicalmente diverso: \u00abQuella specifica canzone, penso, fece riflettere parecchie persone. Se la traccia non fosse stata sul disco, sarebbe stato molto facile etichettare l'album in un certo modo. Ma sbattere in faccia un brano del genere a molti critici, li confuse parecchio poich\u00e9 pensarono: \"Questa non c'entra nulla\"\u00bb. Altro brano cardine del disco \u00e8 l'angosciante \"Lullaby\", rappresentazione in musica degli incubi di Smith (e della sua fobia verso i ragni). L'ispirazione per la canzone venne a Robert Smith dai suoi ricordi d'infanzia ripensando alle ninna nanne \"terrificanti\" che suo padre era solito cantargli quando non riusciva a dormire: \u00ab[Mio padre] ne tirava fuori sempre una. Avevano tutte un finale orribile. Erano cose del tipo \"dormi adesso, bel bambino o non ti sveglierai mai pi\u00f9... \"\u00bb.\nPubblicazione e accoglienza.\n\"Disintegration\" venne pubblicato nel maggio 1989 e raggiunse la terza posizione in classifica nella Official Albums Chart, miglior piazzamento dei Cure in patria fino ad allora. In Gran Bretagna, il singolo \"Lullaby\" divenne il maggior successo dei Cure raggiungendo la quinta posizione in classifica. Negli Stati Uniti, grazie all'inclusione della stessa nella colonna sonora del film \"Lost Angels\", l'Elektra Records pubblic\u00f2 \"Fascination Street\" come primo singolo estratto dall'album. Il secondo singolo, \"Lovesong\", divenne il maggior successo della band in America, raggiungendo la seconda posizione nella classifica di \"Billboard\". Il successo di \"Disintegration\" fu tale che quando venne pubblicato l'ultimo singolo estratto da esso nel marzo 1990, \"Pictures of You\", la canzone arriv\u00f2 al numero 24 nelle classifiche britanniche, nonostante il fatto che l'album fosse ormai vecchio di un anno. \"Disintegration\" ricevette la certificazione di disco d'argento (60,000 copie vendute) in Gran Bretagna, e nel 1992 aveva raggiunto la cifra di pi\u00f9 di tre milioni di copie vendute in tutto il mondo.\nIn una recensione dell'epoca apparsa su \"Rolling Stone\", il critico musicale Michael Azerrad diede all'album tre stellette e mezzo su cinque affermando: \"anche se \"Disintegration\" non stabilisce un nuovo canone per la band, perfeziona alla grande quello che i Cure sanno fare meglio\". Egli aggiunse: \"Nonostante il titolo, \"Disintegration\" \u00e8 coeso in maniera magnifica, creando e sostenendo un sentimento di malinconia introspettiva. Se, come Smith vuol lasciar intendere, i Cure sono sul punto di disintegrarsi come band, questo \u00e8 un degno epitaffio\". Chris Roberts del \"Melody Maker\" critic\u00f2 il disco scrivendo che sebbene \"Disintegration\" non potesse essere definito un pessimo album, non gli era piaciuto a causa della mancanza di brani dalla melodia memorabile, concludendo che i Cure avevano deciso inequivocabilmente di smettere di incidere dischi pop pubblicando un disco noioso come \"Disintegration\"\". \"NME\" invece lod\u00f2 \"Disintegration\" proprio per le canzoni in esso contenute: \"sin dalla prima traccia \"Plainsong\", un'ondeggiante, lenta narrazione, paralizza l'ascoltatore con il veleno di \"Disintegration\"\". Barbara Ellen fece notare l'ampio ventaglio di emozioni espresse da Smith nei testi. Anche se trov\u00f2 superflue le due tracce \"extra\" inserite nella versione CD dell'album, Ellen defin\u00ec \"Disintegration\" \"un disco sorprendentemente completo e maturo\". La rivista \"Q\" assegn\u00f2 tre stelle su cinque all'album, criticandone l'originalit\u00e0 e mettendolo a confronto con i lavori dei Joy Division. Mat Snow osserv\u00f2: \"I Cure hanno studiato bene la lezione delle linee di basso tragiche, dei lick di chitarra fragili ed esitanti, e dell'accompagnamento funereo delle tastiere\". Robert Christgau del \"The Village Voice\" diede all'album una \"C+\" definendo il disco un tentativo da parte di Smith di allargare il suo pubblico ricorrendo a degli scontati \"clich\u00e9 gotici\".\nIn una recensione retrospettiva apparsa su AllMusic, Stephen Thomas Erlewine diede a \"Disintegration\" quattro stellette e mezzo su cinque, lodando la band per i brani e le \"atmosfere memorabili che erano stati in grado di creare\". Inoltre Erlewine defin\u00ec \"Disintegration\" \"seducente in maniera oscura\", e \"un disco ipnotico\". Pitchfork giudica positivamente l'opera, definendo \"Disintegration\" \"il capolavoro indiscusso di Robert Smith\".\n\"Disintegration\" \u00e8 stato inserito in numerose liste dei migliori dischi di sempre. Nel 2003 \"Rolling Stone\" lo piazz\u00f2 al numero 326 nella sua lista dei \"500 Greatest Albums of All Time\". L'edizione tedesca della stessa rivista posizion\u00f2 \"Disintegration\" addirittura alla posizione numero 184 nella stessa lista. L'album venne giudicato il miglior disco del 1989 da \"Melody Maker\", e messo al diciassettesimo posto da \"Q\" nella classifica \"40 Best Albums of the 80s\", e alla trentottesima posizione nella \"Best Albums of the 80s\" di Pitchfork Media. Inoltre \"Disintegration\" risulta inserito al numero 14 nella lista \"New Classics: The 100 Best Albums from 1983 to 2008\" redatta da \"Entertainment Weekly\". Nel 2012, \"Slant Magazine\" inser\u00ec l'album al numero 15 nella sua lista dei \"Best Albums of the 1980s\".\nTracce.\nTesti e musiche di Robert Smith.\nEdizione deluxe.\nIl 24 maggio 2010 viene pubblicata dalla Rhino Records la versione rimasterizzata dell'album, come quarta puntata della serie celebrativa della carriera del gruppo iniziata cinque anni prima. A differenza degli altri album, oltre al solito disco di rarit\u00e0 e demo (\"Rarities (1988-1989)\") stavolta l'edizione comprende anche il disco dal vivo \"Entreat\", anch'esso rimasterizzato, espanso per includere le tracce di \"Disintegration\" suonate negli stessi concerti che non erano finite nell'edizione pubblicata.\nThe Prayer Tour.\nIn promozione del nuovo album, la band intraprese il \"The Prayer Tour\" partendo dall'Europa. Il gruppo si esib\u00ec in numerosi concerti, incluso uno show davanti a pi\u00f9 di 40,000 persone nel corso di due serate a Parigi, e le prime esibizioni nell'Europa dell'est. Dopo le date europee, i Cure partirono alla volta degli Stati Uniti per il tour in Nord America. Data la paura di volare di Robert Smith e Simon Gallup, la band affront\u00f2 il viaggio in nave e non in aereo. Il primo concerto negli Stati Uniti si tenne in New Jersey all'interno del Giants Stadium, davanti a una folla di 44,000 persone."}
{"id": "102842", "revid": "195924", "url": "https://it.wikipedia.org/wiki?curid=102842", "title": "Nostradamus", "text": "\u00c8 considerato da molti come uno tra i pi\u00f9 famosi e importanti scrittori di profezie della storia. \u00c8 famoso principalmente per il suo libro \"Le Profezie\", che consiste di quartine in rima, raccolte in gruppi di cento, nel libro \"Centuries et proph\u00e9ties\" (1555).\nI sostenitori dell'attendibilit\u00e0 di queste profezie attribuiscono a Nostradamus la capacit\u00e0 di aver predetto un incredibile numero di eventi nella storia del mondo, tra cui la rivoluzione francese, la bomba atomica, l'ascesa al potere di Adolf Hitler e gli attentati dell'11 settembre 2001. Nessuno ha tuttavia mai dimostrato di poter ricavare dalle quartine di Nostradamus dati attendibili per la previsione del futuro.\nSi rileva infatti che queste predizioni altro non sono che esempi di chiaroveggenza retroattiva. In altri termini, le quartine sono scritte in un modo cos\u00ec ambiguo che chiunque, \"a posteriori\", pu\u00f2 leggere o interpretare in esse ci\u00f2 che meglio crede. \u00abNostradamus non ha mai veramente previsto alcun evento futuro. Infatti le uniche volte in cui ha indicato una data precisa per le sue profezie si \u00e8 clamorosamente sbagliato: in una prevedeva nel 1792 il culminare di una lunga e selvaggia persecuzione religiosa che non c'\u00e8 mai stata, in un'altra la fine del mondo per il 1999\u00bb.\nBiografia.\nLa famiglia.\nNostradamus nacque il 14 o 21 dicembre del 1503 a Saint-R\u00e9my-de-Provence nel Sud della Francia: il padre fu Jaume (o Jacques) de Nostredame (commerciante di cereali e ricco notaio), la madre Reyni\u00e8re (o Ren\u00e9e) de Saint-R\u00e9my. Jaume era il primo dei sei figli di Pierre de Nostredame e Blanche de Sainte-Marie. Il nome Pierre de Nostredame venne dato all'ebreo Guy de Gassonet (figlio di Arnauton de Velorges) in occasione della sua conversione al cattolicesimo, probabilmente intorno al 1455.\nDocumenti degli archivi di Avignone e di Carpentras, che spesso fanno riferimento agli ebrei presenti nelle rispettive zone e in altre regioni, suggeriscono la possibilit\u00e0 che l'origine del nome \"Nostredame\" sia stato imposto da Pierre de Foix, allora arcivescovo di Arles. Il nonno di Nostradamus, Guy de Gassonet, visse cos\u00ec intensamente la propria conversione da ripudiare la compagna Benastruge Gassonet, restia ad abbandonare l'ebraismo.\nResta traccia di alcuni dei fratelli di Michel: Delphine, Jean (circa 1507-1577), Pierre, Hector, Louis, Bertrand, Jean II (nato nel 1522) e Antoine (nato nel 1523). Della sua infanzia si sa poco: si ritiene sia stato educato dal bisnonno materno Jean de St. R\u00e9my, circostanza tuttavia smentita da altre fonti.\nIstruzione.\nA quindici anni Nostradamus entr\u00f2 all'universit\u00e0 di Avignone per conseguire il baccalaureato. Dopo circa un anno, iniziato a studiare matematica, retorica, astronomia e astrologia, fu costretto a lasciare l'universit\u00e0 poich\u00e9 questa chiuse a causa della peste. Stando al racconto tradizionale, Nostradamus viaggi\u00f2 per otto anni alla ricerca di erbe che potessero fungere da rimedi alla peste. Nel 1529, dopo alcuni anni come speziale, entr\u00f2 all'Universit\u00e0 di Montpellier per conseguire il dottorato in medicina. Fu espulso poco dopo quando scoprirono il suo passato da speziale, figura espressamente vietata all'interno della struttura universitaria. Il documento di espulsione (\"BIU Montpellier, Register S 2 folio 87\") \u00e8 oggi conservato nella biblioteca dell'universit\u00e0. Ottiene comunque la toga rossa alla terza iscrizione nel 1532 e viene in seguito appellato come \"dottore\". Nostradamus continu\u00f2 a viaggiare, visitando Avignone, Bordeaux e Tolosa e raggiunse la notoriet\u00e0 creando una \"pillola rosa\" che si supponeva proteggesse dalla peste.\nAd Agen.\nNel 1531 fu invitato da Giulio Cesare Scaligero, considerato una delle somme menti del Rinascimento, a recarsi nella citt\u00e0 occitana di Agen. L\u00ec Nostradamus spos\u00f2 una donna il cui nome \u00e8 ancora oggetto di discussione (forse Henriette d'Encausse), dalla quale ebbe due figli. Nel 1537 la moglie e i figli morirono, presumibilmente di peste.\nDopo la loro scomparsa egli continu\u00f2 a viaggiare, attraversando Francia e Italia. Nel 1545 cerc\u00f2 di aiutare Louis Serre nella lotta contro la peste a Marsiglia e poi, da solo, in altre zone della Francia. Nel 1547 si stabil\u00ec a Salon, dove spos\u00f2 una ricca vedova di nome Anne Ponsarde, e da lei ebbe tre figli e tre figlie. Inizi\u00f2 ad allontanarsi dalla medicina e a interessarsi dell'occulto. Stando al racconto tradizionale, scrisse un almanacco nel 1550; decise anche di scriverne uno ogni anno. Si ritiene che quegli almanacchi contenessero almeno 6.338 profezie. Probabilmente per il successo degli almanacchi molti notabili dell'epoca cominciarono a chiedergli amuleti e oroscopi.\nIl presunto soggiorno a Torino.\nCorrado Pagliani, nel 1934, ricostruisce in un articolo il possibile passaggio di Nostradamus a Torino. Tale passaggio sarebbe stato attestato da una lapide collocata sull'androne della cascina Domus Morozzo, appartenente alla omonima famiglia residente presso villa Vittoria di Via Lessona in borgata Parella e demolita negli anni sessanta.\nNel suo articolo, Pagliani riport\u00f2 la riproduzione di un dagherrotipo ottocentesco presunta fotografia dell'originale, quindi a sua volta fotografata con tecniche attuali a partire solo dal 1922. Scritta in franco-provenzale, la lapide recitava: \u00ab\"1556 Nostre Damvs aloge ici on ilia le paradis lenfer le pvrgatoire ie ma pelle la victoire qvi m'honore avrala gloire qvi me meprise ovra la rvine hntiere\"\u00bb.\nNel tempo, anche prima dell'articolo di Pagliani, si sono poi succeduti diversi scritti che davano come avvenuta la permanenza di Nostradamus a Torino, ma mancano delle prove certe di tale passaggio.\nOrigini delle \"Centuries\".\nEgli inizi\u00f2 il suo progetto di scrivere mille quartine (poesie di quattro versi) in francese, che formano le supposte predizioni per le quali oggi \u00e8 famoso; le quartine effettivamente pubblicate furono tuttavia 942. Per il timore di rendersi vulnerabile ai fanatismi religiosi, oscur\u00f2 i suoi versi utilizzando giochi di parole e vari linguaggi insieme, come il provenzale, il greco, il latino, l'italiano, l'ebraico e l'arabo.\nLe quartine, raccolte in un libro intitolato \"Les Propheties\", ricevettero diverse reazioni dopo la pubblicazione. Alcuni pensarono che Nostradamus fosse un servo del diavolo, un impostore o un pazzo, mentre gran parte dell'\u00e9lite credeva che le sue quartine fossero profezie ispirate spiritualmente.\nMolti nobili giunsero a lui per oroscopi e consigli. Caterina de' Medici, la regina consorte di Enrico II di Francia, fu una delle ammiratrici di Nostradamus: dopo aver letto \"Le profezie\" lo invit\u00f2 alla corte reale a Parigi per ottenere spiegazioni sulle recentemente pubblicate \"Centurie\" (secondo alcuni, anche circa le quartine intorno alla prossima morte del marito) e per elaborare oroscopi per i giovani figli della dinastia Valois. Dopo quest'incontro, la regina Caterina divenne una fidata sostenitrice di Nostradamus e poco prima della sua morte, avvenuta nel 1566, lo nomin\u00f2 consigliere e medico del re Enrico III Valois.\nTaluni ritengono che Nostradamus avesse il timore di essere perseguitato per eresia dall'inquisizione, ma n\u00e9 le profezie n\u00e9 la sua attivit\u00e0 astrologica furono oggetto di attenzione da parte dell'inquisizione. I rapporti con la Chiesa cattolica come medico e guaritore furono eccellenti e la sua breve prigionia nel 1561 avvenne solo in relazione al fatto che un almanacco fu pubblicato senza previa approvazione del vescovo, violando cos\u00ec un decreto reale.\nLa morte.\nDal 1566 la gotta di Nostradamus, che gli fece patire sofferenze per molti anni e gli rese molto difficili i movimenti, si tramut\u00f2 in idropisia. La tradizione racconta che una notte di luglio fece sapere di voler trascorrere l'ultima notte da solo e quando il suo segretario Chavigny lo conged\u00f2 con un \u00abFino a domani, Signore?\u00bb, Nostradamus gli rispose \u00abNon mi troverai vivo all'alba\u00bb. La mattina successiva Chavigny condusse amici e familiari allo studio (che era stato convertito in una camera da letto) e trov\u00f2 il corpo di Nostradamus che giaceva al suolo fra il letto e una panca improvvisata. Fu seppellito nella locale cappella, ma poi, durante la rivoluzione francese, la salma fu trasferita nella Coll\u00e9giale Saint-Laurent, a Salon-de-Provence, nel Sud della Francia, dove si trova tuttora.\n\"Le Profezie\".\nNostradamus afferm\u00f2 di basare le proprie profezie sull'astrologia giudiziaria, ma fu aspramente criticato da altri astrologi dell'epoca, come Laurens Videl, per l'incompetenza e le tesi relative all'oroscopo comparativo (cio\u00e8 la comparazione della configurazione futura dei pianeti con quella che era presente durante eventi del passato).\nRecenti ricerche suggeriscono che gran parte del suo lavoro profetico non \u00e8 altro che la parafrasi di elementi escatologici principalmente derivati dalla Bibbia, integrati da eventi storici e da antologie riportanti presagi, il tutto mescolato dall'oroscopo comparativo. Per questo le molte predizioni coinvolgono antiche figure come Lucio Cornelio Silla, Nerone, Gaio Mario e altri, cos\u00ec come descrizioni di \"battaglie tra le nuvole\" e \"rane che cadono dal cielo\". L'astrologia in s\u00e9 \u00e8 menzionata solo due volte nella prefazione e 41 volte nelle centurie. Nella quartina 71 della ottava centuria egli esplicitamente attacca gli astronomi.\nLe fonti storiche da cui ha attinto sono facilmente identificabili in Tito Livio, Svetonio, Plutarco e altri autori classici, cos\u00ec come ha attinto da cronisti medievali come Goffredo di Villehardouin e Jean Froissart. Gran parte delle citazioni astrologiche sono prese parola per parola da \"\" di Richard Roussat.\nUna delle maggiori fonti per le profezie fu il \"Mirabilis liber\" del 1522, un testo anonimo che contiene una larga raccolta di profezie derivate dall'\"Apocalisse di Pseudo-Methodius\", dalla \"sibilla tiburtina\", da Savonarola e da Gioacchino da Fiore e altri. Questo testo ebbe molto successo negli anni che seguirono la sua pubblicazione e venne edito in circa sei edizioni, ma tale successo non perdur\u00f2 nel tempo plausibilmente perch\u00e9 era scritto in latino con caratteri gotici e abbreviazioni difficili da capire. Nostradamus fu uno dei primi a rielaborare queste profezie in lingua francese, il che spiega perch\u00e9 la paternit\u00e0 di tali predizioni fu attribuita proprio a lui.\nNostradamus attinse altro materiale dal \"De honesta disciplina\" del 1504 di Pietro Baldi del Riccio, che a sua volta includeva estratti dal \"De daemonibus\" di Michele Psello e dal \"De Mysteriis Aegyptiorum\", un libro sulla magia di Giamblico.\nSolo nel XVII secolo la gente cominci\u00f2 a prendere in considerazione il ruolo che le fonti, principalmente classiche, ebbero per Nostradamus.\nNostradamus rigett\u00f2 sempre l'etichetta di \"profeta\", nonostante il titolo del libro.\nProfezie \"precise\".\nIn generale, le quartine profetiche di Nostradamus hanno pochi riferimenti oggettivamente identificabili. In pochi casi egli fornisce profezie con una data precisa. Tra questi nell'epistola al figlio C\u00e9sar avrebbe previsto il culminare di una lunga e selvaggia persecuzione religiosa per il 1792 (che non c'\u00e8 mai stata) e in una quartina (X - 72) un evento catastrofico per l'anno 1999. Nostradamus nel suo libro \"Le Profezie\" afferma che le sue predizioni si estendono fino all'anno 3797, anche se la data non viene fornita come fine del mondo.\nEsempi di interpretazioni di quartine.\nA parte le quartine con una data precisa, le interpretazioni sono varie e spesso discordanti e, da sottolineare, \"post eventum\".\nPer individuare gli scritti nostradamiei si utilizzano \"C\" per centuria e \"Q\" per quartina.\n\u00c8 opinione di alcuni che Nostradamus volesse parlare del re di Francia Enrico II: nel 1559, anche se avvisato dal veggente Luca Gaurico, che lo dissuadeva dall'intraprendere singolar tenzoni, il re si avvi\u00f2 a giostrare in un torneo indetto per celebrare i matrimoni di sua sorella Margherita con il duca di Savoia e di sua figlia Elisabetta con il re di Spagna. Sia Enrico II sia il suo giovane opponente, conte di Montgomery, avevano leoni a sbalzo incisi sui loro scudi. Il re perse: molteplici ferite sulla faccia e sulla gola lo portarono alla morte, con una terribile agonia durata dieci giorni.\nNella cultura di massa.\nFilm.\nNostradamus e le sue profezie sono stati usati come spunti narrativi in diversi film, tra cui:\nFumetti.\nDisney.\nIn una storia Disney italiana intitolata \"Topolino e il ritorno al passato\" (pubblicata originariamente su \"Topolino\" n\u00ba 1672 e poi ristampata in altre testate), Topolino e Pippo viaggiano con una macchina del tempo nel passato e per un contrattempo un giovane ragazzo li segue fino al futuro. Il ragazzo poi ritorna fino al proprio tempo e la sua memoria del futuro viene cancellata, ma alla fine risulta che aveva strappato alcune pagine di libri. Il ragazzo ovviamente divent\u00f2 Nostradamus e le pagine strappate dai libri spiegano le sue visioni del futuro. La storia \u00e8 stata creata da Massimo Marconi e Massimo De Vita.\n\u00c8 stato anche edito, sempre dalla Disney Italia, un volumetto a fumetti che propone una parodia di Nostradamus: \"Paperadamus\".\nUn evidente riferimento a Nostradamus si ha anche nella storia \"Zio Paperone e la maledizione di Nostrildamus\", di Don Rosa."}
{"id": "102843", "revid": "1013865", "url": "https://it.wikipedia.org/wiki?curid=102843", "title": "Bol\u00edvar (stato)", "text": "Lo Stato di Bol\u00edvar \u00e8 uno dei 25 Stati federati del Venezuela. \u00c8 situato nella parte sud-orientale del Paese.\nGeografia.\nConfina a nord con il fiume Orinoco che lo separa dagli Stati di Delta Amacuro, Monagas, Anzo\u00e1tegui e Gu\u00e1rico, a sud con il Brasile e lo Stato di Amazonas (Venezuela), a est con gli Stati di Delta Amacuro e la zona contesa fra Guyana e Venezuela e a ovest con gli Stati di Apure e Amazonas. Forma, con quest'ultimo Stato e con il Delta Amacuro, una macroregione conosciuta come Guayana venezuelana.\nLa citt\u00e0 pi\u00f9 popolosa \u00e8 Ciudad Guayana situata nella parte settentrionale del paese con oltre 620.000 abitanti.\nIl Bol\u00edvar \u00e8 il pi\u00f9 esteso fra gli Stati del Venezuela comprende infatti il 26% dell'intero territorio del paese.\nIl territorio \u00e8 molto ricco di fiumi, oltre all'Orinoco il fiume pi\u00f9 importante \u00e8 il fiume Caron\u00ec dal quale \u00e8 ricavata la gran parte dell'energia elettrica nazionale. \nNello Stato si trovano abbondanti giacimenti di ferro e bauxite.\nStoria.\nIl territorio dell'attuale stato prima era parte della Provincia di Guayana, provincia dell'Impero spagnolo (dal 1585) e successivamente del Venezuela (fino al 1864, quando le Province del Venezuela sono state sostituite dagli Stati del Venezuela, a seguito della guerra federale).\nAmministrazione.\nComuni e capoluoghi.\nBol\u00edvar \u00e8 suddiviso in undici municipalit\u00e0 (\"municipios\"), riportate di seguito con i loro centri amministrativi, le aree e le popolazioni:\nPopolazione.\nRazza ed etnia.\nSecondo il censimento del 2011, la composizione razziale della popolazione era:"}
{"id": "102844", "revid": "1013865", "url": "https://it.wikipedia.org/wiki?curid=102844", "title": "Cojedes", "text": "Lo Stato di Cojedes \u00e8 uno dei 41 stati del Venezuela. \u00c8 situato nella parte centro-occidentale del paese e confina a nord con lo Stato di Lara, Yaracuy e Carabobo, a ovest con lo Stato di Portuguesa, a sud con lo Stato di Barinas e a est con lo Stato di Gu\u00e1rico.\nLa maggior parte del territorio \u00e8 pianeggiante e compreso nella regione di Los Llanos, quella cio\u00e8 delle pianure centrali. Nella parte settentrionale vi \u00e8 un'area collinare e montuosa parte della cordigliera centrale il cui picco pi\u00f9 elevato \u00e8 il Cerro Azul de Tucuragua con 1.780\u00a0m s.l.m.\nLa risorsa principale \u00e8 l'agricoltura, vi si coltivano riso, tabacco e sorgo."}
{"id": "102845", "revid": "198277", "url": "https://it.wikipedia.org/wiki?curid=102845", "title": "Serie C2 1989-1990", "text": "La Serie C2 1989-1990 \u00e8 stata la 12\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 17 settembre 1989 ed \u00e8 terminata il 7 giugno 1990.\nStagione.\n, e non si iscrivono al campionato per motivi economici. Al loro posto sono state ripescate , e .\nIl G.S. Telgate si fonde con l'A.C. Pro Palazzolo dando vita al A.C. Palazzolo-Telgate.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:"}
{"id": "102847", "revid": "1318658", "url": "https://it.wikipedia.org/wiki?curid=102847", "title": "Matucana", "text": "La Matucana \u00e8 una pianta succulenta il cui nome deriva dal luogo di origine, appunto la citt\u00e0 di Matucana che si trova in Per\u00f9. \u00c8 diffusa in tutto il Sud America\nQuesti cactus sono molto affini agli echinocactus. I loro fusti si presentano sia a forma globulare che cilindrica; composta da numerose costolature, la pianta \u00e8 anche molto spinosa.\nLa matucana non \u00e8 molto fiorifera, ma quando emette fiori questi spuntano all'apice della pianta e sono di un bel colore rosso o giallo.\nColtivazione.\nQueste piante necessitano di un terriccio molto poroso e drenante normalmente composto da terra concimata e molta sabbia. L'esposizione dovr\u00e0 essere di pieno sole e le annaffiature, regolari dall'inizio della primavera, dovranno essere sospese del tutto nel periodo invernale, periodo in cui la pianta andr\u00e0 conservata ad una temperatura non inferiore ai 7\u00a0\u00b0C.\nRiproduzione.\nLa riproduzione viene effettuata per seme depositando gli stessi in un letto umido di terra fine e sabbia e mantenuti alla temperatura di 21\u00a0\u00b0C. Quando le piantine inizieranno ad emettere spine all'apice sar\u00e0 il momento di invasarle.\nAlcune specie coltivate.\nFra le specie coltivate pi\u00f9 conosciute vi sono la \"Matucana aureiflora\", la \"Matucana intertexta\", la \"Matucana paucicostata\" e la \"Matucana madisoniorum\".\nSi segnalano anche le seguenti specie:"}
{"id": "102848", "revid": "2035829", "url": "https://it.wikipedia.org/wiki?curid=102848", "title": "Isole Eolie", "text": "Le isole Eolie (\"\u00ecsuli Eoli\" in siciliano), dette anche isole Lipari, sono un arcipelago appartenente all'arco Eoliano situato nel mar Tirreno meridionale, a nord della costa siciliana. Di origine vulcanica, l'arcipelago comprende i due vulcani attivi di Stromboli e Vulcano e vari fenomeni di vulcanismo secondario. Amministrativamente le isole fanno parte della citt\u00e0 metropolitana di Messina, appartenente a sua volta alla Regione Siciliana. L'arcipelago \u00e8 una destinazione turistica molto popolare, poich\u00e9 attraggono fino a 600.000 visitatori annuali.\nGeografia.\nLe isole Eolie formano un arcipelago, costituito da sette isole vere e proprie, alle quali si aggiungono numerosi isolotti e scogli affioranti dal mare. Le sette isole sono disposte a forma di \"Y\" coricata, con l'asta che punta verso ovest; sono ubicate al largo della Sicilia settentrionale, di fronte alla costa tirrenica messinese. Quando la visibilit\u00e0 \u00e8 ottima e non \u00e8 presente foschia, sono visibili da gran parte della costiera tirrenica della Sicilia e della parte meridionale di quella calabrese.\nLe sette isole sono:\nLe isole Eolie, tutte di origine vulcanica, sono situate nel mar Tirreno meridionale di fronte alla costa nord della Sicilia all'altezza di Capo Milazzo, da cui distano meno di 12 miglia nautiche.\nLa loro posizione geografica \u00e8 compresa tra:\nStoria.\nLa preistoria.\nLa presenza umana nell'arcipelago risulta sin da epoca molto antica. Le genti preistoriche vennero infatti sicuramente attratte dalla presenza di grandi quantit\u00e0 di ossidiana, sostanza vetrosa di origine vulcanica grazie alla quale le Eolie furono al centro di fiorenti rotte commerciali. I primi insediamenti si ebbero gi\u00e0 nell'et\u00e0 neolitica tra il 5500 e il 4000 a.C. precisamente a Lipari e Salina con tracce di vasi ceramici e ossidiana lavorata. L'ossidiana, che a quei tempi era un materiale ricercatissimo in quanto tra i pi\u00f9 taglienti materiali di cui l'uomo dell'epoca disponeva, aliment\u00f2 dei traffici commerciali intensi: anche ad essi si deve ascrivere la notevole prosperit\u00e0 dell'Arcipelago in cui fioriscono strutture abitative e villaggi. L'ossidiana liparese \u00e8 attestata in Sicilia, nell'Italia meridionale, in Liguria, in Provenza e in Dalmazia. A Lipari nacque cos\u00ec un insediamento di notevole ampiezza. L'ossidiana veniva anche trasportata a Salina dove veniva lavorata.\nSempre del neolitico sul pianoro di Rinicedda a Leni (Isola di Salina) sono stati scoperti i resti di una capanna con frammenti di impasto di argilla, non sono tuttavia presenti i tipici buchi per i pali posti per sorreggere le strutture delle capanne. Della stessa epoca \u00e8 l'insediamento di Castellaro Vecchio a Lipari dove sono state trovate ceramiche appartenenti alla cultura di Stentinello. I vasi erano fabbricati a mano, perch\u00e9 il tornio ancora non esisteva. Le forme e le decorazioni ottenute usando le mani o dei punteruoli per graffiare la superficie sono semplici. Vi sono anche decorazioni colorate con fasce rosse importate dall'Italia meridionale. Delle fasi pi\u00f9 evolute del neolitico \u00e8 il ritrovamento proveniente dal promontorio del Milazzese a Panarea di un frammento dipinto con lo \"stile di Serra d'Alto\". Nel IV millennio a.C., durante il periodo della \"cultura di Diana\" legata al villaggio di contrada Diana a Lipari sorsero degli insediamenti in tutte le isole eccetto Vulcano.\nDell'et\u00e0 del rame (3000-2300 a.C.) vi sono tracce di capanne presso Filicudi, Panarea, Stromboli e Salina. A Stromboli sul Serro Fareddu si trova a 130 m di quota un inseriamento della facies di Pianoconte. Mentre a Panarea sul Piano Quartara sono state scoperte delle ceramiche della cultura di Malpasso-S. Ippolito. Tra il XVI e il XIV secolo a.C. le Eolie videro aumentare la loro importanza in quanto poste sulla rotta commerciale dei metalli: in particolare sembra fosse scambiato lo stagno che giungeva via mare dai lontani empori della Britannia e transitava per lo stretto di Messina verso oriente.\nAgli inizi del secondo millennio a.C. in Sicilia si afferma la Cultura di Castelluccio, mentre nelle Eolie si diffonde la cultura detta di Capo Graziano, dai rinvenimenti dell'isola di Filicudi. La medesima cultura \u00e8 attestata anche a Lipari e l'abitato \u00e8 formato di capanne circolari con pareti di pietre a secco, poste sulla rupe, quasi a strapiombo sul mare. Le forme ceramiche di questo periodo sono numerose e si trasformano nel tempo, attestando per il bronzo Medio un forte influsso della cultura di Thapsos detta cultura del Milazzese. Le influenze dalle aree della Sicilia centro meridionale perdurano sino al bronzo recente. Per l'et\u00e0 del Bronzo si rilevano anche importazioni dal mondo Miceneo e dal Vicino Oriente. Successivamente \u00e8 documentata una diversa cultura, di tipo villanoviano con tombe in situle e in vasi biconici, detta dell'Ausonio I e dell'Ausonio II, perch\u00e9 propone forme attestate anche nella penisola Italiana e forse da essa importate. Lipari fu poi colonizzata da un gruppo di Greci (Cnidi e Rodii), intorno al 580 a.C., e nel mondo greco si identific\u00f2 l'Arcipelago con le isole \"Eolie\", \"\u0391\u03b9\u03cc\u03bb\u03b9\u03b1\u03b9\", note ad Omero e considerate la dimora del dio dei venti, Eolo.\nIl periodo greco e romano.\nAnche nel periodo greco l'Arcipelago rappresent\u00f2 un punto nodale di incontro tra Tirreni (Etruschi), Fenici (Cartaginesi) e Greci (sia di Grecia propria che della Magna Grecia e della Sicilia, con particolari legami con le citt\u00e0 dello Stretto e con Siracusa). Le ricche necropoli di Lipara hanno restituito vasi e materiali di importazione dalla Grecia (di Corinto, di Atene e della Ionia) e produzioni locali sfarzose. Di particolare interesse sono sia le terrecotte (mascherette teatrali e pinakes votivi) che le produzioni vascolari nel IV sec. caratterizzate da crateri di importazione siceliota e campana e nel III da una pregevole produzione locale con ricco cromatismo.\nDurante la prima guerra Punica le isole furono teatro degli scontri tra Roma e Cartagine e Lipara fu conquistata da Roma nel 252. In epoca romana le Eolie divennero centri di commercio dello zolfo, dell'allume e del sale, del vino e del garum. Anche in questo caso le ricche oreficerie e i corredi tombali con olle di vetro e frammenti riconducibili a sarcofagi ed a statue funerarie dimostrano un buon livello di vita, probabilmente connesso alla diffusione del latifondo senatorio.\nLe successive dominazioni.\nNell'836-837 l'arcipelago \u00e8 assaltato dall'armata di al-Fadl ibn Ya\u02bfq\u016bb (poi sostituito a settembre dal nuovo governatore aghlabide Ab\u016b l-Aghlab Ibr\u0101h\u012bm b. \u02bfAbd All\u0101h b. al-Aghlab, cugino dell'emiro Ziyadat Allah I). La flotta musulmana condotta da al-Fadl ibn Ya\u02bfq\u016bb devasta le Isole Eolie ed espugna diverse fortezze sulla costa settentrionale della Sicilia, tra cui la vicina Tyndaris. Nell'XI secolo Lipari \u00e8 conquistata dai Normanni che vi impostano una abbazia benedettina e con Ruggero II la elevano a sede vescovile.\nNel 1544, quando la Spagna dichiara guerra alla Francia, il re francese Francesco I chiede aiuto al sultano ottomano Solimano il Magnifico. Questi manda una flotta comandata da Khayr al-Din Barbarossa che attacca le isole Eolie, uccidendo e deportando molti dei suoi abitanti. Secondo il suo disegno le Eolie avrebbero dovuto essere l'avamposto dal quale attaccare Napoli.\nNel corso dei secoli successivi, soprattutto a partire dalla seconda met\u00e0 del XVI secolo, l'arcipelago venne ripopolato con coloni provenienti principalmente dalla Sicilia e dalle regioni italiane peninsulari del basso Tirreno (Calabria e Campania), i quali rinfoltirono significativamente la popolazione delle isole, andandosi a sommare all'assai meno folto gruppo di isolani nativi sopravvissuti alle devastazioni ottomane e ancora ivi residenti. In epoca borbonica l'isola di Vulcano venne utilizzata come colonia penale per l'estrazione coatta di allume e zolfo.\nOrigine dei nomi.\nOrigine mitologica.\nLe isole prendono nome dal dio Eolo (\"\u00c0iolos\", \"\u0391\u1f34\u03bf\u03bb\u03bf\u03c2\" in greco antico), re dei venti. Secondo la mitologia greca, Eolo ripar\u00f2 su queste isole: viveva a Lipari e riusciva a prevedere le condizioni del tempo e i venti osservando la forma del fumo sbuffato da un vulcano attivo, probabilmente Stromboli. Grazie a questa abilit\u00e0, Eolo si guadagn\u00f2 grande popolarit\u00e0 e la fama di re dei venti, dando alle isole il loro nome. Secondo Plinio, dai greci queste isole venivano chiamate anche \"Efestiadi\" (\"Hephaisti\u00e0d\u0113s\", \"\u1f29\u03c6\u03b1\u03b9\u03c3\u03c4\u03b9\u03ac\u03b4\u03b7\u03c2\" ossia vulcanoidi) e conseguentemente, dai romani, assieme a \"Aeoliae\" e \"Lipari\", \"Volcaniae\". Il nome Lipari, invece, secondo il mito proverrebbe da Liparo, eroe eponimo che colonizz\u00f2 l'isola e ne divenne il re.\nGeologia.\nLe isole Eolie costituiscono un sistema vulcanico determinato dalla subduzione della litosfera oceanica sotto quella continentale, determinandone la fusione con liberazione di magma che, giunto in superficie, forma un arco insulare, l'arco Eoliano, lungo e composto, oltre che dalle sette isole vulcaniche emerse, dai monti sottomarini Alcione, Lametini, Palinuro, Glabro, Marsili, Sisifo, Eolo, Enarete.\nSuddivisione amministrativa.\nA livello amministrativo, l'arcipelago eoliano appartiene a quattro comuni della citt\u00e0 metropolitana di Messina: Leni, Malfa e Santa Marina Salina sono situati sull'isola di Salina, mentre il comune di Lipari controlla le rimanenti isole.\nLa pi\u00f9 popolata \u00e8 l'isola di Lipari. Seguono, nell'ordine, Salina, Vulcano, Stromboli, Panarea, Filicudi e Alicudi.\nFauna.\nNegli anni novanta il geologo siciliano Sergio Cucchiara ha identificato una nuova specie di lucertola sullo scoglio La Canna, vicina a Filicudi: la \"Podarcis raffonei\" sottospecie \"Cucchiarai\", registrata all'Universit\u00e0 di Palermo ed anche al British Museum di Londra. Sono in seguito state riscontrate altre sottospecie di tale lucertola presso lo Scoglio Faraglione di Salina, Strombolicchio e l'isola di Vulcano. Nell'anno 2000 le Isole Eolie sono state insignite del titolo di Patrimonio dell'umanit\u00e0 da parte dell'UNESCO, come riserva della biosfera nonch\u00e9 come patrimonio culturale.\nTrasporti.\nLe isole sono raggiungibili con traghetto o aliscafo da Cefal\u00f9, Capo d'Orlando, Patti, Vibo Valentia, Messina, Milazzo, Palermo, Sant'Agata di Militello, Salerno, Reggio Calabria, Tropea, Napoli e Cetraro.\nCultura.\nLe diverse \"culture\" dell'arcipelago eoliano sono attestate e illustrate nel Museo archeologico regionale eoliano, nel quale sono conservati reperti dall'et\u00e0 preistorica (sin dal 5000 a.C.) alla greco-romana (dal VI sec. a.C. al VI d.C.) e medievale (et\u00e0 bizantina e normanno-sveva) illustrate da una ricchissima produzione di testi specialistici e didattici e nelle sue sedi distaccate di Filicudi e Panarea. Il museo, fondato da Luigi Bernab\u00f2 Brea e dalla moglie Madeleine Cavalier, \u00e8 costituito da tre grandi edifici dedicati alla Preistoria, alla citt\u00e0 greco-romana, alle Iscrizioni e alla documentazione degli aspetti vulcanologici dell'arcipelago."}
{"id": "102849", "revid": "287204", "url": "https://it.wikipedia.org/wiki?curid=102849", "title": "Dojinshi", "text": ""}
{"id": "102850", "revid": "155634", "url": "https://it.wikipedia.org/wiki?curid=102850", "title": "Tempio di Apollo Palatino", "text": "Il tempio di Apollo Palatino era un tempio dell'antica Roma, sul colle Palatino.\nStoria.\nFu promesso in voto da Ottaviano per la vittoria ottenuta sul Nauloco contro Sesto Pompeo nel 36 a.C. e venne costruito nel luogo in cui era caduto un fulmine all'interno delle propriet\u00e0 di Augusto sul Palatino. Il tempio venne dedicato il 9 ottobre del 28 a.C. e in seguito ceduto allo Stato; celebra anche la vittoria ottenuta ad Azio su Marco Antonio. Vi si svolsero gran parte delle cerimonie per la celebrazione dei \"ludi seculares\" nel 17 a.C.\nNel tempio e nella vicina biblioteca si riuniva spesso il Senato romano in epoca imperiale, segno della soggezione al principe dell'antico organo repubblicano.\nAnd\u00f2 distrutto in un incendio divampato il 19 marzo 363, ma, grazie agli sforzi dei soccorritori, si salvarono le profezie cumane ivi contenute.\nI resti dell'edificio furono scavati nel 1865 e nel 1870 da Rosa, poi da Bartoli nel 1937 e da Gianfilippo Carettoni dal 1956 in una zona in forte declivio verso il Circo Massimo.\nIl rinvenimento al di sotto del tempio di strati repubblicani di abitazioni con pavimenti in mosaico ha confermato la datazione augustea dell'edificio (incompatibile con l'altra ipotesi attributiva, il tempio di Giove Vincitore, del 295 a.C.) e fugando quindi ogni dubbio circa l'individuazione del tempio e della vicina casa di Augusto, nella quale era stato ricavato l'edificio sacro.\nDescrizione.\nL'area antistante il tempio (\"area Apollinis\") era una terrazza artificiale (70x30\u00a0m), poggiante su costruzioni in opera quadrata. Nella parte settentrionale della terrazza il tempio si elevava su un alto podio, costruito in blocchi di tufo e travertino nelle parti portanti e con i tratti intermedi riempiti in cementizio. Il podio fu ritrovato quasi completamente spogliato del rivestimento. Nulla si conserva dell'alzato del tempio sopra il podio.\nL'alzato era in blocchi di marmo lunense (di Carrara). Il tempio era probabilmente prostilo esastilo o periptero ottastilo. Indagini pi\u00f9 recenti dimostrano che il tempio aveva un pronao con sei colonne sulla facciata, mentre sui lati l'ordine proseguiva con semicolonne addossate ai muri esterni della cella. Restano tracce del pavimento marmoreo, delle colonne e dei capitelli corinzi. La distanza fra le colonne era pari a tre volte il diametro delle colonne.\nIl pronao era preceduto da una scalinata orientata a sudovest.\nNegli scavi furono rinvenute diverse lastre in terracotta con rilievi policromi figurati rappresentanti soggetti mitologici. Appartengono al tipo delle \"lastre Campana\" e raffigurano vari soggetti in stile arcaistico: \"Perseo e Atena con medusa, Contesa di Heracle e Apollo per il tripode delfico, Cariatidi\"... Esse dovevano appartenere a un edificio antico della zona, forse il portico delle Danaidi e sono databili tra il 36 e il 28 a.C. Oggi sono conservate nell'Antiquarium del Palatino.\nTesori artistici.\nLe fonti antiche ce lo tramandano con porte in avorio e sede di numerose opere di scultura: due bassorilievi con i Galati cacciati da Delfi (\"tripode delfico\") e con il mito dei Niobidi e sculture di Bupalos e Athenis, scultori di Chio della seconda met\u00e0 del VI secolo a.C., sul frontone. Svetonio aggiunge:\nIl gruppo di culto all'interno della cella era composto da tre statue:\nNel basamento della statua di Apollo erano stati deposti i libri sibillini, qui trasferiti dal tempio di Giove sul Campidoglio.\nL\u2019\"area Apollinis\".\nIl tempio era circondato da un portico (\"portico delle Danaidi\") con colonne in marmo giallo antico e con le statue delle cinquanta figlie di Danao inserite tra i fusti, l'effigie di Danao con la spada sguainata e le statue equestri dei figli di Egitto.\nDavanti al tempio (\"area Apollinis\") vi era un altare affiancato dalle sculture della \"Mandria di Mirone\" e da una statua di Apollo in marmo greco (che \u00e8 stata rinvenuta e che pare non sia la statua di culto), collocata su un basamento ornato da rostri.\nLa contigua biblioteca (\"bibliotheca ad Apollinis\"), secondo la \"Forma Urbis Severiana\", era costituita da due sale absidate, con le pareti ornate da un ordine di colonne: gli scarsi resti sono pertinenti a un rifacimento domizianeo.\nLa casa privata di Ottaviano era direttamente collegata alla terrazza del santuario per mezzo di corridoi voltati e affrescati. Questo stretto legame tra il santuario e la casa del \"princeps\", che dominavano sul Circo Massimo, ripete gli schemi gi\u00e0 presenti nelle residenze dei dinasti ellenistici."}
{"id": "102852", "revid": "122381950", "url": "https://it.wikipedia.org/wiki?curid=102852", "title": "Egesia di Cirene", "text": "Vita e pensiero.\nAllievo della scuola cirenaica, Egesia non ne abbandona il principio fondamentale secondo cui fine dell'uomo \u00e8 la soddisfazione del proprio piacere () ma pessimisticamente dubita che questo si possa realizzare.\nPer Egesia, infatti, non esistono altri valori della vita al di fuori del piacere dell'utilit\u00e0:\nMa i piaceri della vita spesso sono irraggiungibili, molti i dolori, incerta \u00e8 la conoscenza e tutti gli eventi sono infine dominati da \"tyche\", l'impersonale potenza del caso:\nDel resto per i seguaci di Egesia il piacere \u00e8 legato alla mutevole e contingente sensibilit\u00e0, \u00e8 qualcosa di relativo all'individuo che lo prova:\nPer una estremizzazione della dottrina stoica e cinica, da cui vengono esclusi gli aspetti individualistici e moralistici, secondo Egesia il fine supremo dell'uomo sarebbe non solo l'indifferenza per ogni aspetto mondano dell'esistenza\nma anche la noncuranza tra la vita e la morte che sarebbe piuttosto da considerare desiderabile. \nIl suo \"edonismo negativo\" (\u00abLa morte ci divide dai mali, non dai beni, se badiamo al vero.\u00bb) spinse in tal modo al suicidio diversi tra i suoi discepoli. Per questo motivo fu definito \"persuasore di morte\" (\u03a0\u03b5\u03b9\u03c3\u03b9\u03b8\u03ac\u03bd\u03b1\u03c4\u03bf\u03c2 \"Peisith\u00e1natos\"), e gli fu proibito, da parte di Tolomeo I, l'insegnamento della sua dottrina nelle scuole di Alessandria.\nOpere.\nIn una sua opera, \u0391\u03c0\u03bf\u03ba\u03b1\u03c1\u03c4\u03b5\u03c1\u1ff6\u03bd (\"Quello che si lascia morire\"), Egesia esponeva la sua dottrina attraverso un suo discepolo deciso a lasciarsi morire per fame ma salvato alla fine dai suoi amici.\nNon ci \u00e8 pervenuto alcun frammento di opere a lui attribuibile . Ci\u00f2 che \u00e8 noto del suo pensiero e della sua vita \u00e8 tramandato dagli autori successivi come Diogene Laerzio e Cicerone."}
{"id": "102853", "revid": "125848508", "url": "https://it.wikipedia.org/wiki?curid=102853", "title": "N\u00ed\u00f0h\u00f6ggr", "text": "N\u00ed\u00f0h\u01ebggr (\"colui che colpisce con odio\") \u00e8, nella mitologia norrena, il nome dato ad un Linnormr, una creatura malefica simile ad un enorme drago-serpente.\nNella mitologia.\nNon \u00e8 chiaro se i riferimenti tramandati, spesso oscuri e allusivi, si riferiscano sempre alla stessa creatura o non, piuttosto, a diverse figure con lo stesso nome.\nCos\u00ec nella V\u01eblusp\u00e1, canto 39:\nUna serpe di nome N\u00ed\u00f0h\u01ebggr si annida tra le radici di Yggdrasill, l'albero cosmico, scambiando costantemente insulti con l'aquila che sta sulla sommit\u00e0 dei rami, per il tramite dello scoiattolo Ratatoskr.\nUn altro N\u00ed\u00f0h\u01ebggr \u00e8 nominato in riferimento al Ragnar\u01ebk, la fine del mondo, nell'ultimo canto, il 66:\nDa questi versi si desume che, quando il mondo, distrutto, rinascer\u00e0 dalle sue ceneri, giovane e splendente, su di esso voler\u00e0 come un'ombra N\u00ed\u00f0h\u01ebggr, qui definito \"serpe lucente di Ni\u00f0afj\u01ebll\", portando tra le piume i cadaveri dei morti.\nAltres\u00ec \u00e8 sempre N\u00ed\u00f0h\u01ebggr il nome del serpente che, nell'aldil\u00e0, tormenta i cadaveri dei morti e se ne nutre.\nDa segnalare infine come N\u00ed\u00f0h\u01ebggr sia anche il nome di un nano.\nNella cultura di massa.\nCitazioni dai libri.\nNella saga \"La ragazza drago\" di Licia Troisi si fa riferimento a Nidhoggr come una gigantesca viverna che ha distrutto l'albero del mondo e che aspetta di essere risvegliata, facendone l'antagonista dell'intera vicenda.\nNella serie \"Everworld\" di K.A. Applegate i protagonisti incontrano il drago Nidhoggr, proprietario di un tesoro immenso.\nNella serie \"I segreti di Nicholas Flamel, l'immortale\", nel secondo libro i protagonisti devono affrontare il serpente della mitologia nordica liberatosi dalle radici dell'albero cosmico.\nNella trilogia \"Magnus Chase e gli Dei di Asgard\", di Rick Riordan, viene citato nel primo libro come drago che rosicchia le radici dell'Albero del mondo per distruggerlo."}
{"id": "102854", "revid": "1718925", "url": "https://it.wikipedia.org/wiki?curid=102854", "title": "Ratatoskr", "text": "Ratatoskr (dal norreno \"dente che perfora\") \u00e8, nella mitologia norrena, il nome dello scoiattolo che vive su Yggdrasill, l'albero cosmico. Ratatoskr percorre instancabilmente e con fulminea velocit\u00e0 il tronco dalle radici, dove si annida il serpente N\u00ed\u00f0h\u00f6ggr, sino alla sommit\u00e0 dei rami, dove sta una grande aquila, facendo da tramite per le male parole che i due si scambiano incessanti.\nSecondo la filologa germanica Gianna Chiesa Isnardi, lo scoiattolo Ratatoskr rappresenta la velocit\u00e0; suo compito \u00e8 permettere che l'antagonismo fra cielo e terra, fra bene e male, fra sfera spirituale e sfera materiale non si interrompa mai.\nCitazioni in videogiochi.\nNel terzo capitolo del videogioco Boktai, Ratatosk \u00e8 l'ultimo Immortale da sconfiggere, detto Ratatosk il Burattinaio, per la sua abilit\u00e0 nel controllare i corpi.\nNel MOBA Smite, Ratatoskr \u00e8 uno dei personaggi mitologici selezionabili.\nNell'ultimo capitolo della serie God of War per PS4, Ratatoskr \u00e8 una tra le molte evocazioni di Atreus.\nIn Assassin Creed Valhalla \u00e8 possibile sfidare Ratatosk a un duello di rime.\nIn Northgard il clan dello scoiattolo ha come totem animale Ratatosk.\nNella letteratura moderna.\nNella saga della Ragazza Drago di Licia Troisi Ratatoskr \u00e8 il nome di una viverna nemica dei protagonisti.\nRatatoskr compare nella saga Magnus Chase e gli dei di Asgard, di Rick Riordan. Qui viene rappresentato come un personaggio negativo, in quanto le calunnie e gli insulti che riporta a Nidhoggr e all'aquila li inventa lui affinch\u00e9 le due creature litighino, per pura e semplice nequizia.\nRatatoskr compare nel romanzo American Gods, di Neil Gaiman. Durante la scena della veglia funebre sul corpo di Wednesday (incarnazione di Odino), sussurra il suo stesso nome al protagonista."}
{"id": "102856", "revid": "767487", "url": "https://it.wikipedia.org/wiki?curid=102856", "title": "Charlot conte", "text": "Charlot conte, conosciuto anche come Il conte, \u00e8 un film interpretato, diretto e prodotto da Charlie Chaplin; fu proiettato la prima volta il 4 settembre 1916.\nTrama.\nIl laboratorio sartoriale \u00e8 in piena attivit\u00e0: per il confezionamento dell'abito servono le misure del cliente e se il compito del rilevamento \u00e8 affidato a Charlot non c'\u00e8 da stupirsi se oltre alla misura del girocollo e del girovita, all'attonita cliente vengono prese le misure anche del girorecchio, girobocca, giromignolo, finch\u00e9 il titolare, omaccione corpulento, barbuto e prepotente, non interviene sostituendosi all'originale e fantasioso apprendista, spedito nel retrobottega a completare la stiratura di alcuni capi che finir\u00e0, per\u00f2 per distruggere, per la disperazione del principale, il quale cacciato l'inetto aiutante, prima di gettare gli abiti rovinati, rinviene nelle tasche di uno di essi, un invito alla festa indetta dalla ricca ereditiera ed indirizzato ad un fantomatico conte di cui non \u00e8, per\u00f2 nota l'identit\u00e0.\nApprofittando della circostanza, il sarto architetta di sostituirsi al conte e si presenta alla residenza dell'ereditiera dove, per\u00f2, incontra il suo ex collaboratore Charlot che qui intrattiene una relazione con la cuoca, che contemporaneamente la intrattiene anche col maggiordomo non disdegnando nel frattempo le attenzioni di un poliziotto. Scoperto da Charlot nelle intenzioni e per scongiurare che ne riveli la vera identit\u00e0 il sarto scende a patti con lui: il silenzio in cambio della riassunzione. Solo che Charlot, all'atto delle presentazioni ufficiali, si appropria dell'identit\u00e0 di conte, relegando al ruolo di segretario lo stupefatto, quanto impotente principale, e come nobile si appropria anche della compagnia della bella ereditiera con la quale si lancer\u00e0 in una serie di travolgenti e originalissime danze.\nIl vero conte irrompe nel pieno svolgimento della festa, rompendo le uova nel paniere ai due furbastri e dando luogo ad un rocambolesco inseguimento tra le sale del palazzo, col coinvolgimento degli invitati tutti, travolti dallo scatenato Charlot per niente intenzionato a farsi acchiappare; sorte, invece, che toccher\u00e0 al suo principale, mentre l'astuto e agile garzone riuscir\u00e0 a scamparla fuggendo a gambe levate, o meglio, saltellando a gambe levate."}
{"id": "102857", "revid": "38120", "url": "https://it.wikipedia.org/wiki?curid=102857", "title": "Il conte (film)", "text": ""}
{"id": "102858", "revid": "2150781", "url": "https://it.wikipedia.org/wiki?curid=102858", "title": "Casato di Hohenzollern", "text": "La Casata degli Hohenzollern \u00e8 una dinastia reale di origine tedesca che nel corso della storia ha detenuto i titoli di principi elettori, re di Prussia, sovrani di Romania e imperatori germanici. La famiglia usa il motto \"Nihil sine Deo\" (Nulla senza Dio).\nLa famiglia Hohenzollern, nobilitata dagli Hohenstaufen, con il rango di conti ed in seguito margravi, ha origine nell'area intorno alla citt\u00e0 di Hechingen in Svevia durante l'XI secolo. Presero il nome dal castello di Burg Hohenzollern, presso la sopraccitata citt\u00e0, che fu la loro prima dimora.\nLa famiglia, in seguito, si divise in due rami, quello di Svevia, che rimarr\u00e0 cattolico al tempo della Riforma protestante, e quello di Franconia, che aderir\u00e0 alla Riforma stessa. Il ramo svevo domin\u00f2 l'area di Hechingen e Sigmaringen, a sud di Stoccarda, fino al 1849, per poi rinunciare ai propri domini per riunirsi come ramo cadetto a quello di Franconia. Quest'ultimo ebbe pi\u00f9 fortuna: i discendenti della linea di Franconia infatti acquisirono il Brandeburgo nel 1418 e il ducato di Prussia nel 1525. L'unione di queste due linee di Franconia nel 1618 permise la creazione del regno di Prussia nel 1701, lo stato che port\u00f2 successivamente all'unificazione della Germania e all'Impero Tedesco nel 1871. La dinastia perse il potere alla fine della prima guerra mondiale, quando fu deposto l'ultimo re di Prussia e imperatore tedesco, Guglielmo II.\nStoria.\nOrigini.\nLe notizie pi\u00f9 antiche che menzionano gli Hohenzollern risalgono al 1061. L'origine, accettata dagli studiosi, dei conti di Zollern risale alla dinastia Burcardingi. Una vecchia ipotesi voleva che san Meinrado di Einsiedeln fosse un antenato della casata, e che questa derivasse quindi dalla regione nat\u00eca del santo, il S\u00fclchgau.\nDopo la morte di Federico III, i figli si divisero le terre di famiglia tra loro: il maggiore, Corrado III, ricevette il burgraviato di Nuremberg nel 1218 dal fratello pi\u00f9 giovane, fondando quindi la linea di Franconia degli Hohenzollern; il fratello minore, Federico IV, fond\u00f2 invece la linea sveva. La linea di Franconia si convert\u00ec al protestantesimo mentre la linea sveva rimase cattolica.\nLinea di Svevia.\nRegnando sui principati tedeschi minori di Hechingen e Sigmaringen, questo ramo della famiglia rimase cattolico e si divise poi nelle casate di Hechingen e Sigmaringen. Non si espansero mai oltre questi due principati svevi il che fu una delle ragioni per cui divennero relativamente ininfluenti nella storia tedesca per gran parte della loro esistenza. Mantennero comunque una dinastia regale e sposarono membri di grandi case reali europee. Gli Hohenzollern-Hechingen, dopo aver ceduto i diritti sul proprio principato alla Prussia nel 1849, infine si estinsero nel 1869; un discendente di questa linea fu l'Arciduchessa Sophie Chotek von Chotkowa moglie dell'Arciduca Francesco Ferdinando d'Asburgo-Este.\nInvece la famiglia Hohenzollern-Sigmaringen regn\u00f2 sulla contea di Sigmaringen fino al 1849, anno in cui il principe Carlo Antonio la cedette alla Prussia. Fu quindi scelta per diventare la famiglia reale di Romania nel 1866. A un altro membro di questa famiglia, Leopoldo, fu offerto il trono spagnolo dopo la rivolta che destitu\u00ec la regina Isabella II. Sebbene incoraggiato da Bismarck ad accettare, Leopoldo si ritir\u00f2 dopo che l'imperatore di Francia Napoleone III espresse le sue obiezioni. Nonostante questo, la Francia cominci\u00f2 il conflitto dando luogo alla guerra franco-prussiana.\nLinea principale di Franconia.\nA partire dal XIV secolo, questo ramo della famiglia intraprese un'espansione attraverso matrimoni e acquisto di terre. La casata aggiunse gradualmente possedimenti alle proprie terre, all'inizio con piccole acquisizioni, come le margravie di Ansbach nel 1331 e Kulmbach nel 1340. Tuttavia, la concessione del Brandeburgo e l'eredit\u00e0 del Ducato di Prussia port\u00f2 gli Hohenzollern dal rango di famiglia principesca minore a una tra le pi\u00f9 importanti d'Europa. Questa linea appoggi\u00f2 inoltre gli Hohenstaufen e gli Asburgo come reggenti del Sacro Romano Impero durante il XII e il XV secolo, il che li ricompens\u00f2 con numerosi benefici territoriali.\nBurgravi di Norimberga (1192-1427).\nAlla morte di Federico V, il 21 gennaio 1398 le sue terre vennero ripartite tra i due figli:\nAlla morte di Giovanni I, l'11 giugno 1420, i due principati vennero momentaneamente riuniti sotto Federico I. Dal 1412 Federico VI divenne margravio di Brandeburgo ed elettore di Brandeburgo col nome di Federico I e quindi, nel 1420, margravio di Brandeburgo-Kulmbach. Alla sua morte, il 21 settembre 1440, i suoi territori vennero divisi tra i figli:\nDal 1427 il titolo di burgravio di Norimberga venne incluso nei titoli di margravio di Brandeburgo e di margravio di Brandeburgo-Kulmbach.\nMargravi di Brandeburgo-Ansbach (1398-1791).\nIl 2 dicembre 1791, Cristiano II Federico vendette la sovranit\u00e0 sui suoi principati al Re Federico Guglielmo II di Prussia.\nMargravi di Brandeburgo-Kulmbach (1398-1604), successivamente di Brandeburgo-Bayreuth (1604-1791).\nIl 2 dicembre 1791, Cristiano II Federico vendette la sovranit\u00e0 sui suoi principati a Federico Guglielmo II di Prussia.\nMargravi ed Elettori di Brandeburgo (1417-1806).\nDal 1701 il titolo di Elettore di Brandeburgo venne unito a quello di Re di Prussia.\nDuchi di Brandeburgo-J\u00e4gerndorf (1523-1622).\nIl ducato di Brandeburgo-J\u00e4gerndorf venne fondato nel 1523.\nIl Ducato di Brandeburgo-J\u00e4gerndorf venne confiscato da Ferdinando III d'Asburgo nel 1622.\nMargravi di Brandeburgo-K\u00fcstrin (1535-1571).\nIl Margraviato di Brandeburgo-K\u00fcstrin fu uno stato prussiano a breve vita.\nEgli mor\u00ec senza eredi. Il Margraviato di Brandeburgo-K\u00fcstrin venne unito nel 1571 nel Margraviato e nell'Elettorato di Brandeburgo.\nMargravi di Brandeburgo-Schwedt (1688-1788).\nDal 1688 i detentori del titolo di Margravi di Brandeburgo-Schwedt appartennero alla casata di Hohenzollern.\nNel 1788 il titolo venne incorporato al Regno di Prussia.\nDuchi di Prussia (1525-1701).\nNel 1525 il Ducato di Prussia venne fondato come protettorato del Re di Polonia.\nDal 1701 il titolo di Duca di Prussia venne compreso in quelli del Re di Prussia.\nRe \"in Prussia\" (1701-1772).\nNel 1701 il titolo di Re in Prussia venne garantito agli Hohenzollern, senza che il Ducato di Prussia venisse elevato a regno per mezzo del Sacro Romano Impero. Dal 1701 i titoli di Duca di Prussia ed Elettore di Brandeburgo vennero uniti al titolo di Re di Prussia.\nNel 1772 il Ducato di Prussia venne elevato autonomamente a Regno.\nRe \"di Prussia\" (1772-1918).\nNel 1772 il titolo di Re di Prussia venne riconosciuto come ufficiale ed ereditario, con la fondazione del Regno di Prussia. Dal 1772 i titoli di Duca di Prussia ed Elettore di Brandeburgo vennero uniti al titolo di Re di Prussia come legittimi e trasmissibili agli eredi maschi primogeniti della casata.\nNel 1871 il Regno di Prussia divenne uno stato costituente l'Impero tedesco.\nImperatori tedeschi (1871-1918).\nRegnanti (1871-1918).\nNel 1871 venne proclamato un nuovo Reich tedesco. Con la successione di Guglielmo I, i titoli di re di Prussia e duca di Prussia vennero uniti a quello di imperatore tedesco.\nNel 1918 l'Impero tedesco croll\u00f2 con la fuga dell'imperatore Guglielmo II e nacque la Repubblica di Weimar.\nUn altro ramo degli Hohenzollern gli Hohenzollern-Sigmaringen, furono anche importanti possidenti terrieri nella Germania pre-imperiale e in seguito principi (1866-1881) e re (1881-1947) di Romania. L'opposizione francese alla loro candidatura al trono di Spagna port\u00f2 alla guerra franco-prussiana, tra il 1870 e il 1871, e alla fondazione dell'impero tedesco (gennaio 1871).\nAlbero genealogico semplificato.\nSono riportati i sovrani della casa di Hohenzollern a partire dai burgravi di Norimberga."}
{"id": "102859", "revid": "184574", "url": "https://it.wikipedia.org/wiki?curid=102859", "title": "Acquedotti di Roma", "text": "Gli acquedotti di Roma sono gli acquedotti che, a partire dall'et\u00e0 romana, rifornivano o tuttora riforniscono di acqua la citt\u00e0 di Roma, per un totale di 16: 11 antichi e 5 moderni.\nStoria.\nCi informa Sesto Giulio Frontino, nel suo \"De aquis urbis Romae\", che \u201cnei 441 anni che seguirono la fondazione di Roma, i Romani s'accontentarono di usare le acque tratte dal Tevere, dai pozzi e dalle sorgenti\u201d, che per\u00f2 nel 312 a.C., non erano pi\u00f9 sufficienti a coprire il maggior fabbisogno dovuto allo sviluppo urbanistico ed all'incremento demografico.\nL'opera di realizzazione degli acquedotti fu di tale impegno ed efficacia che Dionigi di Alicarnasso poteva scrivere: \"Mi sembra che la grandezza dell'impero romano si riveli mirabilmente in tre cose, gli acquedotti, le strade, le fognature\". E pi\u00f9 tardi Plinio il Vecchio osservava che: \"Chi vorr\u00e0 considerare con attenzione \u2026 la distanza da cui l'acqua viene, i condotti che sono stati costruiti, i monti che sono stati perforati, le valli che sono state superate, dovr\u00e0 riconoscere che nulla in tutto il mondo \u00e8 mai esistito di pi\u00f9 meraviglioso\".\nGli undici acquedotti di epoca romana che dal 312 a.C. vennero costruiti portarono alla citt\u00e0 una disponibilit\u00e0 d'acqua \"pro capite\" pari a circa il doppio di quella attuale, distribuita tra le case private (ma solo per pochi privilegiati), le numerosissime fontane pubbliche (circa 1.300), le fontane monumentali (15), le piscine (circa 900) e le terme pubbliche (11), nonch\u00e9 i bacini utilizzati per gli spettacoli come le naumachie (2) e i laghi artificiali (3).\nLa sorveglianza, la manutenzione e la distribuzione delle acque venne affidata, per due secoli e mezzo, alla cura un po' disorganizzata di imprenditori privati, che dovevano rendere conto del loro operato a magistrati che avevano altri compiti principali. Solo con Agrippa, intorno al 30 a.C., venne creato un apposito servizio, poi perfezionato ed istituzionalizzato da Augusto, che si occupava dell'approvvigionamento idrico cittadino e quindi del controllo e manutenzione di tutti gli acquedotti.\nOltre agli undici condotti principali, nel tempo furono costruite diverse diramazioni e rami secondari, per cui un catalogo del IV secolo ne contava ben 19.\nFurono gli Ostrogoti di Vitige, nell'assedio del 537, a decretare la fine della storia degli acquedotti antichi; vennero tagliati per impedire l'approvvigionamento della citt\u00e0, e d'altra parte Belisario, il generale difensore di Roma, ne chiuse gli sbocchi per evitare che gli Ostrogoti li usassero come via di accesso. Qualcuno fu poi rimesso parzialmente in funzione, ma dal IX secolo il crollo demografico e la penuria di risorse tecniche ed economiche fecero s\u00ec che nessuno si occupasse pi\u00f9 della manutenzione, i condotti non furono pi\u00f9 utilizzabili ed i romani tornarono ad attingere acqua dal fiume, dai pozzi e dalle sorgenti, come alle origini.\nTecniche di realizzazione.\nTra i primi problemi da affrontare nella realizzazione di un acquedotto c'era ovviamente la scelta della sorgente o del corso d'acqua da cui attingere, che doveva tener presente non solo la qualit\u00e0 dell'acqua, ma anche la quantit\u00e0 e regolarit\u00e0 del flusso, e la quota del punto di captazione, visto che la propulsione, in mancanza di sofisticate apparecchiature, doveva essere garantita per quanto possibile dalla gravit\u00e0 risultante dalla pendenza dell'intero percorso.\nUn acquedotto iniziava generalmente con un bacino di raccolta realizzato con dighe, che tratteneva le acque di superficie; nel caso di acque sotterranee venivano scavati pozzi e cunicoli che imbrigliavano la vena in un condotto unico. Il passaggio successivo era la sosta nelle vasche di decantazione (\"piscinae limariae\"), dove venivano fatte depositare le prime impurit\u00e0. Da qui l'acqua veniva immessa nel canale (\"specus\") che la trasportava mantenendo una pendenza leggera e costante per assicurare uno scorrimento regolare e non troppo impetuoso.\nAl sistema del \u201csifone inverso\u201d che, accumulando una certa pressione, consentiva all'acqua di risalire un pendio, fu necessario ricorrere solo in pochi casi; le tubazioni delle condutture erano infatti in piombo (difficile da saldare) o in terracotta in una camicia di cemento (scarsamente resistente alle alte pressioni). Per ovviare a questi problemi in molti casi si prefer\u00ec allungare il percorso del tracciato, anche di molto (\u00e8 il caso dell\"aqua Virgo\"), per poter assecondare le naturali caratteristiche del terreno e mantenere il pi\u00f9 possibile costante una regolare pendenza. Per questo motivo molti acquedotti risultano notevolmente pi\u00f9 lunghi della distanza lineare fra la sorgente e il punto di erogazione.\nIl percorso era preferibilmente sotterraneo, in uno \"specus\" scavato nella roccia; in qualche caso correva in superficie, coperto con lastre di pietra, e solo per l'attraversamento di corsi d'acqua o depressioni correva su muri o su arcate.\nAlla fine del percorso si trovava una costruzione (\"castellum aquae\") che conteneva altre camere di decantazione e la vasca terminale da cui l'acqua veniva distribuita nelle condutture dell'utenza urbana. All'interno della citt\u00e0 altri \"castelli\" provvedevano ad ulteriori ripartizioni del flusso, e d'altra parte potevano esserci anche \"castelli\" posizionati prima di quello principale, per le eventuali utenze delle ville extraurbane.\nA volte il \"castellum\" terminale assumeva l'aspetto di una fontana monumentale, come nel caso dei resti noti come \"Trofei di Mario\", visibili nei giardini dell'attuale Piazza Vittorio.\nAcquedotti di epoca romana.\nFino all'epoca imperiale, competente per la \"cura aquarum\" era il censore, cio\u00e8 il magistrato responsabile delle opere pubbliche, affiancato di solito da un edile curule che era invece responsabile, pi\u00f9 genericamente, del demanio, e dai questori, che curavano l'aspetto economico, dal finanziamento per la realizzazione dell'opera alle spese di manutenzione e di retribuzione delle maestranze, nonch\u00e9 alla riscossione degli eventuali canoni di utilizzazione. Il censore affidava di solito la realizzazione di un acquedotto tramite la concessione in appalto, e ne curava poi il collaudo finale, mentre l'edile si occupava piuttosto della distribuzione delle acque e dell'erogazione.\nDopo un periodo, dal 33 al 12 a.C., in cui Agrippa, con il consenso di Augusto, monopolizz\u00f2 nelle sue mani il controllo di tutto l'apparato idrico della citt\u00e0, alla sua morte la gestione pass\u00f2 nelle mani dell'imperatore, che l'affid\u00f2 ad un'\u00e9quipe di tre senatori che poi trasform\u00f2 in un vero e proprio ufficio, in cui uno dei tre, di livello consolare, assumeva la carica di \"curator aquarum\".\nIl rango di questo funzionario era tale da consentirgli il controllo assoluto della gestione delle risorse idriche cittadine: manutenzione degli impianti, interventi, regolarit\u00e0 e distribuzione del flusso. Alle sue dipendenze aveva un organico molto ampio, composto da tecnici, architetti e ingegneri, da amministrativi e dai 240 schiavi di Agrippa, che Augusto trasform\u00f2 in \u201cschiavi pubblici\u201d, mantenuti dallo Stato, con mansioni varie, a cui se ne aggiunsero, all'epoca di Claudio, altri 460 mantenuti direttamente dalle finanze imperiali.\nLa magistratura rimase in vigore per oltre tre secoli, finch\u00e9, prima con Diocleziano e poi con i suoi successori, il controllo degli acquedotti venne affidato al \"praefectus urbi\".\nTutte le nostre conoscenze sulla realizzazione, l'amministrazione, la gestione e la normativa che regolava l'approvvigionamento idrico dell'antica Roma e la costruzione degli acquedotti, derivano dall'opera di Frontino, che fu \"curator aquarum\" dal 97 al 103-104. Il suo trattato \"De aquis urbis Romae\", \u00e8 l'unica e pi\u00f9 autorevole fonte per la conoscenza delle leggi, editti e decreti sull'argomento (in particolare la \"lex Quinctia\" proposta dal console Quinzio Crispino nel 9 a.C., di cui Frontino riporta il testo integrale), nonch\u00e9 sulle specifiche tecniche, le misurazioni e le metodologie costruttive e distributive.\n\"Aqua Appia\".\nL'acquedotto venne costruito dai censori Appio Claudio Cieco (da cui riprende il nome) e Caio Plauzio Venox nel 312 a.C. e captava sorgenti lungo una strada secondaria che si staccava dalla via Prenestina, tra il VII e l'VIII miglio.\nRoma intraprese la sua costruzione durante la seconda guerra sannitica (327-304 a.C.) e in concomitanza con la costruzione della via Appia, dando prova della propria forza e capacit\u00e0 di pianificazione.\nIl condotto era quasi completamente sotterraneo, alla profondit\u00e0 di circa 15\u00a0m, e la sua lunghezza complessiva era di poco pi\u00f9 di 11 miglia (11.190 passi), pari a ; la portata giornaliera corrispondeva a 841 quinarie, pari a poco pi\u00f9 di 34.000\u00a0m\u00b3.\nDopo l'ingresso in Roma presso Porta Maggiore (nella localit\u00e0 detta \"ad spem veterem\"), si dirigeva verso il Celio e l'Aventino, e terminava nei pressi della porta Trigemina, nel Foro Boario.\nFu restaurato prima nel 144 a.C., a opera del pretore Quinto Marcio Re, poi in concomitanza con la costruzione dell\u2018acquedotto dell\"aqua Marcia\", nel 33 a.C., a cura di Agrippa, e infine tra l'11 ed il 4 a.C., a opera di Augusto, che ne potenzi\u00f2 la portata fino a 1.825 quinarie, pari a 75.737\u00a0m\u00b3 (876 litri al secondo), captando nuove vene d'acqua presso il VI miglio della via Prenestina\n\"Anio Vetus\".\nIl secondo acquedotto romano venne costruito tra il 272 e il 270 a.C., con il bottino della vittoria contro Taranto e Pirro, da due magistrati appositamente nominati dal Senato (\"duumviri aquae perducendae\"), i censori Manio Curio Dentato e Flavio Flacco; fu il secondo ad occuparsi dell'impresa, essendo il collega morto cinque giorni dopo l'incarico. L'acquedotto ebbe l'appellativo di \"vecchio\" (\"vetus\") solo quando, quasi tre secoli dopo, fu costruito quello dell\"Anio Novus\" (o \"Aniene Nuovo\").\nRaccoglieva le acque dell'Aniene (\"Anio\") nei pressi di Tivoli, all'altezza del XXIX miglio della via Valeria, circa 850\u00a0m a monte di San Cosimato, presso la confluenza nell'Aniene del torrente Fiumicino, tra gli odierni comuni di Vicovaro e Mandela, ovvero in una regione della Sabina che era stata conquistata dallo stesso Manio Curio Dentato poco tempo prima.\nIl condotto era quasi completamente sotterraneo (alcuni ponti, che ne abbreviavano il percorso, vennero edificati in epoche successive) e giungeva in citt\u00e0, come l\"aqua Appia\", nella zona denominata \u201c\"ad spem veterem\"\u201d, per terminare presso la porta Esquilina. La lunghezza dell'acquedotto era di 43 miglia, pari a 63,5\u00a0km circa, dei quali solo 0,221 miglia erano in superficie, su muri di sostegno nei pressi dell'attuale Porta Maggiore. La portata era di 4.398 quinarie giornaliere (pari a 182.517\u00a0m\u00b3 e 2.111 litri al secondo); solo poco pi\u00f9 di met\u00e0, a causa di dispersioni o captazioni abusive, giungeva per\u00f2 a destinazione.\n\"Aqua Marcia\".\nIl terzo acquedotto venne costruito nel 144 a.C. dal pretore Quinto Marcio Re: per questo compito (e per la restaurazione dei due precedenti acquedotti) gli fu assegnata dal Senato la somma considerevole di 180 milioni di sesterzi.\nRaccoglieva l'acqua dell'alto bacino dell'Aniene, attingendo direttamente dalle sorgenti, abbondanti e di ottima qualit\u00e0 e purezza, nei pressi dell'attuale comune di Marano Equo, tra Arsoli ed Agosta, dove ancora oggi \u00e8 possibile riscontrarne tracce nell'ex cava di pietra.\nEra considerata la migliore acqua tra quelle che arrivavano a Roma, e Plinio il Vecchio la defin\u00ec \u201c\"clarissima aquarum omnium\"\u201d e \u201cun dono fatto all'Urbe dagli dei\".\nLa lunghezza dell'acquedotto era di 61,710 miglia, pari a poco pi\u00f9 di 91\u00a0km. Il percorso era sia sotterraneo, sia su arcate (per 7,463 miglia, pari a 11\u00a0km circa, le prime grandi arcate monumentali), un tratto delle quali, per circa 9\u00a0km., fiancheggiava la via Latina. Arrivava a Roma nella localit\u00e0 \"\"ad spem veterem\" presso Porta Maggiore, come gli acquedotti precedenti, scavalcava quindi la via Tiburtina su un arco che fu poi trasformato nella Porta Tiburtina delle mura aureliane e terminava in prossimit\u00e0 della porta Viminale. La distribuzione raggiungeva il Campidoglio, mentre un ramo secondario (\"rivus Herculaneus\") serviva il Celio e l'Aventino.\nLa portata alla sorgente era di 4.690 quinarie, pari a ben 194.365\u00a0m\u00b3 e a 2.251 litri per secondo. Per avere un'idea concreta di tale quantit\u00e0 di acqua, supponendo di avere un serbatoio rettangolare di\u00a0m. 250 x 50 = 12.500\u00a0m\u00b2 di area di base, pressoch\u00e9 la Piazza Navona di Roma, antico Circo Agonale, l'altezza che raggiungerebbe l'acqua in un giorno sarebbe ben\u00a0m. 15,55 (194.365: 12.500). Tanta abbondanza di acqua venne smistata a rinforzo di acquedotti pi\u00f9 poveri, come il successivo \"Aqua Tepula\" (92 quinarie) e l\"Anio vetus\" (162 quinarie).\nOltre a numerosi restauri minori, fu in gran parte ricostruito in seguito ad un incremento di portata, pressoch\u00e9 raddoppiata con la captazione di una nuova sorgente (detta \u201c\"Aqua Augusta\"\u201d), tra l'11 e il 4 a.C., al tempo di Augusto. Nel 213, durante il principato di Caracalla, venne realizzata la diramazione dell'\"aqua Antoniniana\"\" per le nuove terme, che attraversava la via Appia su un arco (\"arco di Druso\"), e un altro ramo secondario fu utilizzato per l'alimentazione delle terme di Diocleziano.\nL'abbondanza e l'ottima qualit\u00e0 dell'acqua spinsero in tempi recenti papa Pio IX a ripristinare l'acquedotto, che fu nuovamente inaugurato l'11 settembre 1870.\n\"Aqua Tepula\".\nL'ultimo acquedotto dell'et\u00e0 repubblicana, il quarto, venne costruito dai censori Caio Servilio Cepione e Lucio Cassio Longino nel 125 a.C. Il nome era dovuto alla temperatura \"tiepida\", a 16-17 gradi, dell'acqua.\nCaptava sorgenti situate nella zona vulcanica dei Colli Albani, dette della \u201cPantanella\u201d e dell'\u201dAcqua Preziosa\u201d, al X miglio della via Latina.\nIl percorso dell'acquedotto aveva una lunghezza di 18\u00a0km, dei quali 9.580\u00a0m sulle arcuazioni dell\"Aqua Marcia\".\nNel 33 a.C. fu ristrutturato e modificato da Agrippa e fu fatto confluire nel nuovo condotto dell\"Aqua Iulia\", dal quale si separava nuovamente nei pressi della citt\u00e0. Correva, quindi, in un condotto distinto sopra gli archi dell\"aqua Marcia\", insieme all\"Aqua Iulia\", e giungeva in citt\u00e0 \u201c\"ad spem veterem\"\u201d presso Porta Maggiore, seguendo poi lo stesso percorso dell\"Aqua Marcia\" fino alla Porta Viminale, nei pressi dell'odierna Stazione Termini, e poi alla Porta Collina, nell'attuale Via XX Settembre.\nLa portata giornaliera definitiva, una delle pi\u00f9 basse, era di 445 quinarie (pari a circa 18.467\u00a0m\u00b3), 92 delle quali provenivano per diramazione dall\"Aqua Marcia\" e 163 dall\"Anio novus\", costruito per\u00f2 circa 170 anni pi\u00f9 tardi. A queste vanno aggiunte le 1.206 quinarie dell\"Aqua Iulia\", le cui acque arrivavano praticamente insieme alla destinazione.\n\"Aqua Iulia\".\nIl quinto acquedotto romano venne costruito da Agrippa nel 33 a.C. e prese il nome dalla \"gens Iulia\", il \u201ccasato\u201d di cui faceva parte l'imperatore Augusto. Venne unito in un unico condotto con quello dell\"aqua Tepula\", ed in seguito restaurato dallo stesso Augusto tra l'11 e il 4 a.C.\nRaccoglieva l'acqua da sorgenti nel territorio tuscolano, al XII miglio della via Latina, identificate presso l'attuale ponte degli \u201cSquarciarelli\u201d, nel comune di Grottaferrata. Arrivava a Roma, come gli acquedotti precedenti, nella localit\u00e0 \u201c\"ad spem veterem\"\u201d, presso Porta Maggiore, e seguiva poi lo stesso percorso dell\"Aqua Marcia\" fino alla porta Viminale.\nIl percorso complessivo era pari a 15.426 miglia romane, pari a quasi 23\u00a0km, dei quali circa 11 in superficie; la portata originaria era di 1.206 quinarie (pari a 50.043\u00a0m\u00b3 al giorno, cio\u00e8 579 litri al secondo), e in seguito (con il condotto parzialmente fuso con quello dell\"Aqua Tepula\") fu accresciuta di 92 quinarie provenienti dall\"Aqua Marcia\" e di altre 163 dall\"Anio Novus\".\nL\"aqua Iulia\", cos\u00ec arricchita e fusa con la \"Tepula\", riforniva il Celio, l'Esquilino, il Viminale, il Quirinale, il Campidoglio, il Palatino, il Piccolo Aventino e il Foro Romano.\nFu probabilmente una diramazione di questo acquedotto, di cui sono visibili alcune arcate, ad alimentare la fontana monumentale di Piazza Vittorio, costruita sotto Alessandro Severo (il \u201c\u2018\u2018nymphaeum Alexandri'\u2019\u201d o \"Trofei di Mario\").\n\"Aqua Virgo\".\nAnche il sesto acquedotto venne costruito da Agrippa (gi\u00e0 tre volte console e all'epoca senza pi\u00f9 nessuna magistratura) che lo inaugur\u00f2 il 9 giugno del 19 a.C., a servizio dell'impianto termale del Campo Marzio.\nLe sorgenti erano all'VIII miglio della via Collatina nell\"Agro Lucullano\", a poca distanza dal corso dell'Aniene. Il nome deriva, secondo una leggenda, dalla fanciulla che avrebbe indicato ai soldati il luogo della sorgente, ma, pi\u00f9 probabilmente, si riferisce alla purezza dell'acqua.\nIl percorso dell'acquedotto era di 20\u00a0km, quasi tutto sotterraneo tranne 2\u00a0km in superficie. La portata giornaliera era di 2.504 quinarie (pari a 103.916\u00a0m\u00b3 e 1.202 litri al secondo).\nIl percorso seguiva la via Collatina, in parte su arcate, e raggiungeva la citt\u00e0 alle pendici del Pincio. Da qui, successive arcate di epoca claudiana (in parte conservate in via del Nazareno e nel vicino complesso della Rinascente) attraversavano il Campo Marzio, scavalcando l'attuale via del Corso (la \"via Lata\") sull'\"arco di Claudio\", un'arcata dell'acquedotto monumentalizzata per celebrare la conquista della Britannia ad opera di questo imperatore.\nDopo i danni arrecati dai Goti di Vitige nel 537, l\"acqua Virgo\" venne costantemente restaurata: da papa Adriano I nell'VIII secolo, dal Comune nel XII secolo, e soprattutto da Niccol\u00f2 V nel 1453, che affid\u00f2 i lavori a Leon Battista Alberti, ne increment\u00f2 la portata e la ribattezz\u00f2 \"Acqua Vergine\". Restaurata ancora da Paolo IV, Sisto IV, Pio IV, Pio V, Benedetto XIV, Pio VI, e nel 1936 prolungata fino al Pincio, \u00e8 l'unico degli undici acquedotti antichi tuttora funzionante. Oggi alimenta fontane grandi e piccole fra i rioni Trevi, Colonna e Campo Marzio: la fontana di Trevi e la fontana della Barcaccia a piazza di Spagna (con le condutture di alimentazione che danno il nome a via dei Condotti), la fontana dei Quattro Fiumi a piazza Navona, ma anche la fontanella di vicolo della Spada di Orlando.\nSecondo Sesto Giulio Frontino, 200 quinarie erano riservate per il suburbio, 1.457 erano riservate alle opere pubbliche, 509 alla casa imperiale, e le restanti 338 alle concessioni private, il tutto distribuito attraverso 18 \"castella\" (centri di distribuzione secondari).\n\"Aqua Alsietina\".\nAnche noto come \u201c\"aqua Augusta\"\u201d, il settimo acquedotto di Roma fu costruito sotto Augusto nel 2 a.C. a servizio della naumachia, il lago artificiale per spettacoli di combattimenti navali che l'imperatore aveva appena fatto costruire nella zona di Trastevere.\nRaccoglieva l'acqua del lago di Martignano (il cui nome latino era \"lacus Alsietinus\"), nei pressi del lago di Bracciano.\nLa portata giornaliera dell'acquedotto era di sole 392 quinarie (pari a 188 litri al secondo, cio\u00e8 16.228\u00a0m\u00b3 al giorno): di queste, 254 erano riservate all'uso dell'imperatore e le restanti 138 venivano concesse in uso ai privati.\nIl percorso, interamente sotterraneo tranne un tratto di circa 500 metri, era lungo quasi 33\u00a0km., di cui si conosce con una certa approssimazione solo il tratto iniziale di circa 200\u00a0m., corrispondente al cunicolo sotterraneo da cui veniva presa l'acqua dal lago. Entrava in Roma nei pressi dell'attuale Porta San Pancrazio, per poi scendere verso Trastevere e raggiungere la zona di Piazza San Cosimato dove si trovava la \"Naumachia Augusti\".\nA seguito di un consistente intervento di restauro, un nuovo condotto fu realizzato da Traiano nel 109 d.C., solo parzialmente coincidente con quello originario.\nRisulta che ancora nel III secolo la naumachia fosse funzionante, ma venne abbandonata poco dopo anche a causa di un rilevante abbassamento del livello del lago di Martignano (circa 30\u00a0m), dovuto comunque a cause naturali, che lasci\u00f2 in secco il canale di alimentazione. Fu in parte ripristinato da papa Paolo V che, nel 1612, ne utilizz\u00f2 la struttura e le acque (il livello del lago era di nuovo cresciuto) per la costruzione dell'Acqua Paola.\n\"Aqua Claudia\".\nLacquedotto Claudio fu iniziato (insieme a quello dell\"Anio novus\") da Caligola nel 38 e terminato da Claudio nel 52.\nRaccoglieva le acque, di ottima qualit\u00e0, da sorgenti nell'alta valle dell'Aniene presso i monti Simbruini, e terminava il suo percorso \u201c\"ad spem veterem\"\u201d, presso Porta Maggiore, la monumentalizzazione degli archi che scavalcavano le vie Prenestina e Labicana, pi\u00f9 tardi inserita nelle mura aureliane.\nDal VII miglio della via Latina correva su arcate, condivise con l\"Anio novus\", tuttora in parte conservate nel Parco degli Acquedotti. Nella localit\u00e0 di Tor Fiscale incrociava due volte, scavalcandolo, l'acquedotto dell\"Aqua Marcia\", formando una sorta di recinto trapezoidale, che venne utilizzato come fortificazione dagli Ostrogoti di Vitige, in lotta con Belisario nel 539 (\"Campo Barbarico\").\nUn ramo secondario, costruito ad opera di Nerone (\"arcus Neroniani\") se ne distaccava per dirigersi verso il Celio, nella parte occupata dalla \"Domus Aurea\", la residenza imperiale; successivamente lo stesso ramo fu prolungato da Domiziano a servizio dei palazzi imperiali del Palatino, scavalcando su altissime arcate la valle tra questo e il Celio.\nLa portata giornaliera, la maggiore di tutte, era di 4.607 quinarie, pari a 191.190\u00a0m\u00b3 e 2.211 litri al secondo. Secondo Sesto Giulio Frontino, il percorso era complessivamente lungo 46.406 miglia (pari a oltre 68\u00a0km), delle quali 54\u00a0km in canale sotterraneo e 16\u00a0km sopra terra: di questi ultimi, quasi 5\u00a0km erano su ponti e quasi 11 su arcate. A causa delle erogazioni intermedie e delle intercettazioni abusive, solo 3.312 quinarie giungevano alla \u201c\"piscina limaria\"\u201d e solo e 2.855 quinarie al \"castello\" (\"castellum\") terminale, dove l'acqua si mescolava a quella dell\"Anio novus\".\n\"Anio Novus\".\nCome l'Acquedotto Claudio, anche l\"Anio novus\" fu iniziato da Caligola nel 38 e terminato da Claudio nel 52.\nCaptava le acque nell'alta valle dell'Aniene, direttamente dal fiume, e terminava \u201c\"ad spem veterem\"\u201d, presso Porta Maggiore.\nIl percorso dell\"Anio Novus\" era il pi\u00f9 lungo di tutti, misurando quasi 87\u00a0km (58.700 miglia), dei quali 73 in canale sotterraneo e 14 in superficie. Di questi ultimi, circa 7\u00a0km coincidevano con le arcuazioni dell\"aqua Claudia\" a cui, a partire dal VII miglio della via Latina, l\"Anio Novus\" fu sovrapposto.\nLa portata giornaliera, la maggiore di tutte, era di 4.738 quinarie, pari a 196.627\u00a0m\u00b3 e 2.274 litri al secondo.\n\"Aqua Traiana\".\nL'acquedotto venne costruito dall'imperatore Traiano nel 109, con parziale riutilizzazione del condotto dell\"Aqua Alsietina\". Raccoglieva le acque di sorgenti sui monti Sabatini, presso il lago di Bracciano (\"lacus Sabatinus\").\nLa lunghezza complessiva era di circa 57\u00a0km e la portata giornaliera di circa 2.848 quinarie, pari a poco meno di 118.200\u00a0m\u00b3.\nRaggiungeva la citt\u00e0 con un percorso in gran parte sotterraneo lungo le vie Clodia e Trionfale e poi su arcate lungo la via Aurelia, entrando a Roma sul colle Gianicolo, sulla riva destra del fiume Tevere.\nTagliato una prima volta durante l'assedio di Roma da parte degli Ostrogoti di Vitige, nel 537, fu restaurato da Belisario. Per i danni ancora subiti dai Longobardi, fu di nuovo restaurato a pi\u00f9 riprese tra l'VIII e il IX secolo, e fu infine ricostruito come Acqua Paola nel XVII secolo.\n\"Aqua Alexandrina\".\nL'ultimo degli undici grandi acquedotti dell'antica Roma fu costruito durante il principato di Alessandro Severo, intorno al 226.\nRaccoglieva l'acqua del Pantano Borghese, sulla via Prenestina, alle falde del colle di Sassolello, a 3\u00a0km dall'odierno comune di Colonna: le medesime sorgenti furono successivamente utilizzate da papa Sisto V per la costruzione del suo acquedotto dell'Acqua Felice.\nCon un percorso misto, sotterraneo e con viadotti per superare le vallate, entrava in Roma \"ad spem veterem\", presso Porta Maggiore, e si dirigeva nel Campo Marzio, dove lo stesso Alessandro Severo, nel 226, aveva restaurato le Terme di Nerone, da allora quindi conosciute come \"Thermae Alexandrinae\", dotate in tal modo di un autonomo rifornimento idrico.\nIl percorso complessivo era di 22\u00a0km e la portata giornaliera pari a 21.632\u00a0m\u00b3.\nAcquedotti di epoca rinascimentale e moderna.\nIl sistema di distribuzione delle acque potabili a Roma era, fino a circa met\u00e0 del secolo scorso, privo di cloro e molto \"identitario\": gli abitanti dei rioni conoscevano l'acquedotto che alimentava le loro fontane, grandi e piccole, e distinguevano il sapore di un'acqua dall'altra. La distribuzione era assicurata da figure professionali come i \"fontanieri\", ed era oggetto di trattative e regal\u00ece, grandi o piccole a seconda dell'importanza dell'utente. Ad esempio i Farnese, quando ebbero ottenuto l'acqua per alimentare le fontane di piazza Farnese, in segno di gratitudine e per pubblica utilit\u00e0 fecero aprire la fontana del Mascherone a via Giulia, che con la sua grande vasca serviva, oltre che al popolo, anche all'abbeverata degli animali.\nDall'epoca rinascimentale, la storia degli acquedotti si fonde con quella delle fontane di Roma.\nAcqua Felice.\nDopo oltre tredici secoli e mezzo dalla realizzazione dell'ultimo acquedotto, definitivamente crollato l'impero romano, trascorso anche tutto il medioevo, un nuovo acquedotto venne costruito tra il 1585 e il 1587 da Matteo Bortolani e soprattutto da Giovanni Fontana (che dovette correggere gli errori di progettazione del collega), durante il pontificato di papa Sisto V (al secolo Felice Peretti, da cui, appunto, il nome dell'acquedotto), riutilizzando le sorgenti dell\"Aqua Alexandrina\" e altre delle zone limitrofe.\nEra destinato all'approvvigionamento idrico delle zone dei colli Viminale e Quirinale, ma verosimilmente l'intenzione primaria era di rifornire d'acqua la villa papale che si estendeva su entrambi i colli.\nIl condotto, che superava la via Tuscolana scorrendo sopra la cosiddetta Porta Furba, entrava a Roma presso la porta Tiburtina (allora porta San Lorenzo) passando sopra l'Arco di Sisto V e terminava con la criticatissima e molto discussa Fontana del Mos\u00e8, oggi visibile in piazza San Bernardo.\nAcqua Paola.\nL'acquedotto, sull'antico tracciato dall\"Aqua Traiana\", fu ricostruito su un progetto del 1605 per volere di papa Paolo V, ad opera di Giovanni Fontana, Carlo Maderno ed altri, per l'approvvigionamento idrico del Gianicolo e della sottostante area di Trastevere, ma in realt\u00e0 il pontefice mirava soprattutto a poter disporre di una cospicua riserva d'acqua per i giardini della sua residenza vaticana. Per ridurre i tempi di costruzione, l'intero percorso di circa 64,4\u00a0km fu suddiviso in sezioni pi\u00f9 piccole, affidate ciascuna ad un diverso architetto, che lavoravano in contemporanea. Iniziati i lavori nel 1608, nel 1610 l'acqua raggiunse la sommit\u00e0 del Gianicolo. Il test del flusso fu un disastro: la pressione era talmente forte che ruppe i \u201crubinetti\u201d e inond\u00f2 il Gianicolo, producendo diversi danni. Ripristinata la normalit\u00e0 l'abbondanza d'acqua fu utilizzata anche come forza motrice per l'alimentazione di alcuni mulini.\nL'acquedotto termina con la Fontana (Mostra) dell'Acqua Paola sul Gianicolo, realizzata nel 1611 poco distante dall'attuale Porta San Pancrazio.\nCos\u00ec scarsi erano il valore e la qualit\u00e0 che il popolo riconosceva all'acqua Paola, da essere diventata proverbiale: di una medicina di nessun valore o effetto, ad esempio, si dice ancora che cura \"come l'Acqua Paola\".\nAcqua Pia Antica Marcia.\nVerso la met\u00e0 del XIX secolo papa Pio IX dispose la ricostruzione dell'antico acquedotto dell\"Aqua Marcia\".\nLa gestione del nuovo acquedotto fu affidata, nel 1868, alla societ\u00e0 \"Acqua Pia Antica Marcia SpA\", il cui marchio si pu\u00f2 ancora rinvenire su alcune fontane e tombini, che rimase a lungo una delle principali fornitrici di approvvigionamento idrico della citt\u00e0. Con l'espandersi della citt\u00e0, nel 1929 fu necessario incrementare l'approvvigionamento con la captazione di una fonte secondaria da immettere nell'acquedotto, situata nel comune di Agosta, ma la societ\u00e0 riusc\u00ec a completare l'ampliamento solo dopo la fine della seconda guerra mondiale per la forte resistenza degli abitanti del paese.\nLa mostra terminale dell'acquedotto \u00e8 costituita dalla Fontana delle Naiadi in piazza della Repubblica.\nAcquedotto del Peschiera-Capore.\nIniziato nel 1937 (da un progetto la cui elaborazione risaliva al 1908) ha cominciato a fornire acqua alla citt\u00e0 solo nel 1949. Trasporta le acque delle sorgenti carsiche del fiume Peschiera, affluente del Velino, captate nei pressi di Cittaducale (Provincia di Rieti).\nDopo varie interruzioni e riprese l'opera fu portata a termine nel 1980 con la captazione di altre acque: le sorgenti delle Capore, nei pressi del comune di Casaprota (RI), affluenti nel fiume Farfa.\nCon i suoi circa litri d'acqua al secondo, una lunghezza di circa 130\u00a0km (di cui il 90% in sotterranea) e l'alimentazione di una centrale idroelettrica, l'acquedotto del Peschiera-Capore \u00e8 considerato uno dei pi\u00f9 grandi e complessi sistemi idrici artificiali del mondo. Questa grande opera di ingegneria idraulica fornisce complessivamente l'85% dell'acqua consumata a Roma, che pu\u00f2 cos\u00ec usufruire di abbondante acqua di sorgente anzich\u00e9 di acqua fluviale purificata, come accade per Londra o Parigi.\nAvendo origine in bacini sotterranei profondi e della stessa natura, le acque delle Sorgenti Peschiera-Capore presentano ottime caratteristiche qualitative naturali tali da non richiedere alcun trattamento correttivo. La caratteristica principale \u00e8 data dalla loro durezza (ben conosciuta dai romani), in media 34\u00b0 Francesi.\nAcquedotto Appio-Alessandrino.\nRealizzato tra il 1963 e il 1968, l'Acquedotto Appio-Alessandrino \u00e8 l'ultimo degli acquedotti per l'approvvigionamento d'acqua di Roma. Realizzato per la fornitura idrica di quartieri e borgate a sud-est della citt\u00e0 (Borghesiana, Torre Gaia, Tuscolano, Prenestino, E.U.R., Laurentino, Acilia ed Ostia) \u00e8 il potenziamento dell'Acquedotto Felice, captando l'acqua di falda dalle antiche sorgenti, appositamente ampliate, dell'Acquedotto Alessandrino, oltre a nuove riserve nei pressi di Finocchio e di Torre Angela."}
{"id": "102863", "revid": "44876", "url": "https://it.wikipedia.org/wiki?curid=102863", "title": "Serie C2 1990-1991", "text": "La Serie C2 1990-1991 \u00e8 stata la 13\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 16 settembre 1990 ed \u00e8 terminata il 30 giugno 1991.\nStagione.\nNovit\u00e0.\nLa stagione 1990-1991 \u00e8 l'ultima con 72 squadre partecipanti e 4 gironi. In tale annata viene attuata la riforma della Serie C2: l'obiettivo fu quello di eliminare un girone, portando i raggruppamenti da 4 a 3. Le retrocessioni passarono da 12 a 18, quattro per ogni girone pi\u00f9 due altre squadre perdenti del girone di qualificazione tra le quint'ultime classificate. Spareggi che risultarono inutili per determinare le retrocessioni, in quanto le squadre perdenti vennero successivamente ripescate a completamento dell'organico.\nAggiornamenti.\nLe seguenti squadre non si iscrivono al campionato:\nAl posto di queste squadre, e dell', vengono ripescate il , il , il dalla C2 della stagione precedente, e il e dal Campionato Interregionale\nL'Associazione Calcio Palazzolo-Telgate cambia denominazione in \"Associazione Calcio Palazzolo\".\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nPlay-out intergirone.\nClassifica.\nLegenda:\nRegolamento:"}
{"id": "102864", "revid": "83531", "url": "https://it.wikipedia.org/wiki?curid=102864", "title": "Vittorio Adorni", "text": "Professionista dal 1961 al 1970, vinse il Giro d'Italia 1965 e il campionato del mondo 1968.\nCarriera.\nEsord\u00ec fra i professionisti nel 1961. Adorni corse negli anni in cui esplose la rivalit\u00e0 Gimondi-Merckx (quest'ultimo in seguito suo compagno di squadra alla Faema), ma nonostante ci\u00f2 nel corso della sua carriera, durata dieci anni, raccolse numerosi successi.\nNel suo palmar\u00e8s figura tra gli altri il Giro d'Italia del 1965, quando batt\u00e9 di 11'26\" Italo Zilioli e di 12'57\" proprio Gimondi; da allora simili vantaggi nella \"corsa rosa\" non si sono pi\u00f9 ripetuti.\nTre anni pi\u00f9 tardi, nel 1968, arriv\u00f2 la sua vittoria pi\u00f9 prestigiosa, il campionato mondiale su strada di Imola, dove, pur non presentandosi nel lotto dei favoriti, riusc\u00ec a trionfare con un tentativo da lontano a novanta chilometri dal traguardo, che lo port\u00f2 al successo con un vantaggio di 9'50\" su Herman Van Springel e 10'18\" su Michele Dancelli. Quella fu l'unica vittoria di rilievo di Adorni in una gara in linea, nelle quali ottenne tuttavia molti piazzamenti di prestigio (ha concluso fra i primi dieci almeno un'edizione di tutte le classiche monumento, salendo sul podio una volta alla Milano-Sanremo e tre volte alla Liegi-Bastogne-Liegi).\nIn totale in carriera ha vinto 60 corse professionistiche e vestito complessivamente per 19 giorni la maglia rosa di leader del Giro.\nGi\u00e0 durante la carriera agonistica incominci\u00f2 ad avere contatti col mondo della televisione. A differenza dei suoi colleghi, Adorni appariva spigliato e a suo agio davanti alle telecamere, cosa che ne accrebbe la popolarit\u00e0 tra il pubblico e gli spettatori; durante il vittorioso Giro del 1965 Sergio Zavoli lo volle come opinionista fisso al \"Processo alla tappa\", mentre nell'anno del successo mondiale divent\u00f2 conduttore, assieme a Liana Orfei, del telequiz \"Ciao mamma\" sulla Seconda Rete. Per via della sua competenza e capacit\u00e0 di linguaggio nell'analisi delle corse, viene considerato un precursore dei successivi commentatori tecnici.\nLasciata l'attivit\u00e0 agonistica, prosegu\u00ec per un certo periodo la professione di commentatore televisivo. Per due anni fu poi direttore sportivo alla Salvarani, mentre nel 1973 ebbe lo stesso incarico alla Bianchi-Campagnolo. Ha in seguito ricoperto la carica di presidente del Consiglio del ciclismo professionistico all'interno dell'Unione Ciclistica Internazionale, nonch\u00e9 dal 2006 al 2009 quella di assessore allo Sport del Comune di Parma."}
{"id": "102865", "revid": "125382845", "url": "https://it.wikipedia.org/wiki?curid=102865", "title": "Djavan", "text": "Djavan combina i ritmi tradizionali sudamericani con la musica popolare statunitense, europea ed africana. In Italia \u00e8 famoso per le proficue collaborazioni con Loredana Bert\u00e8 e con Fiorella Mannoia.\nBiografia.\nDjavan \u00e8 nato da una famiglia povera a Macei\u00f3 (capitale dello Stato di Alagoas, nel nord-est del Brasile). Il padre era di origine olandese e la mamma di origini africane. La madre che faceva la lavandaia, specie durante il lavoro, amava intonare le canzoni di \u00c2ngela Maria e Nelson Gon\u00e7alves.\nDurante l'adolescenza impar\u00f2 a suonare la chitarra da autodidatta. Alla passione per la musica affiancava quella per il gioco del calcio. A diciotto anni form\u00f2 il gruppo \"Luz, Som, Dimens\u00e3o\" (LSD - \"Luce, Suono, Dimensione\"), con il quale suonava nei club, nelle spiagge e nelle chiese di Macei\u00f3. Nel repertorio il gruppo aveva molti brani dei Beatles. L'anno dopo prese a dedicarsi a tempo pieno alla musica.\nNel 1973 si trasfer\u00ec a Rio de Janeiro e inizi\u00f2 a cantare nei locali notturni. Dopo aver partecipato a molti festival, ottenne una certa popolarit\u00e0 e, nel 1976, registr\u00f2 il suo primo album \"A Voz, o Viol\u00e3o e a Arte de Djavan\". Nell'album c'era il brano \"Flor de Lis\", che divenne uno dei suoi pi\u00f9 grandi successi.\nNegli album che seguirono si fecero evidenti nella sua musica le sue passioni e influenze musicali, l'africana in particolare, e vennero fuori veri e propri hits come \"A\u00e7a\u00ed\", \"Sina\" e \"Samurai\" impreziosita dall'armonica di Stevie Wonder. \nNel 1999, il suo doppio cd live \"Ao Vivo\" ha venduto 1.200.000 copie e la canzone \"Acelerou\" \u00e8 stata nominata miglior canzone brasiliana ai Latin Grammy Awards.\nNel 2015 ha ricevuto un Latin Grammy Award onorario. Nello stesso anno ha pubblicato l'album \"Vidas Pra Contar\".\nLe composizioni di Djavan sono state eseguite, tra gli altri, da: Al Jarreau, Toots Thielemans, Carmen McRae, Manhattan Transfer, Loredana Bert\u00e8, Fiorella Mannoia, Zucchero Fornaciari, Lee Ritenour, Randy Brecker e, in Brasile, da Caetano Veloso, Chico Buarque, Gal Costa, Lenine, Maria Beth\u00e2nia, Jo\u00e3o Bosco, Rosa Passos, Dori Caymmi e Nana Caymmi (figli di Dorival Caymmi), Eliane Elias, Daniela Mercury, Ney Matogrosso, Dominguinhos, Johnny Alf.\nVita privata.\nDjavan \u00e8 padre dei cantanti Fl\u00e1via Virginia e Max Viana e del musicista Jo\u00e3o Viana. Ha divorziato dalla moglie Aparecida dopo aver ammesso la relazione extraconiugale con l'attrice Patr\u00edcia Pillar, conclusasi peraltro rapidamente."}
{"id": "102868", "revid": "200568", "url": "https://it.wikipedia.org/wiki?curid=102868", "title": "Eridano", "text": ""}
{"id": "102869", "revid": "1494169", "url": "https://it.wikipedia.org/wiki?curid=102869", "title": "Fight Club", "text": ""}
{"id": "102870", "revid": "287204", "url": "https://it.wikipedia.org/wiki?curid=102870", "title": "Dag Hammarskjold", "text": ""}
{"id": "102871", "revid": "767487", "url": "https://it.wikipedia.org/wiki?curid=102871", "title": "Skank", "text": "Skank \u00e8 un gruppo pop / reggae / ska brasiliano fondato nel 1991 a Belo Horizonte, Minas Gerais; \u00e8 uno dei gruppi pi\u00f9 famosi e amati in Brasile. Fino al 2004 il numero totale di album venduti \u00e8 stato di circa 5 milioni di copie. In Italia la loro canzone pi\u00f9 famosa \u00e8 \"Garota nacional\", del 1997."}
{"id": "102873", "revid": "123143123", "url": "https://it.wikipedia.org/wiki?curid=102873", "title": "Serie C2 1991-1992", "text": "La Serie C2 1991-1992 \u00e8 stata la 14\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 8 settembre 1991 ed \u00e8 terminata il 12 luglio 1992.\nStagione.\nNovit\u00e0.\nA causa della riforma dei campionati questa fu la prima edizione con tre gironi invece che quattro. Il meccanismo per le retrocessioni prevedeva la retrocessione diretta delle ultime tre di ogni girone. Le tre quart'ultime invece disputarono un play-out con la formula di girone con partite di andata e ritorno dove solo la prima squadra classificata si guadagnava il diritto di rimanere in Serie C2.\nAggiornamenti.\nIl neoretrocesso fallisce e non si iscrive al campionato, ripartendo dal Campionato Interregionale. Per analoghi problemi finanziari sia il che la non si iscrivono al campionato. Al loro posto vengono ripescate tre squadre retrocesse l'anno prima: il , l' e il .\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nPlay-out intergirone.\nDopo lo svolgimento del girone, permanendo una situazione di parit\u00e0, si decise di procedere in scontri di eliminazione diretta. Il primo spareggio fu tra la e il . La vincitrice avrebbe incontrato il . Chi avesse vinto quest'ultimo scontro ottenne la salvezza."}
{"id": "102882", "revid": "198277", "url": "https://it.wikipedia.org/wiki?curid=102882", "title": "Sven-G\u00f6ran Eriksson", "text": "Noto con il diminutivo di \"Svennis\", nei suoi oltre quarant'anni di carriera \u00e8 divenuto l'unico ad aver centrato il \"double\", costituito dalla vittoria del campionato e della coppa federale nello stesso anno, in tre paesi diversi: Svezia, Portogallo e Italia. In queste tre nazioni vanta un totale di cinque campionati (tra cui lo scudetto laziale nel 2000) e dieci tra coppe federali e supercoppe. In quest'ambito ha vinto quattro volte la Coppa Italia (con Roma, Sampdoria e Lazio \u2013 due volte): un record tra gli allenatori, condiviso con Roberto Mancini e Massimiliano Allegri. L'affermazione con tre squadre diverse costituisce a sua volta un record \u2013 ancora condiviso con Mancini \u2013, ed \u00e8 l'unico allenatore ad averne vinte due con due squadre della stessa citt\u00e0 (Roma).\nIn ambito europeo ha condotto la Lazio alla vittoria in Coppa delle Coppe e Supercoppa UEFA (perdendo anche una finale di Coppa UEFA), e l'IFK G\u00f6teborg al successo in Coppa UEFA. Prima del suo arrivo nessuna delle due societ\u00e0 aveva mai disputato una finale europea. Col Benfica ha disputato una finale di Coppa UEFA e una di Coppa dei Campioni, quest'ultima persa di misura contro il Milan di Arrigo Sacchi. \u00c8 l'allenatore con il maggior numero di presenze nelle competizioni internazionali sulla panchina della Lazio (43).\nNel 2001 \u00e8 diventato commissario tecnico della nazionale inglese, ruolo che ha ricoperto fino al 2006, guidando la squadra fino ai quarti nei Mondiali 2002 e 2006 e agli Europei 2004. Dopo una breve esperienza nel campionato inglese, e una sulla panchina della Nazionale messicana, ha guidato la Costa d'Avorio ai Mondiali 2010, per poi tornare ad allenare in Premier League. Nella parte finale della carriera ha guidato alcuni club del campionato cinese e per un breve periodo anche la Nazionale filippina nella Coppa d'Asia 2019.\nBiografia.\nSven-G\u00f6ran Eriksson \u00e8 nato a Sunne ed \u00e8 cresciuto a Torsby, nella contea di V\u00e4rmland, dove molti, come lui, discendono da famiglie finlandesi emigrate decenni prima in quella zona. Suo padre, anche lui di nome Sven, era un conducente di autobus e sua madre, Ulla, lavorava in un negozio di tessuti; il nucleo familiare era completato dal fratello minore Lars-Erik.\nHa due figli, Johan e Lina, nati dal matrimonio con Ann-Christine Pettersson, dalla quale divorzia nel 1994. \nNell'autunno del 1997, il tecnico svedese conosce l'affascinante avvocatessa italoamericana Nancy Dell'Olio, con la quale, dopo alcuni mesi, inizia una lunga relazione, ma dopo i vari flirt che ha avuto tra le altre con l'attrice Debora Caprioglio, la conduttrice televisiva svedese Ulrika Jonsson e poi con la segretaria della Federazione calcistica inglese, Faria Alam, Eriksson e la Dell'Olio chiudono la loro storia nell'agosto 2007.\nNel novembre 2013, il libro autobiografico dell'allenatore scandinavo, dal titolo \"Sven: My Story\", \u00e8 stato pubblicato in ben sei nazioni. Alcune confessioni che Eriksson svela proprio nel libro riguardo alle numerose avventure romantiche avvenute nonostante il suo legame dell'epoca con Nancy Dell'Olio, inducono quest'ultima a denunciarlo con l'accusa di diffamazione.\nCaratteristiche tecniche.\nAllenatore.\nNel corso della sua carriera Eriksson, che agli inizi si ispir\u00f2 a Tord Grip, suo ex compagno di squadra e allenatore, che prediligeva lo stile di calcio all'inglese che Bob Houghton e Roy Hodgson avevano introdotto nelle loro esperienze nel campionato svedese, ha adottato principalmente moduli di gioco quali il 4-4-2, visto e apprezzato fin dai primi successi con il , e spesso riproposto nelle sue esperienze successive, fino al 4-5-1, messo in pratica a partire dal terzo anno alla ; Eriksson basa il proprio sistema di gioco sulla squadra corta e su una fitta trama di passaggi, caratterizzando l\u2019applicazione dei criteri basilari del gioco a zona, massimizzando piuttosto il ruolo del pressing e l\u2019uso delle fasce, esaltando le doti fisiche e temperamentali dei propri calciatori.\nI principi di gioco di \"Svennis\" sono stati ripresi da numerosi suoi ex giocatori divenuti poi allenatori di successo, tra cui Simone Inzaghi, Diego Simeone, Roberto Mancini e Mat\u00edas Almeyda.\nCarriera.\nGiocatore.\nHa giocato, nel ruolo di terzino, nelle serie minori svedesi con le maglie di Torsby IF, SK Sifh\u00e4lla, KB Karlskoga e V\u00e4stra Fr\u00f6lunda. Ha tuttavia smesso di giocare a calcio nel 1975 a soli 27 anni, a seguito di un grave infortunio al ginocchio.\nAllenatore.\nDegerfors, IFK G\u00f6teborg e Benfica.\nLa sua carriera da coach inizia il 1\u00ba gennaio 1976, quando a soli quasi 28 anni compiuti approda al Degerfors, inizialmente come vice di Tord Grip, suo ex compagno di squadra e allenatore ai tempi del KB Karlskoga, poi, a distanza di un anno esatto, come primo allenatore. Dopo appena due stagioni e la vittoria della Division 3, viene chiamato ad allenare il ben pi\u00f9 prestigioso IFK G\u00f6teborg.\nNelle prime due stagioni vince una Coppa di Svezia, ma \u00e8 nel terzo anno che si impone all'attenzione dell'intera Europa calcistica centrando l'accoppiata campionato-coppa nazionale e guidando la formazione svedese in finale di Coppa UEFA, contro i tedeschi dell'Amburgo: nonostante il G\u00f6teborg non partisse con i favori del pronostico, la squadra di \"Svennis\" si impose con il punteggio aggregato di 4-0 tra andata e ritorno, completando il \"treble\". Quello con l'Amburgo \u00e8 un successo storico per tutto il paese poich\u00e9, per la prima volta, una squadra svedese si impone in una competizione internazionale. A seguito di questa stagione Eriksson lascia il G\u00f6teborg per approdare al blasonato club portoghese del Benfica.\nNel primo anno (1982-1983) alla guida del Benfica il tecnico svedese non dimostra problemi di adattamento, riuscendo subito a vincere la Primeira Liga e la Coppa di Portogallo, e portando la propria squadra alla finale di Coppa UEFA. Nell'anno successivo la sua squadra vince di nuovo il campionato, completando un biennio durante il quale perde solo tre match, con la percentuale di vittorie pari al 76%. Sull'onda di questi successi approda quindi nel campionato italiano.\nEsperienze in Italia e ritorno al Benfica.\nIl 3 luglio 1984 diventa direttore tecnico della . Al suo secondo anno coi \"giallorossi\" va vicino alla conquista dello scudetto con un'esaltante rimonta ai danni della di Giovanni Trapattoni, raggiunta nella terz'ultima giornata, che viene per\u00f2 compromessa da una sconfitta per 3-2 in casa col gi\u00e0 retrocesso nel penultimo turno di campionato. Rimane nella capitale anche la stagione successiva, rassegnando le dimissioni il 5 maggio 1987; nel triennio romanista vincer\u00e0 comunque la Coppa Italia 1985-1986. Il 2 giugno 1987 diventa direttore tecnico della , che guida per il successivo biennio con risultati men che discreti. Lascia la societ\u00e0 toscana il 30 giugno 1989, dopo settimane di aperta polemica per il ridimensionamento tecnico deciso dalla propriet\u00e0 Pontello.\nDecide cos\u00ec di tornare sulla panchina del Benfica, rimanendovi stavolta per un triennio (1989-1992). Vince per la terza volta il campionato portoghese e conquista la Supercoppa di Portogallo, inoltre nella stagione 1989-1990 la sua compagine raggiunge la finale di Coppa dei Campioni dove si trova di fronte il di Arrigo Sacchi, che si era gi\u00e0 imposto nella precedente edizione: stavolta Eriksson non riesce a ripetere l'\"exploit\" del G\u00f6teborg e la sua squadra si arrende ai favoriti rossoneri, seppur per un solo gol (0-1). Il 1\u00ba luglio 1992 lo svedese torna in Italia come direttore tecnico della . Rimane a Genova per cinque anni, vivendo il tramonto dell'era Mantovani: vince la Coppa Italia 1993-1994 e ottiene, nella medesima annata, un terzo posto come miglior risultato in campionato.\nLazio.\nIl 3 giugno 1997 da Genova approda nuovamente a Roma, stavolta sulla sponda Lazio, portandosi dietro il pupillo Roberto Mancini. L'obiettivo del presidente laziale Sergio Cragnotti \u00e8 quello di costruire una squadra che possa competere ai massimi livelli. Al primo anno Eriksson si piazza settimo in campionato e vince quattro derby su quattro (record celebrato con apposita targa al Centro sportivo di Formello). In Coppa Italia la Lazio approda alla finale, dove affronta il Milan: i rossoneri vincono per 1-0 la partita di andata a San Siro e si portano in vantaggio nella partita di ritorno a Roma, andando a segno al primo minuto del secondo tempo. La Lazio, tuttavia, ribalta in sei minuti la situazione, riuscendo a vincere per 3-1 e ad aggiudicarsi il primo trofeo dopo lo scudetto del 1973-1974. Pochi giorni dopo la Lazio, al Parco dei Principi di Parigi, disputa la prima finale europea ufficiale della propria storia, affrontando l' di Gigi Simoni nell'ultimo atto della Coppa UEFA 1997-1998: il club milanese si imporr\u00e0 per 3-0.\nLa seconda annata di Eriksson alla Lazio (1998-1999) si apre con la Supercoppa italiana vinta al delle Alpi di Torino per 1-2 contro la Juventus. Dopo un inizio di campionato non brillante, anche a causa dei lunghi infortuni patiti in quel periodo dal capitano Alessandro Nesta e dall'attaccante Christian Vieri, la Lazio si proietta in testa alla classifica, ma un calo nel finale di stagione permetter\u00e0 la rimonta del Milan di Alberto Zaccheroni, che grazie a sette vittorie consecutive nelle ultime sette giornate si imporr\u00e0 per un punto. In Coppa delle Coppe la Lazio centrer\u00e0 la sua seconda finale UEFA consecutiva. Nella finale di Birmingham gli avversari sono gli spagnoli dello RCD Maiorca, sconfitti per 2-1. Si tratta del secondo successo europeo per Eriksson, il primo ufficiale per la Lazio, proprio nell'ultima edizione della Coppa delle Coppe.\nLa stagione 1999-2000 si apre con la finale di Supercoppa UEFA a Montecarlo, la sesta per lo svedese. L'avversaria \u00e8 il Manchester United di Alex Ferguson, che due mesi prima aveva vinto Champions League, Premier League e FA Cup, guadagnandosi l'appellativo di \"Invincibili\". La Lazio si aggiudica il prestigioso trofeo grazie a una rete di Marcelo Salas nel primo tempo. In campionato la Lazio parte bene e mantiene la testa della classifica per buona parte del girone d'andata. Da gennaio a marzo rallenta vistosamente, il che permette alla Juventus di andare in testa e di allungare fino a +9. La vittoria nel derby e la contemporanea caduta dei bianconeri contro il Milan porta la compagine laziale a -6 dalla squadra di Carlo Ancelotti. La domenica successiva un gol di Diego Simeone decide lo scontro diretto a Torino contro la Juve. La Lazio si porta a -3, lanciandosi in una rimonta testa a testa fino all'ultima giornata, che si concluder\u00e0 col titolo di Campioni d'Italia proprio nell'anno del centenario della societ\u00e0 romana. Il successo del club biancoceleste interrompe il dominio Milan-Juventus in campionato, che durava ormai da ben nove anni. Pochi giorni dopo il titolo, la vittoria in Coppa Italia fa diventare la Lazio la quarta squadra nella storia del calcio italiano a centrare l'accoppiata.\nL'inizio del quarto anno di Eriksson alla guida delle aquile vede la vittoria in Supercoppa italiana: sar\u00e0 il suo ultimo trionfo alla guida della societ\u00e0 capitolina. Di l\u00ec a poco infatti, lo svedese comunica di aver accettato la guida della nazionale inglese, iniziando a dividersi tra i due incarichi. La situazione sembra turbare l'ambiente della squadra, che nel nuovo campionato non si esprime al massimo delle sue potenzialit\u00e0. Ci\u00f2 lo porter\u00e0, il 9 gennaio 2001, a dimettersi. Lascia una formazione che in poco pi\u00f9 di tre anni ha condotto al successo in Campionato, in Coppa Italia, in Supercoppa italiana, in Coppa delle Coppe e in Supercoppa UEFA.\nNazionale inglese.\nNell'autunno 2000, il tecnico accetta la proposta della Football Association di guidare la Nazionale inglese; l'accordo originario prevedeva il suo insediamento a partire dal luglio 2001, ma il rapporto ha inizio gi\u00e0 a gennaio per via delle dimissioni dalla Lazio. Conduce la squadra d'oltre Manica alla qualificazione al Mondiale 2002, distinguendosi in particolare per la vittoria (5-1) contro la Germania. Il primo turno della fase finale viene superato con 5 punti, frutto di un successo contro l'Argentina e dei pareggi con Nigeria e Svezia; dopo aver battuto facilmente la Danimarca negli ottavi, la formazione si arrende nei quarti al Brasile di Scolari.\nL'allenatore brasiliano sconfigge lo svedese anche agli Europei 2004, sedendo sulla panchina dei padroni di casa lusitani; l'Inghilterra approda ai quarti dopo aver vinto 2 partite su 3 del girone eliminatorio, grazie soprattutto ai gol dell'astro nascente Rooney. La sfida con il Portogallo si trascina sino ai supplementari sul risultato di 2-2, prima che i rigori condannino gli inglesi all'eliminazione. Eriksson viene confermato alla guida della Nazionale, incontrando per\u00f2 il disappunto della stampa. Il commissario tecnico viene preso di mira dopo la sconfitta con l'Irlanda del Nord, nell'incontro valido per le qualificazioni ai Mondiali tedeschi. La squadra consegue poi l'accesso al torneo, ma il rapporto con i media si incrina ulteriormente all'inizio del 2006. Gi\u00e0 prima della competizione, viene annunciato l'addio alla Nazionale al termine della rassegna iridata. Anche in quest'occasione, l'Inghilterra viene eliminata ai rigori (e sempre nei quarti di finale) dal Portogallo di Scolari. Subito dopo la partita, Eriksson si dimette dall'incarico.\nIl lustro sulla panchina inglese fu segnato da numerose critiche, rivoltegli principalmente dalla stampa che diffondeva notizie sulla sua relazione con Nancy Dell'Olio.\nManchester City.\nA un anno esatto dalla fine della sua avventura alla guida della nazionale inglese, Eriksson torna ad allenare. Il 26 giugno 2007 il nuovo proprietario della squadra inglese del Manchester City, il magnate thailandese Thaksin Shinawatra, lo ingaggia infatti alla guida del suo club. Nonostante una campagna acquisti imponente, la squadra conclude la stagione al nono posto, qualificandosi per la Coppa UEFA solamente grazie al primo posto della classifica Fair Play della UEFA. Il rapporto tra il City ed Eriksson si concluder\u00e0 di comune accordo il 2 giugno 2008, provocando per\u00f2 lo scontento dei tifosi che organizzano una campagna \"SOS\" (\"Save our Sven\") per trattenere il tecnico. Tentativo che per\u00f2 risulter\u00e0 vano.\nNazionali messicana e ivoriana.\nA cavallo tra le due esperienze inglesi, Eriksson torna ad allenare una Nazionale; il 3 giugno 2008 sostituisce Hugo S\u00e1nchez alla guida della selezione messicana.\nDopo una serie di risultati negativi, tra cui una sola vittoria nelle ultime sette partite di qualificazione a Sudafrica 2010, il 2 aprile 2009 viene licenziato dalla federazione.\nEriksson prender\u00e0 comunque parte alla competizione iridata diventando il 28 marzo 2010 tecnico della Costa d'Avorio, ancora senza un allenatore per i Mondiali sudafricani dopo il licenziamento del bosniaco Vahid Halilhod\u017ei\u0107. La squadra non passa il primo turno.\nIl 2 agosto lascia cos\u00ec l'incarico da CT della compagine africana.\nLeicester City.\nIl 3 ottobre 2010 firma per la squadra inglese del Leicester City, andando a sostituire il partente Paulo Sousa. Il 24 ottobre 2011 viene esonerato dalla dirigenza delle \"Foxes\" per il negativo inizio di campionato nella stagione 2011-2012.\nEsperienze in Cina.\nIl 4 giugno 2013, dopo un periodo di inattivit\u00e0 e aver intrapreso esperienze dirigenziali, Eriksson torna in panchina divenendo tecnico della squadra cinese del Guangzhou R&amp;F portandolo all'8\u00ba posto nella Chinese Super League; l'anno seguente arriva 3\u00ba. L'11 novembre 2014 viene esonerato.\nIl 18 novembre 2014 diventa allenatore del club cinese dello Shanghai SIPG, piazzandosi 2\u00ba nella Chinese Super League 2015 a 2 punti dal Guangzhou Evergrande. L'anno seguente arriva 3\u00ba e il 4 novembre 2016 viene sostituito dal portoghese Andr\u00e9 Villas-Boas.\nIl 5 dicembre viene chiamato a sostituire l'olandese Clarence Seedorf sulla panchina dello Shenzhen, club della seconda divisione cinese. Inizia con 5 vittorie di fila ma nelle successive 8 partite non arriva alcun successo e la squadra scivola dal 1\u00ba al 4\u00ba posto e cos\u00ec il 13 giugno 2017 viene esonerato.\nNazionale filippina.\nNell'autunno 2018 il tecnico svedese accetta la proposta della Federazione calcistica delle Filippine di guidare la nazionale filippina in vista del campionato dell'ASEAN del 2018 e della Coppa d'Asia 2019. Viene esonerato per\u00f2 gi\u00e0 a gennaio dopo 3 sconfitte di fila nella rassegna continentale.\nDirigente.\nNotts County.\nIl 22 luglio 2009, Eriksson \u00e8 stato nominato direttore generale del Notts County, squadra inglese di quarta serie. Lo stratega svedese accetta con entusiasmo la nuova avventura dirigenziale, affascinato dai progetti ambiziosi della nuova societ\u00e0 che ha rilevato il club bianconero. La bont\u00e0 di tale progetto \u00e8 testimoniata dagli acquisti di calciatori del calibro di Sol Campbell e Kasper Schmeichel, anche se il primo disputer\u00e0 una sola gara in maglia bianconera e il secondo verr\u00e0 ceduto a fine stagione.\nIl 12 febbraio 2010, vista la grave crisi finanziaria susseguente a una gestione poco oculata della propriet\u00e0 del Notts County, Eriksson si dimette dall'incarico dopo che il nuovo patron dei \"Magpies\", l'inglese Ray Trew, decide di intraprendere una politica gestionale basata sul risanamento economico. Il manager svedese, per agevolare il passaggio della societ\u00e0 a Trew, rinuncer\u00e0 alla maggior parte dei suoi crediti verso il Notts County. Il nuovo patron defin\u00ec pubblicamente Eriksson come un \u201cabsolute gentleman\u201d. Malgrado un'annata vissuta tra numerose difficolt\u00e0, la squadra che aveva allestito Eriksson otterr\u00e0 la promozione in terza divisione.\nBEC Tero Sasana.\nIl 3 settembre 2012 viene nominato direttore tecnico della squadra thailandese del BEC Tero Sasana, formazione di Thai Premier League, divenendo inoltre responsabile dell'intera pianificazione strategica del club di Bangkok. L'esperienza dirigenziale col club thailandese terminer\u00e0 solo qualche mese pi\u00f9 tardi.\nAl-Nasr.\nIl 21 gennaio 2013, Eriksson decide di accettare il ruolo come direttore tecnico dell'Al-Nasr, formazione di UAE Pro-League, ovvero il massimo campionato degli Emirati Arabi Uniti, che in panchina \u00e8 guidata dall'allenatore italiano Walter Zenga, suo ex giocatore ai tempi della . Il 3 giugno dello stesso anno per\u00f2 rassegna le sue dimissioni dall'incarico."}
{"id": "102883", "revid": "1652635", "url": "https://it.wikipedia.org/wiki?curid=102883", "title": "Anita Ekberg", "text": "Biografia.\nNata in Svezia nel 1931, crebbe in una famiglia numerosa di otto fratelli. Dopo aver vinto il titolo di Miss Svezia nel 1950, si trasfer\u00ec negli Stati Uniti dove il produttore Howard Hughes la introdusse nel mondo del cinema. Dopo un ruolo minore in \"Viaggio al pianeta Venere\" (1953) di Charles Lamont, con protagonisti Gianni e Pinotto, le venne assegnata una parte pi\u00f9 importante accanto a Jerry Lewis e Dean Martin in \"Artisti e modelle\" (1955) di Frank Tashlin. In questi anni a Hollywood si guadagn\u00f2 il soprannome \"The Iceberg\". Nel 1956 ebbe un ruolo da comprimaria nell'ultimo film della coppia Lewis-Martin, \"Hollywood o morte!\", diretta ancora da Frank Tashlin, che le valse un Golden Globe come \"miglior attrice emergente\".\nSempre nello stesso anno King Vidor le affid\u00f2 una parte nel colossal \"Guerra e pace\" (1956), cui seguirono, tra gli altri, \"La donna del ranchero\" (1957) di Gerd Oswald e \"Paris Holiday\" (1958) di Gerd Oswald, al fianco del comico Bob Hope. Dopo aver girato \"Nel segno di Roma\" (1959), diretto da Guido Brignone, in cui vest\u00ec i panni della regina Zenobia che si ribella all'Impero Romano, la Ekberg interpret\u00f2 il ruolo di Sylvia nel film che la rese subito una straordinaria icona, \"La dolce vita\" (1960) di Federico Fellini: la scena del bagno notturno nella Fontana di Trevi diventer\u00e0 un classico che entrer\u00e0 per sempre nella storia del cinema mondiale. Nel 1961 apparve ne \"I mongoli\" di Andr\u00e9 De Toth e in \"A porte chiuse\" di Dino Risi, con il quale fu brevemente fidanzata. \nFellini torn\u00f2 a dirigerla nello straordinario episodio \"Le tentazioni del dottor Antonio\" in \"Boccaccio '70\" (1962), dove la sua provocante bellezza diventa un vero incubo per le notti del Dottor Antonio, un petulante moralista interpretato da Peppino De Filippo, e nella parte di se stessa in \"I clowns\" (1970) e \"Intervista\" (1987), quest'ultimo insieme al suo partner di un tempo Marcello Mastroianni. Nel 1962 venne presa in considerazione per il ruolo di Honey Ryder nel film \"Agente 007 - Licenza di uccidere\" di Terence Young, poi assegnato a Ursula Andress. \nNel 1963 l'attrice fece temporaneo ritorno ad Hollywood, dove recit\u00f2 in \"I 4 del Texas\" di Robert Aldrich, accanto a Dean Martin, Frank Sinatra e Ursula Andress; lo stesso anno affianc\u00f2 nuovamente Bob Hope in \"Chiamami Buana\" di Gordon Douglas. Dalla seconda met\u00e0 degli anni sessanta spost\u00f2 definitivamente la propria residenza in Italia e lavor\u00f2 in svariate produzioni europee, ma poche degne di nota, come \"Poirot e il caso Amanda\" (1965) di Frank Tashlin, \"Scusi, lei \u00e8 favorevole o contrario?\" (1966) di e con Alberto Sordi, \"Stazione luna\" (1966) di Gordon Douglas, ove ritrov\u00f2 Jerry Lewis, \"La sfinge d'oro\" (1967) di Luigi Scattini\", Il cobra\" (1967) di Mario Sequi, \"Sette volte donna\" (1967) di Vittorio De Sica e \"La morte bussa due volte\" (1969) di Harald Philippe.\nI suoi film degli anni settanta sono da circoscrivere alla categoria dei film di genere, come le commedie sexy \"Il debito coniugale\" (1970) di Franco Prosperi, con Lando Buzzanca, e \"Casa d'appuntamento\" (1972) di Ferdinando Merighi, con Barbara Bouchet, lo spaghetti western \"La lunga cavalcata della vendetta\" (1972) di Tanio Boccia, con Richard Harrison, e il thriller \"Suor Omicidi\" (1979) di Giulio Berruti. Nel 1978 la sua copertina nella rivista maschile americana Playboy fece storia, tanto da essere considerata tuttora uno dei servizi pi\u00f9 memorabili del giornale. L'iconico servizio a lei dedicato la rese ancora pi\u00f9 amata e seguita dal pubblico americano. Poco dopo pos\u00f2 per una copertina di Playmen per l'Italia, ove per\u00f2 apparve visibilmente ingrassata.\nPassata rapidamente dai ruoli di sex symbol a quelli di caratterista, negli anni ottanta la Ekberg prese parte a film di vario genere ma di scarso successo commerciale, quali \"S.H.E. - La volpe, il lupo, l'oca selvaggia\" (1980) di Robert Michael Lewis (il suo ultimo film di produzione statunitense), \"Cicciabomba\" (1982) di Umberto Lenzi, con Donatella Rettore, \"Il conte Max\" (1991) di e con Christian De Sica, \"Cattive ragazze\" (1992) di Marina Ripa di Meana, con Eva Grimaldi, \"Bambola\" (1996) di Bigas Luna, con Valeria Marini, \"Il nano rosso\" (1998) di Yvan Le Moine. Nel 2002 apparve in due episodi della seconda stagione della serie tv di Canale 5 \"Il bello delle donne\". \nGli ultimi anni.\nIl 5 novembre 2010 l'attrice fece la sua ultima apparizione pubblica nella trasmissione televisiva \"I migliori anni\" condotta da Carlo Conti, dove fu ospite in occasione del cinquantesimo anniversario de \"La dolce vita\" (1960) e raccont\u00f2 di come venne realizzata la memorabile scena della Fontana di Trevi. L'attrice si present\u00f2 in trasmissione zoppicante e sostenuta da una stampella per i postumi di una caduta avvenuta il 20 luglio dello stesso anno all'interno della sua villa a Genzano di Roma, che le aveva provocato la frattura del femore sinistro, e dalla quale si stava ristabilendo.\nNel settembre del 2011, vicina al compimento degli ottant'anni, le sue condizioni di salute peggiorarono: una frattura all'altro femore, nonostante la buona riuscita dell'operazione, non le permise pi\u00f9 di camminare e fu cos\u00ec che l'attrice, sola e senza parenti, venne ricoverata in una clinica a lunga degenza situata a Nemi, dove visse per due anni, e in seguito trasferita a Rocca di Papa, ove rimase fino alla morte.\nPoco dopo il suo ricovero alla fine 2011, la sua villa venne svaligiata e successivamente danneggiata da un incendio. In serie difficolt\u00e0 economiche, chiese aiuto alla Fondazione Fellini di Rimini, che per\u00f2 non fu in grado di aiutarla. L'attrice chiese anche di poter usufruire dei contributi della legge Bacchelli, che le furono per\u00f2 negati in quanto cittadina straniera (non aveva mai preso la cittadinanza italiana). Qualche mese pi\u00f9 tardi riusc\u00ec comunque ad ottenere due pensioni da parte degli Stati Uniti d'America, ove aveva lavorato e risieduto per vari anni.\nDopo oltre 3 anni di ricovero, Anita Ekberg mor\u00ec la mattina dell'11 gennaio 2015, a 83 anni, per le conseguenze di un cancro al fegato che le era stato diagnosticato circa un anno prima. Le esequie si svolsero il 14 gennaio nella chiesa evangelica luterana di Roma. La salma fu poi cremata e le ceneri vennero collocate nel cimitero della chiesa di Skan\u00f6r in Svezia.\nVita privata.\nDal 1956 al 1959 fu sposata con l'attore britannico Anthony Steel, e dal 1963 al 1975 con l'attore statunitense Rik Van Nutter (Felix Leiter in \"Agente 007 - Thunderball: Operazione tuono\").\nNegli anni sessanta le furono attribuiti \"flirt\" con Frank Sinatra, Gianni Agnelli e Dino Risi. Durante la puntata del 5 novembre 2010 de \"I migliori anni\" la Ekberg conferm\u00f2 il flirt con Sinatra, aggiungendo che le venne fatta da quest'ultimo una proposta di matrimonio. Solo dopo la morte di Agnelli, parl\u00f2 dell'avvocato come dell'uomo pi\u00f9 importante della sua vita sentimentale.\nTelevisione.\nAnita Ekberg nel 1960 comparve nella rubrica televisiva italiana di pubblicit\u00e0 \"Carosello\", insieme a Fred Buscaglione, pubblicizzando la birra, per conto dell'Industria Italiana della Birra.\nMedia.\nNel 2019 viene prodotto dalla Human Touch Media srl un documentario autobiografico girato pochi mesi prima della sua scomparsa. Il documentario \u00e8 uscito su alcuni servizi di streaming il 29/09/2021, con il titolo di \"Ciao Anita\"."}
{"id": "102886", "revid": "287204", "url": "https://it.wikipedia.org/wiki?curid=102886", "title": "Sven-Goran Eriksson", "text": ""}
{"id": "102891", "revid": "305330", "url": "https://it.wikipedia.org/wiki?curid=102891", "title": "Cicno", "text": ""}
{"id": "102897", "revid": "181699", "url": "https://it.wikipedia.org/wiki?curid=102897", "title": "Canale (oceanografia)", "text": "Un canale \u00e8 un braccio di mare relativamente ristretto che collega due oceani o due mari di estensione molto superiore a quella del canale stesso. \u00c8 detto a volte canale naturale per evitare confusione con canale artificiale.\nSpesso viene considerato come sinonimo di \"stretto\". La differenza tra i due dipende dal tipo di masse d'acqua coinvolte, da un lato e dall'altro lato. Se queste sono di caratteristiche chimico-fisiche simili (densit\u00e0, salinit\u00e0, temperatura) allora si parla di canale (della Manica, d'Otranto); se invece le caratteristiche sono dissimili si parla di Stretto.\nAnche nel caso di un arcipelago, i bracci di mare tra le diverse isole vengono detti \"canale\" o, alternativamente, anche \"passaggio\" o \"bocca\" (ad esempio: le Bocche di Bonifacio, il canale di Procida, il canale di Piombino)."}
{"id": "102906", "revid": "1543377", "url": "https://it.wikipedia.org/wiki?curid=102906", "title": "Teenage manga mutanti", "text": "Teenage manga mutanti \u00e8 l'edizione italiana, pubblicata dalla Stratelibri del gioco di ruolo umoristico \"Teenagers From Outer Space\" pubblicato dalla R.Talsorian Games nel 1987.\nPur evitando ogni riferimento diretto il gioco \u00e8 evidentemente ispirato al manga e anime \"Lam\u00f9\" (e pi\u00f9 in generale ad anime simili); tuttavia, non \u00e8 corretto definirlo \"gioco manga\", se non nel senso dell'idea di manga che possono avere gli americani.\nIl gioco \u00e8 incentrato su un universo nel quale solo la Terra ha sviluppato una cultura dei giovani. Come conseguenza di questo fatto la Terra \u00e8 diventata un protagonista della scena universale, ma \u00e8 diventata anche un'attrazione per i \"teenager\" alieni. Nel gioco il personaggio \u00e8 uno dei molti umani (e non umani) \"teenager\" che frequentano una scuola superiore, cercando di vivere una vita \"normale\" sopravvivendo al tipo di pazzia che si trova in \"Lam\u00f9\". Appuntamenti romantici, rivalit\u00e0, gare interstellari di dragster, invasioni galattiche o inter-dimensionali e altre follie degli anime sono il materiale principale del gioco.\nNel marzo 1996 \"Teenage manga mutanti\" ha vinto il Best of Show come Miglior Gioco Tradotto a Lucca Games."}
{"id": "102907", "revid": "125661907", "url": "https://it.wikipedia.org/wiki?curid=102907", "title": "Michael Crichton", "text": "Tra le sue opere pi\u00f9 celebri spicca il romanzo di fantascienza \"Jurassic Park\", dal quale Steven Spielberg ha tratto l'altrettanto celebre trasposizione cinematografica. Complessivamente i suoi romanzi hanno venduto 150 milioni di copie. \u00c8 stato anche l'ideatore e il produttore esecutivo della serie televisiva medica \"E.R. - Medici in prima linea\".\nBiografia.\nFiglio di John Henderson Crichton e Zula Miller, Michael cresce nel quartiere di Roslyn, a Long Island, assieme alle due sorelle Kimberly e Catherine e al fratello minore, Douglas, coautore di uno dei suoi libri. Compie gli studi in inglese alla Harvard University di Cambridge, Massachusetts, ma a causa dell'antipatia di un professore nei suoi confronti (al quale prova persino a sottoporre a suo nome un testo di George Orwell, vedendoselo valutare \"B -\"), passa ad antropologia biologica, e si laurea nel 1964. Successivamente si iscrive alla Harvard Medical School, e nel 1969 si laurea in medicina e chirurgia; incomincia l'apprendistato per diventare medico al Salk Institute for Biological Studies di La Jolla, California nel periodo 1969-1970.\nDurante questi anni scrive alcuni racconti con gli pseudonimi John Lange e Jeffrey Hudson, scelti in riferimento alla sua altezza (2,06\u00a0m): infatti \"Lange\" in tedesco significa \"persona alta\" e Jeffrey Hudson fu il nano preferito della regina Enrichetta Maria di Francia nel Settecento. Crichton, diventato medico, ben presto abbandona la carriera non trovando una strada adatta alla sua personalit\u00e0. A 25 anni gli viene diagnosticata una sclerosi multipla rivelatasi poi benigna, come egli racconta nella sua autobiografia \"Viaggi\".\nAbbandonata la carriera in medicina continua a scrivere romanzi. Grazie ai guadagni ottenuti dalla vendita dei primi libri - tra cui spicca il best seller \"Andromeda\" (\"The Andromeda Strain\", 1969) a soli 27 anni - riesce a realizzare il suo pi\u00f9 grande sogno: viaggiare. Michael visita gli angoli pi\u00f9 remoti del pianeta ottenendo l'ispirazione da questi luoghi per le trame dei suoi futuri successi letterari.\nNel 1990 Crichton ha pubblicato il romanzo \"Jurassic Park\", nel quale la teoria del caos e le sue implicazioni filosofiche vengono utilizzate per raccontare il disastroso esperimento di riportare in vita i dinosauri e di inserirli in una \"riserva biologica\". Il paleontologo Alan Grant e la sua dottoranda Ellie Sattler, paleobotanica, vengono invitati dal miliardario John Hammond - ideatore del Jurassic Park - a recarsi sull'isola in anteprima. Nel parco vivono diverse specie di dinosauri geneticamente ricreati, clonati a partire dal DNA rinvenuto in zanzare fossili conservate nell'ambra.\nSpielberg apprese del romanzo nel mese di ottobre 1989, mentre lui e Crichton stavano discutendo una sceneggiatura che sarebbe diventata la serie televisiva \"E.R. - Medici in prima linea\". Prima che il libro venisse pubblicato, Crichton concord\u00f2 con Spielberg - che batt\u00e9 la concorrenza di svariate case di produzione - un compenso di $1,5 milioni, nonch\u00e9 una percentuale sostanziale dell'incasso lordo del futuro film. Il film, diretto dallo stesso Spielberg, usc\u00ec nelle sale nel 1993 e divenne un grande successo commerciale e di marketing.\nNel 1992 Crichton ha pubblicato il romanzo \"Sol levante\", un best seller su un omicidio nel quartier generale di Los Angeles di una societ\u00e0 giapponese. Il libro \u00e8 stato immediatamente adattato in un film, uscito nel 1993 (lo stesso anno del film di \"Jurassic Park\"). Il suo romanzo successivo, \"Rivelazioni\", pubblicato nel 1994, affronta il tema delle molestie sessuali gi\u00e0 esplorato nel suo \"Binary\" del 1972. A differenza di quel romanzo per\u00f2, Crichton si concentra sulle politiche sessuali sul posto di lavoro, sottolineando una serie di paradossi nelle funzioni di genere tradizionali, con un protagonista maschile che viene molestato sessualmente da una dirigente di sesso femminile. Come risultato, il libro \u00e8 stato aspramente criticato dai commentatori femministi e accusato di anti-femminismo. Crichton, anticipando questa risposta, ha offerto una confutazione alla fine del romanzo in cui si afferma che una storia di \"rovesciamento dei ruoli\" scopre aspetti dell'argomento che non si vedrebbero con la stessa facilit\u00e0 con una protagonista femminile. Il romanzo \u00e8 stato trasformato in un film lo stesso anno sotto la guida di Barry Levinson. Crichton ha poi pubblicato \"Il mondo perduto\" nel 1995, come il seguito di \"Jurassic Park\". \u00c8 stato trasformato in un sequel cinematografico due anni dopo, nel 1997, sempre diretto da Spielberg.\nIl 4 novembre 2008 Crichton \u00e8 morto dopo aver lungamente combattuto la battaglia contro un tumore, all'et\u00e0 di 66 anni. Al momento della morte, Crichton stava lavorando alla sceneggiatura del quarto episodio della serie \"Jurassic Park\", oltre ad aver in programma la sceneggiatura del film \"Westworld\" e dei romanzi \"L'isola dei pirati\", completato pochi giorni prima di morire, e Micro (composto da Crichton solo per un terzo e quindi portato a completamento da Richard Preston).\nVita privata.\nMichael Crichton si \u00e8 sposato cinque volte e ha divorziato quattro volte; dalla quarta moglie ha avuto una figlia, Taylor Anne, nata nel 1989."}
{"id": "102909", "revid": "2225", "url": "https://it.wikipedia.org/wiki?curid=102909", "title": "Lista dei festival cinematografici", "text": ""}
{"id": "102912", "revid": "287204", "url": "https://it.wikipedia.org/wiki?curid=102912", "title": "Serie C2 1992-1993", "text": "La Serie C2 1992-1993 \u00e8 stata la 15\u00aa edizione del Serie C2, quarto torneo professionistico del campionato italiano di calcio. La stagione \u00e8 iniziata il 13 settembre 1992 ed \u00e8 terminata il 26 giugno 1993.\nStagione.\nNovit\u00e0.\nVennero eliminati i play-out intergirone che avevano caratterizzato le ultime due stagioni. Le retrocessioni riguardarono quindi le ultime tre classificate di ogni girone. In caso di pari merito vennero disputate partite di spareggio.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "102915", "revid": "532958", "url": "https://it.wikipedia.org/wiki?curid=102915", "title": "Ahmad Shuqayri", "text": "Palestinese nato nel 1908 nel sud del Libano, nei pressi del villaggio di Tabn\u012bn, Ahmad al-Shukayri () pass\u00f2 gran parte della sua infanzia e dell'adolescenza a Tulkarem, in Cisgiordania, ma studi\u00f2 a Beirut, diventando avvocato.\nSi trasfer\u00ec a Gerusalemme e ader\u00ec alla formazione palestinese \"al-Istiql\u0101l\" (L'indipendenza). Nel 1963 divenne rappresentante del popolo palestinese all'interno della Lega Araba e nel 1964 fu nominato presidente dell'OLP, appena fondata.\nShuqayr\u012b approv\u00f2 la Carta Nazionale Palestinese, una sorta di Costituzione dell'OLP, che insisteva sulla necessit\u00e0 di distruggere lo Stato d'Israele che, per questo, venne definita pi\u00f9 tardi \"antiquata\" da Y\u0101ser \u02bfAraf\u0101t, mentre ci si avviava alla sottoscrizione degli Accordi di Oslo, poi falliti \nNel 1967 Ahmad al-Shuqayr\u012b - che il pacifista israeliano Uri Avner\u00ec ha definito \"mercenario politico\" per la sua contiguit\u00e0 ai regimi arabi dell'epoca - dovette abbandonare la presidenza dell'OLP e fu sostituito da Y\u0101ser \u02bfAraf\u0101t.\nMor\u00ec nel 1980 ad Amman, nell\"'Hussein Medical Center\"."}
{"id": "102916", "revid": "647919", "url": "https://it.wikipedia.org/wiki?curid=102916", "title": "Berklee", "text": ""}
{"id": "102917", "revid": "122205969", "url": "https://it.wikipedia.org/wiki?curid=102917", "title": "Maestro di Castelsardo", "text": "Il nome convenzionale di Maestro di Castelsardo \u00e8 stato attribuito all\u2019artista da Enrico Brunelli all\u2019inizio del secolo scorso. La sua identit\u00e0 \u00e8 ancora oggetto di discussione. Secondo alcuni egli sarebbe da identificare con Gioacchino Cavaro, artista cagliaritano. Secondo altri \u00e8 da identificare con Mart\u00ec Torn\u00e8r, artista maiorchino di origine valenzana. Oper\u00f2 nel Nord-Sardegna e in Corsica. La presenza di alcune tavole attribuibili a lui a Barcellona fanno pensare ad una sua formazione catalana, forse successivamente rientra in Catalogna, dove continua a lavorare nel corso del XVI secolo.\nEsponente della corrente pittorica sardo-iberica, si pone come mediatore in terra sarda tra la pittura gotica di ispirazione iberica e le novit\u00e0 sia del rinascimento italiano che della pittura fiamminga.\nL'anonimo autore venne chiamato cos\u00ec nel 1926 dal critico d'arte Carlo Aru che, partendo da una sua opera nella cattedrale di Sant'Antonio Abate a Castelsardo, ne tracci\u00f2 il profilo stilistico.\nEbbe la sua prima formazione a Barcellona, forse nella bottega di Jaume Huguet. Intorno al 1490 \u00e8 in Sardegna per la realizzazione del \"Retablo della Porziuncola\" nel chiostro della chiesa di San Francesco di Stampace, ora smembrato in 14 diversi frammenti e conservati presso la Pinacoteca Nazionale di Cagliari.\nDello stesso periodo sono i due retabli, probabilmente opere di bottega e originariamente destinati al convento francescano di Santa Lucia di Tallano, in Corsica, l'uno il \"Retablo della Trinit\u00e0\" ora nella basilica della Santissima Trinit\u00e0 di Saccargia, l'altro: il \"Retablo della chiesa di Santa Rosalia\" di Cagliari, con la tavola centrale oggi conservata a Birmingham.\nIl \"Retablo di Tuili\", realizzato tra il 1489, quando venne consacrata la chiesa parrocchiale di San Pietro a Tuili a cui era destinato, ed il 4 giugno 1500, quando i committenti sottoscrissero un atto che li impegnava a costituire un vitalizio per pagare il retablo da loro commissionato e concluso.\nDel \"Retablo del Duomo di Castelsardo\", ultima sua opera sarda, rimangono quattro pannelli, uno \u00e8 ubicato nell'altare maggiore della Cattedrale, raffigurante una \"Madonna con Bambino assisa in trono\", gli altri tre, una \"Trinit\u00e0\", un \"San Michele\" e i due scomparti di predella con \"Quattro Apostoli\", sono esposti nel bel Museo diocesano dedicato al Maestro di Castelsardo, che si trova nelle cripte della cattedrale e custodisce anche altre opere d'arte e numerosi preziosi oggetti d'arte sacra.\nPi\u00f9 recentemente sarebbe stata identificata la famiglia che commission\u00f2 il retablo di Castelsardo, proveniente dall'antica cattedrale di Ampurias. Si tratta dei Guzm\u00e1n, potente famiglia castigliana imparentata coi Borgia.\nL'identificazione sarebbe stata possibile grazie ad uno stemma presente nello scudo dell'Arcangelo Michele dello stesso retablo. Questo fatto, come anche la committenza del retablo di Tuili dovuta ai coniugi Santa Cruz, altra famiglia castigliana, porrebbe per\u00f2 in serio dubbio il suo probabile apprendistato a Barcellona presso Huguet.\nOpere.\nL'unica sua opera datata e di attribuzione certa \u00e8 quella del Retablo di Tuili, altre opere in Sardegna sono il Retablo minore di Saccargia nella Basilica di Saccargia a Codrongianos, databile attorno al 1492 e nella Pinacoteca di Cagliari. Altre tavole di retabli sono conservate a Barcellona nel Museu nacional d'art de Catalunya e in una collezione privata; altre ancora nel Museo Fesch di Ajaccio e una \"Madonna con Bambino in trono, angeli e donatori\" nel Birmingham Museum and Art Gallery di Birmingham. La Madonna in trono col Bambino, angeli e donatorii, era stata dipinta dal Maestro di Castelsardo intorno al 1510, come parte di un antico retablo destinato, presumibilmente, al perduto convento francescano di Santa Maria di Ges\u00f9 a Cagliari. La tavola fu donata nel 1885 da William Middleditch Scott al Museum and Art Gallery di Birmingham, in Inghilterra."}
{"id": "102919", "revid": "1573940", "url": "https://it.wikipedia.org/wiki?curid=102919", "title": "Archaeoceti", "text": "Gli archeoc\u00e8ti (Archaeoceti), sono un sottordine estinto di cetacei, che ebbero il periodo di maggior diffusione nell'Eocene. Si distinguevano dai cetacei attuali per la presenza di narici (e non sfiatatoi) in posizione anteriore, e per la dentatura ancora parzialmente differenziata (eterodonti)."}
{"id": "102920", "revid": "10005", "url": "https://it.wikipedia.org/wiki?curid=102920", "title": "Archeoceti", "text": ""}
{"id": "102921", "revid": "7336", "url": "https://it.wikipedia.org/wiki?curid=102921", "title": "Storia dei maya", "text": ""}
{"id": "102923", "revid": "547034", "url": "https://it.wikipedia.org/wiki?curid=102923", "title": "Giuseppe Tirotto", "text": "Pur avendo cominciato a pubblicare quasi esclusivamente romanzi, anche in italiano, nasce artisticamente come poeta dialettale; in questa veste vince numerosi primi premi a vari concorsi.\nBiografia.\nGiuseppe Tirotto \u00e8 nato a Castelsardo nel 1954, paese dove ha sempre vissuto. Ha svolto la sua attivit\u00e0 lavorativa nel settore informatico-bancario ritornando, infine, alla vocazione originaria della coltivazione della terra. Laureato in lettere all\u2019Universit\u00e0 di Sassari con una tesi sulla narrativa in lingua sarda, scrive dai primi anni Novanta prendendo parte ai concorsi letterari sardi e nazionali.\nHa scritto diverse opere nella variet\u00e0 di Lingua Sarda parlata nel suo paese, riconducibile al dominio sardo-corso, e anche in lingua italiana. Tra le altre romanzi, silloge poetiche e raccolte di racconti. \nIl primo volume pubblicato risale al 1996 e si tratta del romanzo in lingua sardo-corsa Lu bastimentu di li sogni di sciumma, opera vincitrice della 7^ edizione del Premio Letterario Casteddu de sa Fae di Posada, importante concorso di narrativa in Lingua Sarda. Nel 2000 collabora con i propri testi al libro fotografico Castelsardo, edito da Isola Editrice di Sassari con le foto di Giovanni Porcu.\nNel 2017 per la Papiros di Nuoro ha tradotto in Sardo-Corso Il piccolo principe di Antoine de Saint-Exup\u00e9ry.\nDiverse sue opere sono presenti sul Web e su antologie e riviste (Monte Analogo, Pagine, Periferie, La Nuova Tribuna Letteraria, S\u2019Ischiglia, ect.).\nTra i premi letterari pi\u00f9 significativi vinti il Premio Citt\u00e0 di Ozieri (1 di poesia e 4 di Prosa), il Romangia, il Montanaru (2 poesia + 3 prosa), il Michelangelo Pira (silloge) il Casteddu de Sa Fae (2 romanzi), il Nosside di Reggio Calabria, il Premio Camerino. Complessivamente \u00e8 stato premiato oltre 500 volte di cui 132 primi premi.\nAlcuni suoi scritti sono stati musicati e cantati dal Gruppo musicale Humaniora di Sassari.\n\u00c8 stato, ed \u00e8, membro di diverse giurie di concorsi letterari, tra i quali il \u201cPremio Tiscali\u201d, il \u201cPremio Santu Padre di Bortigali\u201d, \u201cPremio Citt\u00e0 di Tempio\u201d, il \"Premio Romangia\", il Premio ACLI, il Premio Romana, ect."}
{"id": "102924", "revid": "1226", "url": "https://it.wikipedia.org/wiki?curid=102924", "title": "Triz", "text": ""}
{"id": "102926", "revid": "599013", "url": "https://it.wikipedia.org/wiki?curid=102926", "title": "Segnaletica verticale", "text": "La segnaletica verticale \u00e8 l'insieme dei cartelli che circondano le strade o che sono posti in maniera verticale.\nStoria.\nDopo pochi anni dall'apparizione dei primi veicoli a motore lungo le strade, sono apparsi ai lati della carreggiata anche i primi segnali stradali, le cui forme, grandezze e colori erano lasciati inizialmente in mano ad iniziative locali se non addirittura al mecenatismo di singoli. Tra i primi cartelli che si vollero installare c'erano quelli relativi al pericolo pi\u00f9 sentito dell'epoca: il passaggio a livello, seguiti a poca distanza di tempo dai cartelli indicanti le direzioni per le varie localit\u00e0, soprattutto turistiche.\nIn Italia si deve soprattutto al Touring Club Italiano la messa in opera e il censimento della cartellonistica stradale, nei loro testi storiografici si trovano le prime indicazioni pratiche in merito:\nLa seduta del Consiglio del Touring Club Italiano del 18 dicembre 1895 registr\u00f2 la sottoscrizione di 1500 lire stanziate per la posa dei primi 100 pali per segnalazione ai crocicchi.\nI pali erano alti circa 4 metri con un diametro tra i 12 ed i 15\u00a0cm, preferibilmente di legno di castagno o di rovere larice.\nNel 1898 si tenne nel Lussemburgo un congresso internazionale al quale parteciparono 17 associazioni turistiche. Proprio in questa sede, per permettere la fruizione dei cartelli stradali agli stranieri o agli analfabeti, si afferm\u00f2 la necessit\u00e0 di eliminare le scritte e di inserire dei simboli uniformati per tutte le nazioni.\nNel 1903 il TCI cre\u00f2 una Commissione permanente per le segnalazioni stradali che stabil\u00ec l'importanza di indicare con chiarezza le distanze, i passaggi a livello, le svolte, le ripidezze insidiose e le direzioni ai bivi. Nacque perci\u00f2 una prima \ndivisione in tre categorie:\nNel 1907 la rivista \"The car\" rilev\u00f2 che la categoria di persone pi\u00f9 indifferente alle segnalazioni era quella degli agricoltori: abituati a percorrere le strade ormai familiari, non ne avevano certo bisogno; inoltre, prima dell'avvento dei cartelli di indicazione, gli automobilisti che non conoscevano le strade locali erano costretti a domandare informazioni, che spesso pagavano. Questa mancanza di fonte lucrativa portava, in alcuni casi, al danneggiamento o alla rimozione della segnaletica.\nNel primo dopoguerra fu stabilita una distinzione dei cartelli in tre categorie con forme specifiche:\nSi conserv\u00f2 la forma rettangolare per i cartelli di localit\u00e0, abitati, preavvisi di bivio, prudenza, corsi d'acqua, monumenti e pochi altri casi. Queste differenziazioni geometriche, che il Touring Club Italiano fu il primo ad adottare, vennero riconosciute alla Conferenza di Ginevra del 1931.\nDai dati storici risulta che fino agli anni quaranta erano stati installati in Italia circa 335\u00a0000 cartelli stradali, che risultarono per\u00f2 in gran parte danneggiati dalla guerra, vista anche l'abitudine dei belligeranti di rimuovere o mutilare ogni cartello in grado di dare indicazione o beneficio all'avversario.\nSegnaletica verticale in Italia.\nI segnali stradali verticali italiani sono regolati dal \u00abNuovo codice della strada\u00bb (d. lgs. n\u00ba 285 del 1992) e si dividono in 4 categorie principali:"}
{"id": "102927", "revid": "1543377", "url": "https://it.wikipedia.org/wiki?curid=102927", "title": "Malattia di Creutzfeldt-Jakob", "text": "La malattia di Creutzfeldt-Jakob (MCJ), originariamente descritta negli anni venti del XX secolo da Hans Gerhard Creutzfeldt ed Alfons Maria Jakob, \u00e8 una malattia neurodegenerativa rara, che conduce ad una forma di demenza progressiva fatale.\nLa sindrome clinica \u00e8 caratterizzata da deficit polisettoriali prevalentemente corticali con perdita di memoria, cambiamenti di personalit\u00e0, allucinazioni, disartria, mioclono, rigidit\u00e0 posturale e convulsioni. La malattia di Creutzfeldt-Jakob \u00e8 la forma pi\u00f9 frequente di encefalopatia spongiforme umana. A livello istologico si assiste alla formazione di microvacuolazioni del tessuto cerebrale che assume una struttura di tipo spugnoso, dovute alla progressiva perdita di neuroni causata da alterazione di una proteina di membrana, espressa prevalentemente in cellule del sistema nervoso e del sistema reticolo-endoteliale, il prione. La malattia di Creutzfeldt-Jakob appartiene al gruppo delle encefalopatie spongiformi trasmissibili, una tipologia di malattie neurodegenerative dovute alla presenza di prioni. Il prione nella sua forma alterata (PrPSc) dimostra capacit\u00e0 infettive, potendo cio\u00e8 propagarsi agendo sulla forma nativa (PrPc), facendo rientrare la malattia di Creutzfeldt-Jakob tra le encefalopatie trasmissibili, anche se non si considera contagiosa in senso tradizionale.\nL'incidenza della MCJ si \u00e8 mantenuta relativamente costante negli ultimi 80 anni, nell'ordine di 1-2/1.000.000/anno. Ottiene gli onori della cronaca dopo la descrizione dei primi casi di una forma variante, ancor pi\u00f9 rara, legata all'epidemia di encefalopatia spongiforme bovina, la cosiddetta malattia della \"mucca pazza\".\nStoria.\nLa malattia \u00e8 stata descritta per la prima volta nel 1920 dal neurologo tedesco Hans Gerhard Creutzfeldt e poco dopo da Alfons Maria Jakob, da cui il nome di Creutzfeldt-Jakob. Alcuni dei risultati clinici descritti nei loro primi lavori non corrispondono ai criteri attuali per la malattia, ed \u00e8 stato ipotizzato che almeno due dei pazienti osservati negli studi iniziali siano in realt\u00e0 stati affetti da una malattia diversa. Una prima descrizione della forma familiare si ha dal neurologo e psichiatra tedesco Friedrich Meggendorfer (1880-1953).\nEpidemiologia.\nAnche se MCJ era la pi\u00f9 comune malattia umana causata da prioni, la sua presentazione \u00e8 ancora rara, e si verifica in circa un caso su un milione di persone ogni anno. Solitamente colpisce persone di et\u00e0 tra i 45 e i 75 anni e appare pi\u00f9 comunemente nelle persone di et\u00e0 compresa tra i 60 e i 65. L'eccezione a ci\u00f2 \u00e8 la pi\u00f9 recente variante (vMCJ), che si verifica nelle persone pi\u00f9 giovani.\nIl Centers for Disease Control and Prevention (CDC) degli Stati Uniti monitora la presenza della malattia nel paese, attraverso revisioni periodiche dei dati nazionali di mortalit\u00e0. Secondo il CDC:\nPer quanto riguarda la nuova variante, dal 1996 a marzo 2014 il numero totale di casi si assest\u00f2 a 225, di cui 177 nella sola Gran Bretagna. Il grafico a destra ritraeva le nazioni colpite dall'epidemia della forma variante e del suo corrispettivo bovino.\nClassificazione.\nI tipi di MCJ includono:\nSegni e sintomi.\nIl primo sintomo della MCJ \u00e8 una veloce e progressiva demenza che porta alla perdita di memoria, a cambiamenti di personalit\u00e0 e allucinazioni. Questo \u00e8 accompagnato da problemi fisici come disturbi del linguaggio, rapidi movimenti involontari (mioclono), disfunzioni dell'equilibrio e della coordinazione (atassia), cambiamenti nella marcia, postura rigida e convulsioni. La durata della malattia varia notevolmente, portando a morte in molti mesi o poche settimane (Johnson, 1998). In alcune persone, i sintomi possono continuare per anni. Nella maggior parte dei pazienti, questi sintomi sono seguiti da movimenti involontari e dalla comparsa di un elettroencefalogramma atipico. La maggior parte dei pazienti muore a sei mesi dall'esordio, spesso a causa di infezioni intercorrenti quali polmoniti dovute al deterioramento del riflesso della tosse. Circa il 15% dei pazienti sopravvive per due o pi\u00f9 anni.\nI sintomi di MCJ sono causati dalla progressiva morte delle cellule nervose del cervello, che \u00e8 associata con la formazione di placche amiloidi dovuti ai prioni. Quando il tessuto cerebrale di un paziente affetto dal malattia di Creutzfeldt-Jakob viene esaminato al microscopio, molti piccoli fori possono essere visti, dove intere aree delle cellule nervose sono morte. La parola \"spongiforme\" in \"encefalopatie spongiforme\" si riferisce all'aspetto spugnoso del tessuto cerebrale.\nEziopatogenesi.\nLe encefalopatie spongiformi trasmissibili sono malattie causate da prioni. Le malattie sono cos\u00ec a volte chiamate \"malattie da prioni\". Tra le altre malattie da prioni che colpiscono gli esseri umani vi \u00e8 la malattia di Gerstmann-Str\u00e4ussler-Scheinker (GSS), insonnia familiare fatale (IFF) e la kuru, cos\u00ec come l'encefalopatia spongiforme bovina (BSE, comunemente conosciuta come morbo della mucca pazza) nei bovini, la malattia del deperimento cronico del cervo (CWD), e la scrapie nelle pecore. Anche la malattia di Alpers dei neonati \u00e8 ritenuta essere una encefalopatia spongiforme trasmissibile causata da un prione.\nIl prione ritenuto essere la causa della Creutzfeldt-Jakob presenta almeno due conformazioni stabili. La prima, allo stato nativo, \u00e8 solubile in acqua ed \u00e8 presente nelle cellule sane. A partire dal 2007 si ritiene che la sua funzione biologica sia presumibilmente implicata nel trasporto transmembrana o nella segnalazione. L'altro stato conformazionale \u00e8 relativamente insolubile in acqua e forma facilmente aggregati proteici.\nLe persone possono anche acquisire la malattia geneticamente attraverso una mutazione del gene che codifica per la proteina prionica (PRNP). Ci\u00f2 per\u00f2 si verifica in solo 5-10% di tutti i casi di malattia di Creutzfeldt-Jakob.\nIl prione della Creutzfeldt-Jakob \u00e8 pericoloso perch\u00e9, durante la malattia, favorisce il ripiegamento scorretto delle proteine. Il numero di molecole proteiche mal ripiegate aumenta esponenzialmente e il processo forma una grande quantit\u00e0 di proteine insolubili nelle cellule colpite. Questa massa di proteine mal ripiegate distrugge la funzionalit\u00e0 delle cellule e provoca la morte cellulare. Una volta che il prione viene trasmesso, le proteine difettose invadono il cervello.\nA Stanley B. Prusiner dell'Universit\u00e0 della California, San Francisco (UCSF) \u00e8 stato assegnato il Premio Nobel per la fisiologia e per la medicina nel 1997 per la sua scoperta dei prioni. Per pi\u00f9 di un decennio, il neuropatologo della Yale University Laura Manuelidis si \u00e8 impegnata nella difficile spiegazione per la malattia. Nel gennaio 2007, lei e i suoi colleghi hanno pubblicato un articolo dove affermavano di aver trovato delle particelle simili ai virus (ma senza trovarvi gli acidi nucleici) in meno del 10% delle cellule di topo infettate dall'agente umano della malattia di Creutzfeldt-Jakob.\nTrasmissione.\nLa proteina difettosa pu\u00f2 essere trasmessa da: innesti corneali, innesti durali o tramite impianti di elettrodi (forma acquisita o iatrogena: iMCJ), ma essa pu\u00f2 anche essere ereditata (forma ereditaria o familiare: fMCJ), oppure pu\u00f2 comparire per la prima volta nel paziente (forma sporadica: MCJ). Nella forma ereditaria, si verifica una mutazione nel gene per PrP, il PRNP. Dal 10 al 15% dei casi di MCJ sono ereditari.\nLa malattia inoltre \u00e8 stato indicata come il risultato di un uso dell'ormone umano della crescita ottenuto dalle ghiandole pituitarie di persone che sono morte di malattia di Creutzfeldt-Jakob, anche se l'incidenza conosciuta per questa causa \u00e8 (a partire da aprile 2004) piuttosto piccola. Negli Stati Uniti il farmaco che utilizza l'ormone da cadavere \u00e8 stato ritirato nel 1985, mettendo fine a questo tipo di trasmissione nel paese.\nSi ritiene che l'uomo possa contrarre la malattia consumando carni di animali infettati con la forma bovina della malattia.\nIl cannibalismo \u00e8 stato anche coinvolto come una causa di trasmissione per i prioni anomali, causando una malattia nota come kuru, riscontrata soprattutto tra le donne e i bambini della popolazione Fore in Papua Nuova Guinea. Mentre gli uomini della trib\u00f9 mangiano il corpo del defunto e raramente contraggono la malattia, le donne e i bambini, che mangiavano le parti del corpo meno desiderabili, compreso il cervello, erano 8 volte pi\u00f9 propense degli uomini a contrarre la kuru dal tessuto infetto.\nI prioni, l'agente infettivo della MCJ, non possono essere inattivati mediante procedure di sterilizzazione post-chirurgica. L'Organizzazione Mondiale della Sanit\u00e0 e il Centers for Disease Control and Prevention raccomandano che lo strumentario utilizzato in questi casi debba essere immediatamente distrutto dopo l'uso. Tuttavia, nessun caso di trasmissione iatrogena di MCJ \u00e8 stato riportato successivamente alla adozione delle attuali procedure di sterilizzazione e comunque nessuna a partire dal 1979.\nRestrizioni per i donatori di sangue.\nNel 2004 un nuovo rapporto pubblicato sulla rivista medica \"The Lancet\" ha dimostrato che la vMCJ pu\u00f2 essere trasmessa attraverso trasfusioni di sangue. La scoperta ha allarmato i funzionari sanitari poich\u00e9 ci\u00f2 potrebbe portare ad una vasta epidemia nel futuro. Non esiste un test per determinare se un donatore di sangue \u00e8 stato infettato con vMCJ. In reazione a questa relazione, il governo britannico ha impedito a chiunque avesse ricevuto una trasfusione di sangue, a partire dal gennaio 1980, la donazione di sangue. A partire dal 1999 \u00e8 stato posto il divieto in Gran Bretagna per l'utilizzo del sangue del Regno Unito per la realizzazione di prodotti frazionari come l'albumina.\nIl 28 maggio 2002, la \"Food and Drug Administration\" istitu\u00ec una regola che esclude dalla donazione chiunque abbia trascorso almeno sei mesi in alcuni paesi europei (o tre mesi nel Regno Unito), dal 1980 al 1996. Dato il gran numero di militari statunitensi e ai loro familiari che risiedono in Europa, ci si aspettava che oltre il 7% dei donatori sarebbe stato fermato a causa della politica. In seguito le modifiche di questa politica hanno allentato la restrizione per un totale cumulativo di cinque anni o pi\u00f9 da un viaggio civile nei paesi europei (sei mesi o pi\u00f9, se militare). I tre mesi di restrizione sui viaggi nel Regno Unito, tuttavia, non sono stati modificati.\nA Singapore la Croce Rossa esclude potenziali donatori che hanno trascorso un periodo complessivo di tre mesi o pi\u00f9 nel Regno Unito tra il 1980 e il 1996.\nIn Nuova Zelanda, chi ha vissuto nel Regno Unito, in Francia o nella Repubblica d'Irlanda per un totale di sei mesi o pi\u00f9 tra gennaio 1980 e dicembre 1996 \u00e8 stato escluso definitivamente dalla donazione di sangue. Chiunque abbia ricevuto una trasfusione di sangue in quei paesi a partire dal gennaio 1980 \u00e8 anche precluso in modo permanente.\nRegolamenti analoghi sono in atto anche in Germania e in Italia, dove chi ha passato sei mesi o pi\u00f9 di vita nel Regno Unito tra gennaio 1980 e dicembre 1996 viene permanentemente escluso dalla donazione di sangue.\nIn Polonia, chiunque abbia trascorso cumulativamente sei o pi\u00f9 mesi tra il 1\u00ba gennaio 1980 e il 31 dicembre 1996 nel Regno Unito, Irlanda o Francia \u00e8 definitivamente escluso dalla donazione.\nIn Svizzera la possibilit\u00e0 di donare il sangue viene preclusa in modo permanente a coloro i quali abbiano ricevuto una trasfusione di sangue intero a partire dal 1\u00ba gennaio 1980 e se hanno vissuto nel Regno Unito, e quindi Inghilterra, Galles, Scozia, Irlanda del Nord, Isola di Man, Isole del Canale, Isole Falkland e Gibilterra per pi\u00f9 di sei mesi tra il 1980 e il 1996.\nDiagnosi.\nSi sospetta una diagnosi di MCJ quando vi si riscontrano i tipici sintomi e segni clinici, come una demenza rapidamente progressiva con mioclono. Ulteriori analisi possono supportare tale sospetto diagnostico, tra cui:\nLa metodica DWI offre le immagini pi\u00f9 sensibili per il sospetto di CJD, con circa 80% dei pazienti che soddisfano i criteri radiologici. In circa il 24% dei casi \u00e8 identificabile una iperintensit\u00e0 solo a livello corticale (il cosiddetto segno \"a nastro corticale\" o \"cortical ribboning\", per il coinvolgimento elettivo della sostanza grigia), nel 68% anomalie corticali e dei nuclei della base e nel 5%, anomalie dei soli nuclei della base. Il coinvolgimento del talamo pu\u00f2 essere trovato nella MCJ e in particolare nella vMCJ.\nIl quadro clinico per MCJ \u00e8 variegato e non consente una diagnosi univoca, la quale necessita anche di criteri strumentali o liquorali. I criteri pi\u00f9 recenti stilati dal \"MRI-CJD Consortium criteria for sporadic Creutzfeldt\u2013Jakob disease\" prevedono quanto segue\nMCJ Probabile: due item da 1. e almeno uno da 2\nMCJ Possibile: due item da 1. e durata di malattia dall'esordio al decesso &lt; 2 anni\nNegli ultimi anni, vari studi hanno dimostrato che il marcatore tumorale neurone-specifico (Enolasi 2) \u00e8 spesso elevato nei casi di MCJ, tuttavia la sua utilit\u00e0 diagnostica \u00e8 vista soprattutto quando viene associato ad un test per la proteina 14-3-3. Al 2012, i test di screening per identificare gli individui infetti asintomatici, da utilizzarsi ad esempio per i donatori di sangue, non sono ancora disponibili, anche se vari metodi sono stati proposti e valutati.\nNel 2010, un gruppo di ricercatori di New York individua il PrPSc anche se inizialmente presente in una sola parte su 100 miliardi (10\u221211) di tessuto cerebrale. Il metodo combina l'amplificazione con una nuova tecnologia chiamata \"Surround Optical Fiber Immunoassay\" (SOFIA) e alcuni anticorpi specifici contro PrPSc. Dopo l'amplificazione vengono concentrati i PrPSc, i campioni sono quindi etichettati con un colorante fluorescente utilizzando un anticorpo specifico e infine caricati in un micro-capillare. Questo tubo \u00e8 collocato in un apparecchio costruito appositamente in modo che sia completamente circondato da fibre ottiche per catturare tutta la luce emessa quando il colorante viene eccitato con un laser.\nI ricercatori hanno anche testato il loro metodo su campioni di sangue di pecora apparentemente sani che hanno continuato a sviluppare scrapie. Il cervello degli animali \u00e8 stato analizzato quando tutti i sintomi erano divenuti evidenti. I risultati hanno mostrato chiaramente che il PrPSc poteva essere rilevato nel sangue degli animali prima che i sintomi apparissero. Dopo un ulteriore sviluppo e testing di questo metodo, potrebbe diventare di grande utilit\u00e0 come test di \"screening\" per la MCJ.\nLa diagnosi di vMCJ pu\u00f2 essere supportato da una biopsia delle tonsille in caso di sospetta vMCJ, in quanto pu\u00f2 contenere una quantit\u00e0 significativa di PrPSc. La biopsia del tessuto cerebrale \u00e8 il test diagnostico definitivo in tutte le altre forme di MCJ e in caso di negativit\u00e0 alla biopsia tonsillare anche nella vMCJ. A causa della sua invasivit\u00e0, la biopsia non \u00e8 effettuata se sulla base degli accertamenti precedenti il sospetto clinico \u00e8 molto alto o troppo basso. Una biopsia negativa non esclude MCJ, dal momento che pu\u00f2 essere predominante in una parte specifica del cervello.\nLa materia grigia cerebrale assume il classico aspetto istologico spongiforme: la presenza di numerosi vacuoli tondi, dall'aspetto vitreo o eosinofilo, con la tendenza a confluire e di dimensione variabile tra 1 e 50 micrometri, localizzati in tutti i sei strati corticali nella corteccia cerebrale o con interessamento dello strato cerebellare. Possono essere anche notate perdita neuronale e gliosi. Placche di sostanza amiloide possono essere riscontrate nella neocorteccia nei casi di nuova variante della MCJ.\nPurtroppo, la vacuolizzazione \u00e8 presente anche in altri stati patologici. Diffuse vacuolizzazione corticali si notano anche nella malattia di Alzheimer e la vacuolizzazione superficiale corticale si verifica nelle ischemie e nella demenza frontotemporale. Questi vacuoli appaiono chiari. Vacuoli pi\u00f9 grandi, che circondano i neuroni, i vasi e le glia, sono un possibile artefatto di elaborazione.\nTrattamento.\nNon \u00e8 stato dimostrato alcun trattamento efficace per la MCJ, la malattia \u00e8 sempre fatale e la ricerca per una cura continua. Un trattamento sperimentale \u00e8 stato provato su un adolescente nordirlandese, Jonathan Simms, nel gennaio 2003. Il farmaco, chiamato pentosano polisolfoestere (PPS) viene generalmente utilizzato per trattare la cistite interstiziale e viene infuso nel ventricolo laterale del cervello del paziente. Il farmaco non sembra in grado di fermare la malattia e sia la funzione del cervello che dei tessuti continua ad essere compromessa. Tuttavia, il trattamento \u00e8 ritenuto in grado di rallentare la progressione della malattia altrimenti incurabile e pu\u00f2 aver contribuito alla pi\u00f9 lunga sopravvivenza, rispetto alle attese, dei sette pazienti che sono stati studiati. Gli esperti del Dipartimento della Salute del Regno Unito non ritengono per\u00f2 i dati sufficienti per valutare l'utilizzo del pentosano polifosfato e raccomanda ulteriori ricerche su cavie animali. Nel 2007, la revisione del trattamento dei 26 pazienti con PPS non ha trovato alcuna prova di efficacia.\nGli scienziati hanno sperimentato l'utilizzo del RNA interference per rallentare la progressione della scrapie nei topi. Questa ricerca \u00e8 improbabile che possa portare ad una terapia umana per molti anni.\nSia l'amfotericina B e che la doxorubicina sono state studiate come potenzialmente efficaci contro MCJ, ma ancora non vi \u00e8 una forte evidenza che entrambi i farmaci siano efficaci nel fermare la malattia. Un ulteriore studio \u00e8 stato provato con altri farmaci, ma nessuno \u00e8 risultato efficace. Tuttavia, farmaci per ridurre la sofferenza esistono, e comprendono Valproato, un anticonvulsivante, e il clonazepam, per ridurre spasmi muscolari\nPrognosi.\nNon essendoci una cura definitiva, la prognosi \u00e8 infausta nella totalit\u00e0 dei casi. L'85% muore entro due anni, il restante 15% sopravvive pi\u00f9 a lungo.\nAspetti particolari.\nIn Italia \u00e8 ben noto l'embargo di prodotti inglesi a base di carne bovina che \u00e8 durato circa 10 anni, dal 1996 al 2006, in seguito alla forte epidemia di CJD bovina nel Regno Unito nel 1995.\nPer scongiurare la possibilit\u00e0 di trasmissione di CJD, le direttive del Ministero della Sanit\u00e0 si sono mosse anche nel campo della Medicina Trasfusionale, ribadendo a pi\u00f9 riprese l'obbligo di escludere dalla donazione di plasma e midollo osseo coloro i quali avessero ricevuto impianti di cornea o chi avesse avuto in famiglia casi di SJC o insonnia familiare fatale."}
{"id": "102928", "revid": "125783679", "url": "https://it.wikipedia.org/wiki?curid=102928", "title": "Kenneth Branagh", "text": "Attore e regista di formazione teatrale nonch\u00e9 allievo di Laurence Olivier, col tempo si \u00e8 affermato come uno dei pi\u00f9 influenti cineasti della sua generazione. Ha debuttato nel 1988 dirigendo svariati adattamenti delle opere di William Shakespeare tra le quali le pi\u00f9 importanti sono \"Enrico V\" (1988), \"Molto rumore per nulla\" (1993), \"Hamlet\" (1996), \"As You Like It - Come vi piace\" (2006). In seguito ha curato la regia di numerosi film di successo quali \"L'altro delitto\" (1991), \"Frankenstein di Mary Shelley\" (1994), \"Thor\" (2011), \"Cenerentola\" (2015) e \"Assassinio sull'Orient Express\" (2017). Come attore ha preso parte a film come \"Conspiracy - Soluzione finale\" (2001), \"Harry Potter e la camera dei segreti\" (2002), \"Operazione Valchiria\" (2008), \"Marylin\" (2011), \"Dunkirk\" (2017) e \"Tenet\" (2020).\nHa ricevuto otto candidature al Premio Oscar e\nnumerosi riconoscimenti, tra cui cinque Premi BAFTA (ricevuti per \"Enrico V\" e \"Il commissario Wallander\" e altri 2 onorari), due Premi Emmy (per \"Conspiracy\" e \"Il commissario Wallander\"), tre European Film Awards (tutti per \"Enrico V\"), un Golden Globe (per \"Belfast\") e un Premio Laurence Olivier per l'opera teatrale \"Another Country\".\nBiografia.\nGiovent\u00f9 e infanzia.\nSecondo di tre figli, Kenneth Charles Branagh nasce il 10 dicembre 1960 a Belfast, Irlanda del Nord, da una famiglia protestante della classe operaia, Frances (nata Harper) e William Branagh, quest'ultimo un idraulico a capo di un'azienda specializzata nel montaggio di pareti divisorie. Ha vissuto nella zona di Tigers Bay, ed \u00e8 stato educato alla Grove Primary School.\nAll'et\u00e0 di 9 anni si trasferisce con la famiglia a Reading, Inghilterra. Frequenta la Whiteknights Primary School a Tilehurst, dove prende parte a recite scolastiche come in \"Toad of Toad Hall\". In quegli anni acquisisce la Received Pronunciation per riuscire a evitare il bullismo. Sulla sua identit\u00e0 attuale, ha affermato:\u00abMi sento irlandese. Non credo che si possa far uscire Belfast dall'io ragazzo\u00bb ed ha attribuito il suo amore per le parole alla sua educazione irlandese. Frequenta poi l'attuale Reading Film and Video Makers mentre, dopo gli scarsi risultati agli esami di inglese, storia e sociologia, a 18 anni decide di iscriversi alla Royal Academy of Dramatic Art. Da giovane si dedica allo sport, capitanando le squadre di rugby e calcio della sua scuola, e al giornalismo, scrivendo recensioni di libri per bambini per il giornale locale. Quando, per\u00f2, a quindici anni vede Derek Jacobi recitare \"Amleto\", decide di diventare un attore.\nIl direttore Hugh Crutwell lo aiuter\u00e0 in seguito come consulente di recitazione in molti dei suoi progetti cinematografici. Appena uscito dalla scuola di teatro, ottiene un ruolo secondario nella produzione West End di \"Another Country\", interpretazione per cui ottiene moltissimi premi, consensi e lodi. Ma \u00e8 il ruolo di \"Enrico V\" di William Shakespeare per la \"Royal Shakespeare Company\" (RSC) un paio di anni dopo che gli assicura, a soli ventitr\u00e9 anni, un posto fra i migliori nuovi talenti del palcoscenico britannico. Nel contempo arrivano le prime apparizioni al cinema e in tv: nel primo caso con un cameo in \"Momenti di gloria\" (1981) e \"Un mese in campagna\" (1987), mentre nel secondo in telefilm come \"Play for Today\" e \"American Playhouse\".\nGli inizi a teatro e l'esordio alla regia.\nGli aspetti impersonali e burocratici della RSC lo spingono a declinare un secondo contratto con la prestigiosa compagnia. Insieme all'attore di \"Another Country\" David Parfitt ne crea una nuova, chiamata \"Renaissance Theatre Company\" e lanciata nel 1987 con un debutto piuttosto infausto: la premi\u00e8re di \"Public Enemy\" - scritto, diretto e interpretato dallo stesso Kenneth - apre con critiche per lo pi\u00f9 negative e accuse di megalomania per il giovane autore. Fortunatamente, le produzioni RTC di \"La dodicesima notte\" (da lui diretta), \"Molto rumore per nulla\" e - in misura minore - \"Amleto\" (diretta da Derek Jacobi) incontrano critiche favorevoli. Branagh viene ora definito \"il nuovo Olivier\".\nIl critico teatrale Milton Shulman dell'Evening Standard dir\u00e0 a proposito: \u00abSul lato positivo, Branagh ha la vitalit\u00e0 di Olivier, la passione di Gielgud, la sicurezza di Guiness, per citare solo tre attori famosi che hanno ricoperto tale ruolo. Sul lato negativo, egli non ha n\u00e8 il magnetismo di Olivier, ne la mellifluente qualit\u00e0 vocale di Gielgud, ne l'intelligenza di Guiness\u00bb.\nDopo l'edizione televisiva de \"La dodicesima notte\" di William Shakespeare, forte dei numerosi consensi ottenuti a teatro, Branagh decide di esordire alla regia con \"Enrico V\" (1989), film tratto dall'omonima opera, in cui interpreta anche il personaggio del re d'Inghilterra, protagonista insieme a un giovanissimo Christian Bale, e che comprende gran parte del cast dell'opera teatrale come Judi Dench, Derek Jacobi e Emma Thompson. Girato con un budget modesto, il film viene acclamato dalla critica alla sua uscita, ricevendo grandi lodi anche per la regia di Branagh, divenendo uno dei pi\u00f9 apprezzati adattamenti cinematografici delle opere di Shakespeare. Branagh riceve le candidature al premio Oscar come miglior regia e miglior attore protagonista, mentre il film si aggiudica il premio per i Migliori costumi, andato a Philys Dalton; tuttavia il regista riesce ad aggiudicarsi il Premio BAFTA come miglior regista e ben tre European Film Awards. \u00c8 ancora oggi considerato il miglior film su Shakespeare dal sito Rotten Tomatoes (che lo preferisce a \"Ran\" di Akira Kurosawa).\nDa questo film inizia anche il sodalizio artistico con la prima moglie, Emma Thompson, che sposa nel 1989 e che appare anche nei successivi lavori di Branagh, \"L'altro delitto\" (1991), \"Gli amici di Peter\" (1992) e \"Molto rumore per nulla\" (1993). Sempre nel 1989 i due compaiono inoltre nell'opera teatrale \"Ricorda con rabbia\", per la regia di Judi Dench. Il progetto viene presentato in anteprima sia a Belfast che al Lyric Theatre di Londra. Tra il 1990 e il 1992 Branagh continua a portare in scena diversi adattamenti shakespeariani con le frequenti collaborazioni sia della Thompson che della Dench, ottenendo svariati consensi\nL'affermazione e il successo.\nNonostante gli impegni a teatro, nel 1991 Branagh torna sul grande schermo con un nuovo film da regista, ma stavolta non basato su opere shakespeariane: il thriller \"L'altro delitto\" in cui recita con Emma Thompson e Robin Williams. Presentato nella primavera successiva al Festival di Berlino, ottiene l'apprezzamento sia della critica che del pubblico, rappresentando il primo successo commerciale della carriera di Branagh, nonostante sia un genere di pellicola diverso dai precedenti lavori dell'attore. A curare le musiche \u00e8 Patrick Doyle, che da quel momento diverr\u00e0 un frequente collaboratore di Branagh, che per \"L'altro delitto\" ottiene una candidatura ai Golden Globe, mentre la pellicola \u00e8 candidata all'Orso d'oro per il miglior film a Berlino.\nL'anno successivo dirige e interpreta la commedia \"Gli amici di Peter\", affiancato da Stephen Fry e Hugh Laurie. Nonostante lo scarso successo al botteghino, il film ottiene critiche positive e il National Board of Review lo inserisce nella lista dei migliori film del 1992. Quello stesso anno dirige anche il cortometraggio \"Il canto del cigno\" con protagonisti John Gielgud e Richard Briers, basato sull'opera teatrale di Anton \u010cechov, grazie al quale ottiene la sua terza candidatura al Premio Oscar. Nel frattempo torna sui palcoscenici con la rivisitazione dell'Amleto, proposto in varie repliche sia al Barbican Centre che al Royal Shakespeare Theatre fino al 1993. In quell'anno recita nel film di Thomas Carter \"Swing Kids - Giovani ribelli\", mentre torna dietro e davanti alla macchina da presa con un nuovo adattamento shakespeariano, \"Molto rumore per nulla\" che vanta un cast che comprende ancora la Thompson, Michael Keaton, Denzel Washington e Keanu Reeves. Presentato in concorso al 46\u00ba Festival di Cannes, \u00e8 un grande successo al botteghino e viene acclamato dalla critica. In particolare, critici come Roger Ebert e Vincent Canby esprimono opinioni molto favorevoli sul film, ponendo Branagh tra i migliori cineasti della sua generazione.\nIl progetto successivo \u00e8 \"Frankenstein di Mary Shelley\" basato sul celebre romanzo \"Frankenstein\" della scrittrice inglese. Fortemente voluto dalla TriStar Pictures dopo il successo del \"Dracula\" di Francis Ford Coppola, che inizialmente doveva dirigere la pellicola per poi passare il testimone a Branagh rimanendo comunque a bordo come produttore, vede Branagh nei panni di Victor Frankenstein e Robert De Niro in quelli de La Creatura, insieme a una giovane Helena Bonham Carter nei panni della moglie di Victor. Le riprese sono contrassegnate da varie divergenze di vedute tra Branagh, che vuole un adattamento quanto pi\u00f9 fedele al libro, e Coppola, il quale insiste nel tagliare la prima mezz'ora del film. Costato 45 milioni di dollari, alla sua uscita il film ottiene scarsi risultati a livello di incassi e critiche contrastanti, ma ha maggior fortuna all'estero, dove vengono generalmente apprezzate l'interpretazione di De Niro e la fedelt\u00e0 del regista al libro.\nDopo la separazione dalla Thompson nel 1995, Branagh recita nei film \"Othello\" (1995) di Oliver Parker e \"Riccardo III - Un uomo, un re\" (1996), per al regia di Al Pacino, mentre dirige l'ennesimo adattamento del celebre autore inglese, \"Nel bel mezzo di un gelido inverno\". \u00c8 durante la lavorazione di questo film che il regista decide di dare vita al suo progetto fino ad allora pi\u00f9 ambizioso: un kolossal cinematografico basato sull'Amleto di Shakespeare. Il film, co-prodotto da Castle Rock Entertainment e Columbia Pictures, vede la luce nel dicembre 1996 e, oltre a Branagh nel ruolo principale, vanta un cast strepitoso che comprende, oltre ai veterani Derek Jacobi, Judi Dench, Julie Christie e Kate Winslet, anche Robin Williams, G\u00e9rard Depardieu, Charlton Heston, Richard Attenborough, Jack Lemmon e Billy Crystal. Viene girato prevalentemente negli Shepperton Studios, e in particolare nella storica Blenheim Palace. Nonostante lo scarso successo al botteghino (causato forse dalla durata di ben 242 minuti), il film riceve consensi unanimi dalla critica e ottiene 5 candidature ai Premi Oscar, divenendo anch'esso uno dei pi\u00f9 apprezzati adattamenti delle opere shakespeariane.\nIl ritorno al successo e la seconda giovinezza.\nAlla fine degli anni novanta collabora con prestigiosi registi come Robert Altman e Woody Allen in film come \"Conflitto di interessi\" e \"Celebrity\". Nel 1999 recita nel costosissimo \"Wild Wild West\", che \u00e8 un fiasco al botteghino e viene ampiamente stroncato dalla critica. L'anno successivo torna alla regia con \"Pene d'amor perdute\" (2000), nuovo adattamento shakespeariano in cui recita insieme a Nathan Lane, Adrian Lester, Matthew Lillard. Il film per\u00f2 ottiene scarso successo di incassi, e la Miramax decide di rescindere il contratto firmato con Branagh, che prevedeva tre pellicole da lui dirette e prodotte dalla casa di produzione.\nMalgrado l'insuccesso del suo ultimo film, nei primi anni duemila riesce a ottenere maggiori consensi come attore a partire dal film per la TV \"Conspiracy - Soluzione finale\", in cui interpreta il generale Reinhard Heydrich durante la Conferenza di Wannsee dell'inverno 1942. La sua cruda interpretazione gli fa vincere un Emmy Award come miglior attore protagonista.\nInoltre, sempre nel 1999, presta voce come narratore al documentario BBC \"Nel Mondo dei Dinosauri,\" primo documentario a ricostruire l'evoluzione dei dinosauri con l'utilizzo di modelli in CGI e con una struttura simile a un normalissimo programma sulla natura, diventando subito un classico della televisione britannica, tanto che verr\u00e0 poi richiamato come narratore nel seguito del 2001 \"I predatori della preistoria\", dedicato invece all'evoluzione dei mammiferi, anch'esso divenuto un cult della TV inglese.\nDopo il rifiuto di Hugh Grant, nel 2002 interpreta il professor Gilderoy Allock nel film \"Harry Potter e la camera dei segreti\" secondo capitolo della celebre saga, e prende parte a \"La generazione rubata\" di Phillip Noyce. Sempre nel 2002 \u00e8 protagonista della miniserie \"Shackleton\", dove interpreta l'omonimo esploratore a capo della spedizione Endurance. Nei due anni successivi si allontana momentaneamente dalle scene per tornare in teatro, che aveva lasciato nel 1993, per una nuova rivisitazione del \"Riccardo III\" shakespeariano.\nTorna al cinema nel 2004 con una piccola apparizione nella commedia \"5 bambini e It\", mentre l'anno successivo ottiene un altro grande ruolo, quello di Franklin Delano Roosevelt nel film tv biografico dedicato alla vita dell'ex presidente USA, con cui ottiene la candidatura ai Golden Globe e agli Emmy Award.\nDurante il 2005 ritorna anche come voce narrante nel prequel del gi\u00e0 citato documentario \"Nel Mondo dei Dinosauri\", \"L'impero dei mostri - La vita prima dei dinosauri\", dedicato alla ricostruzione della vita prima della comparsa dei dinosauri, in una fra le sue migliori interpretazioni televisive, programma che vincer\u00e0 persino un \"Emmy Award\".\nSolo nel 2006, sei anni dopo il suo ultimo film \"Pene d'amor perdute\" (a parte il corto \"Listening\" del 2003), Branagh torna dietro la macchina da presa, stavolta con produzioni indipendenti, con due film: \"As You Like It - Come vi piace\", basato sull'omonima opera di William Shakespeare, e \"Il flauto magico\" quest'ultimo tratto dal singspiel mozartiano del diciottesimo secolo. Entrambi i film ottengono scarsi risultati commerciali e vengono quasi ignorati dalla critica. Nel 2007 realizza il remake del celebre film \"Gli insospettabili\" (1972), con protagonisti Michael Caine (nella parte che fu di Laurence Olivier) e Jude Law. Si tratta di una commedia nera, grottesca, oltrech\u00e9 del primo tentativo di Branagh dai tempi di \"Frankenstein\" di staccarsi dai suoi film solitamente basati su opere di Shakespeare. Presentato alla Mostra del Cinema di Venezia, non viene generalmente considerato all'altezza del capostipite, anche se non manca chi apprezza l'opera.\nNel 2008 recita al fianco di Tom Cruise nel film \"Operazione Valchiria\" incentrato sulla preparazione dell'attentato del 20 luglio 1944 ai danni di Adolf Hitler. Il film viene criticato da pi\u00f9 parti per via delle inesattezze storiche riguardo agli avvenimenti descritti, ma si rivela un buon successo di pubblico. A partire dal 2008 interpreta il ruolo di Kurt Wallander nella serie televisiva (da lui stesso co-prodotta) \"Il commissario Wallander\" della BBC, tratta dai romanzi di Henning Mankell; il suo \u00e8 un personaggio \u00ab\"continuamente alla ricerca di un senso della vita e per cui gli atti di violenza non sono mai normali\"\u00bb. L'interpretazione di Branagh viene accolta positivamente e gli vale due Premi BAFTA. Alla prima stagione, composta da 3 episodi, ne seguono una seconda e una terza, rispettivamente nel 2010 e 2012. Nel 2009 recita nel poco fortunato musical \"I Love Radio Rock\" dedicato al fenomeno delle radio private inglesi degli anni '60.\nDue anni dopo viene scelto per la regia del film \"Thor\", basato sull'omonimo personaggio della Marvel Comics. Si tratta della prima volta di Branagh alla prese con un blockbuster di rilievo, che vanta nel cast Natalie Portman, Anthony Hopkins, Chris Hemsworth. Il film esce nelle sale il 6 maggio 2011 e viene ben accolto dalla critica, oltre a rivelarsi un grande successo al botteghino, che permette al regista di affermarsi anche come autore di lavori non basati solo su adattamenti shakespeariani. Nello stesso anno interpreta il suo pigmalione Sir Laurence Olivier nel film \"Marilyn\" di Simon Curtis, grazie al quale ottiene una candidatura all'Oscar al miglior attore non protagonista.\nIl 27 luglio 2012 partecipa come attore alla Cerimonia di Apertura dei Giochi della XXX Olimpiade di Londra 2012, recitando in mondovisione alcuni estratti de \"La tempesta\" di William Shakespeare. Nel novembre del 2012 viene insignito del titolo di Cavaliere da sua Maest\u00e0 la Regina Elisabetta per il suo contributo alla cultura e all'industria cinematografica dell'Irlanda del Nord. Torna sul grande schermo nel 2014 con un'incursione nel mondo dei film spionistici in \"Jack Ryan - L'iniziazione\", reboot della saga con protagonista l'agente dei romanzi di Tom Clancy. Oltre a curare la regia, Branagh interpreta anche il cattivo principale, ed \u00e8 affiancato da Chris Pine e Kevin Costner. Si rivela un buon successo di incassi ma viene accolto con recensioni contrastanti.\nNel settembre 2013 inizia le riprese del remake in live-action della versione Disney di \"Cenerentola\", con protagonista Lily James. Dopo \"Thor\", \u00e8 il secondo blockbuster prodotto da una grande major per Branagh; il cast del film comprende Helena Bonham Carter, Richard Madden, Cate Blanchett e Derek Jacobi. Il film ottiene un grande successo di pubblico e critica, e viene candidato al Premio Oscar per i migliori costumi di Sandy Powell. Nel 2015 fonda la Kenneth Branagh Theatre Company. L'anno dopo recita nel film \"Mindhorn\" (2016), nel ruolo di se stesso, e torna a interpretare Kurt Wallander nella quarta stagione della fortunata serie.\nLa 20th Century Fox sceglie Branagh come regista del remake di \"Assassinio sull'Orient Express\", tratto dall'omonimo romanzo giallo di Agatha Christie, gi\u00e0 portato sullo schermo da Sidney Lumet nel 1974. Oltre a dirigere la pellicola, Branagh interpreta anche il protagonista Hercule Poirot. Le riprese si svolgono tra l'autunno 2016 e la primavera 2017 tra Egitto, Londra e Malta. Per la prima volta dai tempi di \"Hamlet\", Branagh riunisce un cast stellare che comprende i premi Oscar Pen\u00e9lope Cruz, Judi Dench, Olivia Colman, insieme a Derek Jacobi, Johnny Depp, Michelle Pfeiffer, Josh Gad, Sergei Polunin e Daisy Ridley. Il film esce nelle sale inglesi il 9 novembre 2017 e diventa uno dei maggiori successi commerciali dell'anno. In ragione di ci\u00f2, la Fox conferma Branagh anche alla regia del sequel, \"Assassinio sul Nilo\" previsto per il 2021. Sempre nel 2017 prende parte all'acclamato film di Christopher Nolan \"Dunkirk\" incentrato sull'Operazione Dynamo del 1940. Il film si aggiudica 3 Premi Oscar. Nel 2020 ritorna a lavorare con Christopher Nolan prendendo parte al suo ultimo film, \"Tenet\".\nVita privata.\nDurante il periodo di febbrile attivit\u00e0 per costituire la Renaissance, Kenneth Branagh continua a lavorare per progetti televisivi e cinematografici, tra cui la miniserie \"Fortunes of War\" per la BBC. Durante le riprese, si innamora della protagonista, Emma Thompson. I due si sposano nel 1989. Gli impegni di lavoro li costringono per\u00f2 a passare sempre meno tempo insieme; il 30 settembre 1995 annunciano la loro separazione, dovuta anche alla relazione che \u00e8 iniziata nel frattempo tra Branagh e Helena Bonham Carter, durata dal 1994 al 1999. Il 24 maggio 2003 Branagh si sposa per la seconda volta con la direttrice d'arte Lindsay Brunnock, incontrata sul set di \"Shackleton\".\n\u00c8 membro del consiglio della Royal Academy of Dramatic Arts ed \u00e8 presidente onorario del NICVA, il \"Northern Ireland Council for Voluntary Action\".\nPremi e riconoscimenti.\nAltri riconoscimenti.\nNel 1990 ha ricevuto un dottorato onorario in letteratura dalla Queen's University Belfast.\nDoppiatori italiani.\nNelle versioni in italiano delle opere in cui ha recitato, Kenneth Branagh \u00e8 stato doppiato da:\nDa doppiatore \u00e8 sostituito da:"}
{"id": "102929", "revid": "98077", "url": "https://it.wikipedia.org/wiki?curid=102929", "title": "Dialetto badioto", "text": "Il badioto o badiotto (badiot) e il marebbano (mar\u00e9o) sono idiomi della lingua ladina, un idioma appartenente al gruppo reto-romanzo della famiglia delle lingue indoeuropee."}
{"id": "102930", "revid": "1121152", "url": "https://it.wikipedia.org/wiki?curid=102930", "title": "Francesco Filelfo", "text": "Biografia.\nI suoi primi studi di grammatica, retorica e latino furono compiuti all'Universit\u00e0 di Padova, sotto la guida di Gasparino Barzizza. Negli anni acquist\u00f2 una tale reputazione da ricevere, nel 1417, la cattedra di oratoria e filosofia morale a Venezia. Egli si dedic\u00f2 principalmente all'insegnamento di Cicerone e Virgilio, considerati al suo tempo l'espressione pi\u00f9 alta dello stile latino.\nNel 1419 il governo di Venezia gli assegn\u00f2 il ruolo di segretario del massimo rappresentante dei Veneziani (il bailo) a Costantinopoli. Durante i sette anni di permanenza nella citt\u00e0, egli acquis\u00ec una conoscenza del greco quotidiano probabilmente superiore a quella di qualsiasi suo contemporaneo, nonostante la sua conoscenza del greco classico rimanesse tutt'altro che impeccabile. In questo periodo spos\u00f2 anche Teodora nipote di Manuele Crisolora, il dotto bizantino che per primo insegn\u00f2 il greco in Italia e, su raccomandazione di quest'ultimo, fu impiegato in molte missioni diplomatiche dall'imperatore Giovanni VIII Paleologo\nNel 1427 accett\u00f2 un nuovo invito delle autorit\u00e0 veneziane a riprendere la sua carriera di insegnante universitario. Da allora, la vita di Filelfo, che si svilupp\u00f2 nei principali centri della cultura italiani (Venezia, Milano, Firenze, Siena), fu un alternarsi continuo fra lezioni universitarie, pubblicazioni di suoi scritti, amicizie con personaggi altolocati e dispute accese con i suoi avversari. Fu infatti uomo di grande vigoria fisica, con un'inesauribile energia intellettuale, un uomo dalle violente passioni e dai molti desideri; una persona orgogliosa, irrequieta, avida di soldi e gloria, incapace di fermarsi in una sede e sempre impegnato in \"querelle\" con i dotti del tempo.\nGiunto a Venezia con la sua famiglia, trov\u00f2 la popolazione della citt\u00e0 decimata dalla peste. Si spost\u00f2 quindi nel 1428 a Bologna, dove per\u00f2 i contrasti politici non consentivano un clima favorevole. Si trasfer\u00ec allora a Firenze dove inizi\u00f2 il periodo pi\u00f9 intenso e brillante della sua vita, dal 1429 al 1434. Fu molto attivo come traduttore di testi greci classici: Omero, Aristotele, Plutarco, Senofonte, Lisia in particolare. Durante la settimana illustrava i principali autori della letteratura latina, mentre, la domenica, spiegava Dante alla gente nella chiesa di Santa Maria del Fiore. Questa \"Lectura Dantis\", condotta anche in sede accademica, era volta a fornire una legittimazione politica all'oligarchia repubblicana allora al potere in citt\u00e0, il che lo mise in rotta di collisione con i Medici ed il suo collega Marsuppini che, tra l'altro, aveva proposto di ridurre lo stipendio ai docenti universitari allo scopo di indurre Filelfo ad andarsene.\nPer i motivi suddetti, oltre che per il suo carattere, giunse a scontrarsi con Cosimo de' Medici e la sua cerchia. Cos\u00ec, quando Cosimo, in seguito alla lotta con la famiglia degli Albizzi, fu esiliato nel 1433, Filelfo cerc\u00f2 invano di convincere la signoria a condannarlo a morte in una violenta satira contro i Medici (\"Sat.\" IV, 1). Ovviamente, al ritorno di Cosimo a Firenze, la posizione di Filelfo non era pi\u00f9 sostenibile. Come egli asser\u00ec, la sua vita era gi\u00e0 stata messa in pericolo, per volont\u00e0 degli stessi Medici, allorch\u00e9, il 18 maggio 1433, fu pugnalato da un imolese. Al processo che ne segu\u00ec, il rettore stesso dello Studio (universit\u00e0) ammise di essere stato il mandante dell'attentato, probabilmente per coprire le responsabilit\u00e0 di Cosimo. Di conseguenza accett\u00f2 prontamente l'invito fattogli dalla citt\u00e0 di Siena, dove non rimase che quattro anni, dal 1434 al 1438, a causa del permanere dei contrasti con la signoria medicea. Infatti, in seguito ad un altro fallito attentato nei suoi confronti da parte dello stesso mandante - al cui sicario fu amputata una mano come punizione - lo stesso Filelfo ricorse ai medesimi metodi. Pagato un sicario per attentare alla vita dei suoi nemici fiorentini, nonostante il fallimento del tentativo - cui segu\u00ec la medesima punizione - Filelfo fu bandito dalla citt\u00e0 di Firenze e, in caso di cattura, gli sarebbe stata mozzata la lingua. \nLa sua fama di insegnante, comunque, crebbe molto in Italia, tanto che Filelfo ricevette numerose offerte da vari principi e governi. Nel 1440 egli accett\u00f2 quella fattagli dal principe di Milano Filippo Maria Visconti. Proprio qui si svolse la maggior parte della sua carriera, durante la quale esalt\u00f2 i suoi mecenati, i Visconti prima e gli Sforza poi, con panegirici e poemi epici come i \"Convivia mediolanensia\" e la \"Sphortias\" (Sforziade). Osteggi\u00f2 quindi i nemici di corte, irridendoli in libelli o ridicolizzandoli con invettive; compose epitalami e orazioni funebri in onore di cortigiani importanti. A tutte queste attivit\u00e0 affianc\u00f2 l'insegnamento degli autori classici. Continu\u00f2 inoltre nella sua attivit\u00e0 di traduttore dal greco e la sua guerra personale, fatta di scritti e polemiche, con i suoi avversari di Firenze. Scrisse inoltre \"pamphlet\" politici sui grandi eventi della storia italiana e rimase in contatto con le pi\u00f9 alte cariche politiche del tempo - quando Costantinopoli fu presa dai Turchi, egli riusc\u00ec persino a far liberare la madre di sua moglie grazie ad una lettera inviata al sultano Maometto II in persona.\nLe orazioni e i poemi scritti su commissione gli procurarono introiti aggiuntivi, che non erano mai sufficienti a garantirgli il tenore di vita elevato che desiderava: perci\u00f2 le sue lettere, talora vere e proprie adulazioni letterarie, abbondano di richieste di denaro ai suoi patroni.\nDurante il secondo anno del soggiorno milanese, Filelfo perse sua moglie. Si rispos\u00f2 presto con una rappresentante delle famiglie milanesi pi\u00f9 famose, Orsina Osnaga, alla cui morte spos\u00f2 in terze nozze Laura Maggiolini. Da questi matrimoni ebbe ben ventiquattro figli, dodici maschi ed altrettante femmine. A quanto emerge dal suo epistolario (di cui l'unica edizione completa \u00e8 quella curata da \u00c9mile Legrand, lavoro encomiabile, ma con limiti notevoli nell'impostazione ecdotica), Filelfo fu profondamente legato a tutte e tre le mogli, nonostante le numerose occasioni di infedelt\u00e0 che si procurava. Anche questo fu un tratto del suo carattere arrogante e irrequieto, ma allo stesso tempo sentimentale.\nAlla morte di Filippo Maria Visconti (1447), trascorso il breve periodo della Repubblica Ambrosiana (1447-1450), Filelfo, dopo una breve esitazione, strinse alleanza con Francesco Sforza, nuovo principe di Milano, del cui figlio Ludovico Maria fu precettore e insegnante di greco e latino. Al duca Francesco dedic\u00f2 il sopracitato poema epico \"Sphortias\" (Sforziade).\nAccolto alla corte di Ludovico III Gonzaga, nel 1459 tenne l'orazione latina che accolse papa Pio II per il Concilio di Mantova.\nQuando anche Francesco Sforza mor\u00ec, Filelfo, ormai settantasettenne and\u00f2 a Roma (1475), dove si mise al servizio di papa Sisto IV, ricoprendo la cattedra di retorica. Ben presto, per\u00f2, la sintonia con la citt\u00e0 e il papato vennero meno, e dopo appena un anno lasci\u00f2 Roma per ritornare a Milano.\nL\u00ec scopr\u00ec a malincuore che la moglie era morta di peste. Ripens\u00f2 allora a Firenze, sperando di potervi fare ritorno, dal momento che l'ostilit\u00e0 dei Medici nei suoi confronti si era attenuata con il passare degli anni. Per ottenere il favore della signoria, in occasione della congiura dei Pazzi (1478), che aveva attentato alla vita di Lorenzo il Magnifico, egli scrisse anche al suo precedente mecenate Sisto IV denunciando la sua partecipazione in tale complotto. Lorenzo lo invit\u00f2 ad insegnare il greco a Firenze, ma poco dopo il suo arrivo, nel 1481, Filelfo mor\u00ec e fu sepolto nella basilica della Santissima Annunziata.\nCon testamento del 23 febbraio 1473 aveva destinato la sua ricca biblioteca, con testi greci e latini, al figlio Federico Francesco e in caso di morte di questi, alla cattedrale di Milano; essa fin\u00ec dunque nella sagrestia meridionale del Duomo dov'era conservata la biblioteca capitolare. I libri del Filelfo andarono per\u00f2 dispersi."}
{"id": "102934", "revid": "124416148", "url": "https://it.wikipedia.org/wiki?curid=102934", "title": "JAWS", "text": "JAWS (acronimo per \"Job Access With Speech\") \u00e8 uno screen reader (letteralmente \"lettore di schermo\"), un software prodotto dalla Freedom Scientific in Florida. Il suo scopo \u00e8 rendere accessibile a ciechi e ipovedenti computer che usano sistemi operativi Microsoft. L'informazione mostrata sullo schermo viene letta da una voce artificiale o inviata a uno schermo braille.\nTramite JSL (\"JAWS Scripting Language\") gli utenti possono creare script personali, rendendo accessibili tramite JAWS programmi che sarebbero altrimenti inutilizzabili da utenti con difficolt\u00e0 visive.\nStoria.\nJAWS fu pubblicato nel 1989 da Ted Henter, un motociclista professionista che perse la vista in un incidente automobilistico nel 1978. Nel 1985, Henter, grazie a un investimento di Bill Joyce, fond\u00f2 l'Henter-Joyce Corporation in Florida. Nell'aprile del 2000, Henter-Joyce, Blazie Engineering e Arkenstone si unirono per formare la Freedom Scientific.\nJAWS fu originariamente creato per il sistema operativo MS-DOS. Fu uno degli screen reader che consentivano a utenti ciechi l'accesso alla modalit\u00e0 testo degli applicativi MS-DOS. Una caratteristica unica in JAWS fu il suo utilizzo dei menu a cascata. Quello che distinse JAWS dagli altri screen reader del periodo fu il suo uso di macro che consentivano all'utente di personalizzare l'interfaccia utente.\nTed Henter e Rex Skipper scrissero il codice sorgente di JAWS nella met\u00e0 degli anni \u201880 e pubblicarono la versione 2.0 nella met\u00e0 degli anni \u201890. Subito dopo Skipper abbandon\u00f2 il progetto, lasciando il suo posto a Charles Oppermann. Da allora sono state regolarmente pubblicate nuove versioni. Freedom Scientific ora offre JAWS per MS-DOS come download gratuito dal suo sito web.\nNel 1993, Henter-Joyce pubblic\u00f2 una versione altamente modificata di JAWS per persone con difficolt\u00e0 di apprendimento. Questo prodotto, chiamato WordScholar, non \u00e8 pi\u00f9 disponibile.\nJAWS for Windows.\nNel 1992, quando Microsoft Windows acquist\u00f2 popolarit\u00e0, Oppermann cominci\u00f2 a lavorare su una nuova versione di JAWS. Principale successo fu il non interferire con la naturale interfaccia utente di Windows, mantenendo la comodit\u00e0 delle macro. Versioni dimostrative di JFW (JAWS for Windows) furono mostrate in diverse conferenze nel 1993 e nel 1994. Durante questo periodo, lo sviluppatore Glen Gordon inizi\u00f2 a lavorare sul codice, dopo l'assunzione di Oppermann da parte della Microsoft nel novembre 1994. Nel gennaio del 1995 fu pubblicato JAWS for Windows 1.0.\nAttualmente versioni aggiornate di JAWS for Windows escono con cadenza quasi annuale. La pi\u00f9 recente versione di Jaws for Windows in lingua italiana \u00e8 Jaws 2022 disponibile per il download dal sito del distributore di Freedom Scientific in Italia, Vision Dept."}
{"id": "102937", "revid": "1094968", "url": "https://it.wikipedia.org/wiki?curid=102937", "title": "Dialetto cadorino", "text": "Il cadorino \u00e8 un insieme di dialetti locali che costituiscono una variet\u00e0 della lingua ladina (appartenente al gruppo romanzo della famiglia delle lingue indoeuropee). \u00c8 parlato nella regione geografica del Cadore, nella zona delle Dolomiti, oggi in provincia di Belluno.\nLa regione cadorina, delineata nei suoi confini storici, costituisce una unit\u00e0 anche sotto il profilo linguistico. Ciononostante lo statuto del cadorino come variet\u00e0 del ladino \u00e8 stato ed \u00e8 tuttora oggetto di dibattito e a volte anche di tensioni di natura pi\u00f9 politica che linguistica.\nSecondo il linguista Giovan Battista Pellegrini, il Cadore (tutta l'area dell'alta provincia di Belluno) costituisce un'importante area linguistica, in quanto potrebbe contenere la chiave per comprendere la stratificazione geolinguistica non soltanto delle province di Belluno, di Trento e di Bolzano, ma di tutta l'Italia settentrionale.\nVarianti.\nLa classificazione di Giovan Battista Pellegrini distingue il ladino centrale nelle varianti altoatesina e cadorina (ma riconosce anche le \"anfizone\" ladino-veneta, ladino-fiammazza e ladino-anaunica).\nA sua volta il cadorino \u00e8 suddiviso in:\nIl cadorino centrale si distingue nelle varianti parlate in val d'Ansiei e in Oltrepiave, varianti pi\u00f9 conservative rispetto al quelle presenti nel tratto della valle del Piave che va da Valle-Pieve fino a Lozzo, dove l'influenza del veneto, per motivi geografici, storico-politici ed economici, \u00e8 sempre stata molto forte, e dove comunque prevale l'uso dell'italiano. Tra le diverse varianti, sicuramente il comeliano \u00e8 la pi\u00f9 conservativa e presenta tutti i tratti fonetici caratteristici del ladino.\nLe parlate di Selva e Zopp\u00e8 sono invece classificate dal Pellegrini come \"ladino-venete\".\nCaratteristiche linguistiche.\nI dialetti cadorini sono dialetti ladini, in quanto conservano a pieno i parametri fissati da Graziadio Isaia Ascoli per la definizione della lingua ladina. Sebbene i centri abitati pi\u00f9 vicini al capoluogo, Pieve di Cadore, abbiano perduto, forse da non molto tempo, alcune caratteristiche arcaiche, ancora ben conservate marginalmente, sono ancora moltissimi i tratti fonetici, morfologici e lessicali che conferiscono alle parlate cadorine una posizione di autonomia s\u00ec dal ladino altoatesino, ma anche dal dialetto bellunese, sia pure arcaico.\n\u00c8 dunque inesatto (come suggerisce Giovan Battista Pellegrini) separare nettamente i dialetti del centro Cadore e d'Oltrepiave e spesso anche d'Oltrechiusa, rispetto all'ampezzano ed alle variet\u00e0 dialettali del Comelico. \u00c8 tuttavia ovvio che sia l'ampezzano che i dialetti comeliani e oltrepiavesi conservino pi\u00f9 abbondantemente i caratteri pi\u00f9 arcaici (quindi \"pi\u00f9 ladini\").\nMorfofonologia.\nLe caratteristiche del cadorino sono principalmente le seguenti:\nQuesti fenomeni sono caratterizzanti dei dialetti ladini.\nInfluenze.\nInfluenza celtica e venetica.\nIl quadro sociolinguistico della regione cadorina, in et\u00e0 preromana, si definisce sulla base delle fonti epigrafiche fin qui pervenuteci che \u00e8 di tipo esclusivamente venetico. Tuttavia l'alta incidenza complessiva dei celtismi, riscontrabili ad esempio nelle iscrizioni di Lagole, dimostrano che almeno la met\u00e0 dei nomi sono riconducibili appunto all'onomastica celtica. Questa fenomenologia dimostra, con certezza, la loro presenza stabile in centro Cadore. La statistica delle basi documentali tende invece a dimostrare una composizione etnica mista, nella quale appunto l'elemento celtico non era certamente minoritario rispetto a quello paleoveneto.\nInfluenza friulano-carnica.\nAnticamente i cadorini, appendice dei carnici friulani, si spinsero ad ovest colonizzando tutta l'area dell'alto bacino del Piave compreso Ampezzo (nato come centenaro cadorino, passato all'Austria a partire dai primi del Cinquecento). Dal punto di vista linguistico i cadorini conservarono varie particolarit\u00e0 della loro favella friulana (di substrato gallo-carnico) e i loro dialetti, con originari tratti friulani in parte ancora vivi, probabilmente divergevano soltanto lievemente per alcune preferenze lessicali, e non tanto nella fonetica e nella morfologia.\nInfluenza veneta.\nTutto il Cadore ha risentito dell'influenza delle confinanti parlate venete (restando pi\u00f9 \"chiuso\" nel Comelico che confina con la germanofona Val di Sesto e che include l'enclave linguistica di Sappada).\nTuttavia, definire i dialetti cadorini \"veneti\" e non \"ladini\", per l'aspetto linguistico, pare un'affermazione inesatta e inopportuna. Infatti, come attesta Giovan Battista Pellegrini, se i dialetti cadorini si differenziano alquanto dai dialetti sudtirolesi, conservano tuttavia a pieno i parametri fissati dall'Ascoli per la definizione di \"ladino\"; e va aggiunto che il lessico conferma ancor pi\u00f9 tale affermazione poich\u00e9, anche in fase sincronica, esso \u00e8 ancora ben conservato e rivela le caratteristiche dell'area cisalpina arcaica, spesso in opposizione al veneto. Le caratteristiche non ladine, in genere proprio di influsso veneto, vanno considerate come fatti di ristrutturazione posteriore, che non cancellano la struttura preesistente. D'altronde, che siano da considerare cadorini anche gli ampezzani, in quanto hanno avuto minori contatti con i Ladini del Sella (sudtirolesi), \u00e8 cosa certa: il Cadore con Ampezzo (fino al 1511) e il Comelico ebbe una sola storia civile, religiosa ed anche linguistica.\nNon \u00e8 chiaro se la progressiva \"venetizzazione\" dei dialetti cadorini sia da imputare a vere e proprie migrazioni e rimescolamenti di popolazione con gli abitanti della Pedemontana e della pianura veneta. Gli studiosi oggi tendono a ritenere che l'avanzamento del veneto a scapito del ladino non sia dovuto tanto a migrazioni fisiche, quanto all'assimilazione culturale dei Ladini rispetto alla parlata veneta. In sostanza sarebbero state soltanto le isoglosse a spostarsi nel tempo, con spinte culturali ed in genere col prestigio (dovuto a fattori vari), e non le popolazioni in quanto tali, sebbene migrazioni di qualche entit\u00e0 siano comunque storicamente documentate. Mentre i ladini sudtirolesi hanno subito profondamente l'influenza della lingua e della cultura tedesca, quelli del Cadore, per ragioni storico-politiche e geografiche, hanno subito l'influsso veneto, prendendo a prestito dai dialetti tirolesi soltanto un numero limitato di parole.\nFra gli adeguamenti dovuti al prestigio del modello veneziano da imitare, il Pellegrini annovera la restituzione del vocalismo atono finale (caratteristica che contrasta con quasi tutti i dialetti dell'Italia settentrionale) e l'introduzione dei dittonghi ascendenti. Non esclude inoltre che di tale mutamento abbiano risentito anche alcune categorie di plurali sigmatici, che al tempo dovevano costituire una contraddizione notevole rispetto a veneto.\nRiconoscimento provinciale.\nIn Provincia di Belluno, grazie alla normativa sulle minoranze linguistiche storiche (legge 482/1999), sono stati riconosciuti ladini i comuni del Centro Cadore, insieme a quelli del Comelico, della Val Boite, dell'Agordino, dell'alta val Cordevole e della Val di Zoldo. \nDal 15 dicembre 2003 \u00e8 attivo l\"'Istituto Ladin de la Dolomites\" (Istituto Culturale delle Comunit\u00e0 dei Ladini Storici delle Dolomiti Bellunesi), con sede a Borca. Diverse sono le associazioni culturali operanti nel territorio e aventi come finalit\u00e0 la promozione del ladino:\nL'Istituto Ladin de la Dolomites cura la pubblicazione della rivista scientifica \"Ladin!\", consultabile gratuitamente on-line, mentre l'Union Ladina d'Oltreciusa si occupa della pubblicazione del semestrale \"Par no desmentease\"."}
{"id": "102938", "revid": "78273", "url": "https://it.wikipedia.org/wiki?curid=102938", "title": "Badiotto", "text": ""}
{"id": "102946", "revid": "465169", "url": "https://it.wikipedia.org/wiki?curid=102946", "title": "Cuneo (geometria)", "text": "In geometria per cuneo si intende un poliedro individuato da una faccia rettangolare che si dice base del cuneo e da uno spigolo parallelo a due lati opposti della base tale che la sua proiezione ortogonale sul piano della base (al quale esso non appartiene) \u00e8 un segmento il cui punto medio (centro) coincide con il centro del rettangolo di base; questo spigolo (di lunghezza \"c\" in figura) viene detto spigolo apicale del cuneo.\nFacce.\nUn cuneo \u00e8 un pentaedro che, oltre alla faccia della base, presenta due facce a forma di trapezio isoscele e due facce a forma di triangolo isoscele. Le facce a forma di trapezio sono individuate dallo spigolo apicale e da ciascuno dei due lati della base a lui paralleli; esse sono congruenti. Ciascuna delle facce triangolari, anch'esse congruenti, \u00e8 individuata da un vertice dello spigolo apicale e da uno dei due lati opposti della base non paralleli allo spigolo apicale.\nSimmetrie.\nUn cuneo ha le simmetrie di un rettangolo ed il suo gruppo di simmetria \u00e8 il gruppo formula_1 generato dalle riflessioni rispetto ai due piani ortogonali alle due coppie di lati opposti del rettangolo di base. Il segmento che congiunge il centro del rettangolo di base e il punto medio dello spigolo apicale (ortogonale sia alla base che al segmento apicale) si dice asse del cuneo; in effetti la sua retta \u00e8 l'intersezione dei due piani di simmetria e la rotazionen di 180 \u00b0 intorno ad essa lascia il cuneo invariato. La lunghezza dell'asse di un cuneo si dice altezza del cuneo. Quando lo spigolo apicale si riduce ad un solo vertice il cuneo segmento\nMisure.\nConsideriamo il cuneo K individuato dalle lunghezze dei lati del rettangolo di base a e b, dalla lunghezza dello spigolo apicale c (parallelo ai lati di lunghezza a) e dall'altezza h. Osserviamo che questi 4 parametri possono assumere tutti i possibili valori positivi e in particolare pu\u00f2 essere \u00a0 c &gt; a (caso del cuneo allargato).\nGli spigoli laterali del cuneo sono congruenti ed hanno lunghezza\nL'area della superficie del cuneo dato \u00e8\nIl suo volume si ottiene come\nIl suo baricentro si trova sull'asse a una distanza dalla base inferiore data da"}
{"id": "102947", "revid": "339392", "url": "https://it.wikipedia.org/wiki?curid=102947", "title": "Ostf\u00e4lisch", "text": ""}
{"id": "102950", "revid": "1534511", "url": "https://it.wikipedia.org/wiki?curid=102950", "title": "William Timothy Gowers", "text": "Figlio del compositore Patrick Gowers, nel 1996 ha ricevuto il Premio della European Mathematical Society e nel 1998 ha vinto la Medaglia Fields per ricerche in analisi funzionale, combinatoria, teoria combinatoria dei numeri e teoria degli spazi di Banach. \nAl 2021 ricopre il ruolo di \"Professeur titulaire\" della cattedra di combinatoria del Coll\u00e8ge de France, e di \"Director of Research\" dell'Universit\u00e0 di Cambridge, ed \u00e8 \"fellow\" del Trinity College.\n\u00c8 autore di numerose pubblicazioni didattiche, tra le quali il saggio \"Matematica. Un'introduzione\".\nThe Cost of Knowledge.\nIl 21 gennaio 2012 Gowers ha pubblicato sul suo blog personale un post in cui critica le politiche commerciali e di pubblicazione di Elsevier, una delle pi\u00f9 importanti case editrici accademiche, e ha invitato i ricercatori a boicottarla.\nDa questo \u00e8 nato il sito The Cost of Knowledge, che raccoglie le firme di ricercatori che dichiarano che non invieranno articoli, non faranno peer review, non parteciperanno ai comitati editoriali di riviste di Elsevier.\nIl post di Gowers \u00e8 stato visto come l'inizio della \"primavera accademica\"."}
{"id": "102951", "revid": "599", "url": "https://it.wikipedia.org/wiki?curid=102951", "title": "Timothy Gowers", "text": ""}
{"id": "102953", "revid": "57342", "url": "https://it.wikipedia.org/wiki?curid=102953", "title": "Premio Jean Vigo", "text": "Il premio Jean Vigo \u00e8 un premio cinematografico istituito da Claude Aveline nel 1951, in omaggio al regista francese Jean Vigo.\n\u00c8 attribuito a \u00abun regista francese che si \u00e8 distinto per la sua indipendenza di spirito e per la sua originalit\u00e0 di stile\u00bb; in pratica ad essere premiate non sono le qualit\u00e0 formali del film, ma la portata sociale ed umana della regia. Il premio \u00e8 di solito assegnato a giovani registi.\nFino al 1960 veniva assegnato un unico premio indipendentemente dalla lunghezza del film. In seguito sono stati attribuiti di solito due distinti premi: uno per i lungometraggi e uno per i cortometraggi.\nPremiati.\nQuando non diversamente indicato si tratta di lungometraggi"}
{"id": "102961", "revid": "181699", "url": "https://it.wikipedia.org/wiki?curid=102961", "title": "Gioco del dizionario", "text": "Il gioco del dizionario \u00e8 un gioco da tavolo di carta e matita per il quale \u00e8 necessario un dizionario. Si richiede un minimo di 3 giocatori, ma l'ideale \u00e8 giocarlo in gruppi numerosi. Oltre al dizionario, occorrono un foglio di carta e una penna o matita per ciascun giocatore.\nIl gioco.\nChi avr\u00e0 individuato la definizione esatta guadagner\u00e0 un punto.\nPer\u00f2 si guadagnano anche tanti punti quanti sono i voti ottenuti dalla propria definizione.\nUna parte fondamentale del gioco consiste quindi nello scrivere definizioni credibili perch\u00e9 ogni voto ricevuto per la definizione far\u00e0 guadagnare un punto.\nOvviamente \u00e8 vietato votare per la propria definizione.\nFacciamo un esempio, il lettore sceglie la parola \"Parascenio\" e quando raccoglie i foglietti legge:\nQuale definizione scegliereste?\nIl punteggio.\nQuando tutti i giocatori hanno scelto la definizione che reputano essere quella giusta, si procede al conteggio dei punti, come segue: \nSecondo un'altra versione del gioco, il punteggio \u00e8 pi\u00f9 articolato e si differenzia a seconda della situazione come segue: \nPoich\u00e9 il giocatore di turno non partecipa alle puntate e non pu\u00f2 per quel giro guadagnare punti, una partita deve contare tanti turni quanti sono i giocatori che vi partecipano, oppure poi avere un numero di turni che sia un multiplo dei partecipanti (cio\u00e8, per finire, tutti i giocatori debbono avere avuto il dizionario lo stesso numero di volte).\nCuriosit\u00e0.\nParte della meccanica di questo gioco sta alla base di Dixit, Spiel des Jahres 2010.\nEsiste anche una versione online chiamata Gioco Vocabolario, curata da DiLemmi e pubblicata da Zanichelli Editore. \nEsiste anche la versione rivisitata in formato \"gioco da tavolo\" intitolata DiLemmi, edita da Kaleidosgame."}
{"id": "102962", "revid": "1718925", "url": "https://it.wikipedia.org/wiki?curid=102962", "title": "Tris (gioco)", "text": "Il tris (noto anche come fila tre, tria, crocetta e pallino, zero per, filetto, cerchi e croci, OXO, XOXO) \u00e8 un popolarissimo gioco di carta e matita astratto a informazione completa. Si gioca su una griglia quadrata di 3\u00d73 caselle.\nA turno, i giocatori scelgono una cella vuota e vi disegnano il proprio simbolo (di solito un giocatore ha come simbolo una \"X\" e l'avversario un cerchio). Vince il giocatore che riesce a disporre tre dei propri simboli in linea retta orizzontale, verticale o diagonale. Se la griglia viene riempita senza che nessuno dei giocatori sia riuscito a completare una linea retta di tre simboli, il gioco finisce in parit\u00e0. Nel caso in cui il gioco finisse in parit\u00e0, la partita \u00e8 detta \"patta\", come nel gioco degli scacchi.\nSi hanno dei vecchi ritrovamenti nell'antica Roma, dove i soldati giocavano fra di loro; il gioco prendeva il nome di \"terni lapilli\".\nIl gioco viene spesso utilizzato come elemento pedagogico per spiegare la teoria dei giochi e le basi dell'intelligenza artificiale. Si tratta infatti di un gioco ad informazione perfetta a somma zero, di cui si conosce la \"strategia perfetta\", ovvero l'equilibrio di Nash. Poich\u00e9 il numero di possibili situazioni (la complessit\u00e0 dello spazio degli stati) \u00e8 estremamente ridotto rispetto ad altri giochi, scrivere un programma per computer che gioca perfettamente a tris, senza mai perdere, \u00e8 un compito alla portata di qualsiasi studente di programmazione. Il tris \u00e8 stato infatti il primo gioco della storia a essere giocato da un computer; il programma era OXO, sviluppato per il computer EDSAC (1952)."}
{"id": "102965", "revid": "320578", "url": "https://it.wikipedia.org/wiki?curid=102965", "title": "Ossa della faccia", "text": ""}
{"id": "102968", "revid": "54253", "url": "https://it.wikipedia.org/wiki?curid=102968", "title": "Zingiber officinale", "text": "Lo zenzero (pronuncia ) (\"Zingiber officinale\" ) \u00e8 una pianta erbacea delle Zingiberaceae (la stessa famiglia del cardamomo) originaria dell'Estremo Oriente. Anticamente era detto anche gengiovo e talvolta oggi \u00e8 commercializzato col nome inglese di ginger.\nColtivato in tutta la fascia tropicale e subtropicale, \u00e8 provvisto di rizoma carnoso e densamente ramificato dal quale si dipartono sia lunghi fusti sterili e cavi, formati da foglie lanceolate inguainanti, sia corti scapi fertili, portanti fiori giallo-verdastri con macchie porporine. Il frutto \u00e8 una capsula divisa da setti in tre logge.\nComponenti e usi alimentari.\nIl rizoma contiene i principi attivi della pianta: olio essenziale (composto in prevalenza da zingiberene), gingeroli e shogaoli (principali responsabili del sapore pungente), resine e mucillagini, e presenta in modo pi\u00f9 pronunciato il sapore e l'aroma tipico che lo vedono ampiamente utilizzato come spezia, specie in forma essiccata e polverizzata, o fresco in fette sottili. Gli stessi sono in misura minore contenuti anche nel legno di zenzero, utilizzato ad esempio per spiedini, soprattutto di pesce. Nella cucina giapponese lo zenzero \u00e8 normalmente servito in forma di pickle (sottaceto agrodolce) con il sashimi.\nNelle varie cucine indocinesi \u00e8 spesso utilizzato anche nella preparazione di zuppe e piatti con salse. Il rizoma fresco, con l'ebollizione, consente la coagulazione del latte come altre sostanze di origine animale o vegetali (caglio) ed \u00e8 largamente impiegato anche nella preparazione di tisane. Entra nella preparazione di bevande analcoliche come il ginger ale e la ginger beer e in una variet\u00e0 del cioccolato modicano. L'uso dello zenzero (\"gengiovo\") nella manifattura dolciaria fiorentina di et\u00e0 medievale \u00e8 attestato dalla sesta novella dell'ottava giornata del \"Decameron\".\nPan di zenzero.\nIl pan di zenzero (\"gingerbread\" in inglese) \u00e8 un impasto per biscotti a base di zenzero, cannella, chiodi di garofano, noce moscata, tipico dell'Inghilterra, degli Stati Uniti e del Nord Europa, particolarmente nel periodo natalizio.\nTassonomia.\nSono stati riportati i seguenti sinonimi:\nPropriet\u00e0.\nIl rizoma essiccato, generalmente commercializzato in polvere, \u00e8 impiegato come spezia in cucina e nella preparazione di liquori e bibite (in particolare del Ginger ale) come aromatizzante. Ha propriet\u00e0 stimolanti la digestione (stomachico), stimolanti la circolazione periferica, antinfiammatorie e antiossidanti, e si ritiene tradizionalmente contribuisca alla conservazione e all'esaltazione dei sapori delle pietanze cui \u00e8 solitamente associato. Il rizoma possiede una evidente azione antinausea, antiemetica (contro il vomito), antipiretica e antinfiammatoria.\nUsi medicinali.\nLa forma medicinale dello zenzero \u00e8 stata chiamata storicamente \"zenzero della Giamaica\"; \u00e8 stato classificato come uno stimolante e carminativo, e usato frequentemente per dispepsia e coliche. Era spesso utilizzato anche per dissimulare il gusto di altri medicinali. Lo zenzero \u00e8 sulla lista delle sostanze \"genericamente considerate sicure\" della FDA statunitense, anche se ha delle controindicazioni se utilizzato insieme ad alcuni medicinali. Lo zenzero \u00e8 sconsigliato per le persone che soffrono di calcoli biliari perch\u00e9 il vegetale stimola il rilascio di bile dalla cistifellea.\nLo zenzero si \u00e8 dimostrato efficace nel ridurre e in parte prevenire il fenomeno di assuefazione e la crisi di astinenza da morfina.\nLo zenzero pu\u00f2 anche diminuire il dolore causato dall'artrite alle articolazioni, anche se gli studi sull'argomento sono incoerenti; inoltre pu\u00f2 avere propriet\u00e0 anticoagulanti, e abbassare il colesterolo, il che pu\u00f2 renderlo utile per il trattamento di cardiopatie.\nCura per la diarrea.\nLe sostanze contenute nello zenzero sono attive contro una forma di diarrea che \u00e8 uno dei principali fattori di mortalit\u00e0 infantile nelle nazioni in via di sviluppo. Lo zingerone \u00e8 probabilmente il componente attivo contro l'enterotossigenica \"Escherichia coli\", ovvero la diarrea nella sua forma sensibile al calore e indotta da enterotossine.\nCura per la nausea.\nLo zenzero, in numerosi studi, si \u00e8 dimostrato efficace per il trattamento della nausea causata dal mal di mare e dalla gravidanza, mentre nessun beneficio \u00e8 stato evidenziato per quanto riguarda il controllo di nausea e vomito indotti da chemioterapia.\nPoche evidenze si hanno sugli effetti antinausea e antivomito degli estratti etanolico e acetonico del rizoma sul cane, come rimedio agli effetti collaterali del trattamento con il farmaco antitumorale cisplatino.\nUsi nella medicina popolare.\nC'\u00e8 una gran variet\u00e0 di usi per lo zenzero, nella medicina popolare. Il t\u00e8 di zenzero \u00e8 un rimedio per il raffreddore. Tre o quattro foglie di basilico sacro, insieme con un pezzetto di zenzero a stomaco vuoto, sono una cura efficace per congestione, tosse e raffreddore. Il rizoma del Zingiber officinale trova impiego contro dispepsia, costipazione, diarrea, nausea e vomito. Essendo un vasodilatatore, fu in passato utilizzato per la pressione alta, palpitazioni e cardiopatia. Le sue sostanze pi\u00f9 attive dal punto di vista chimico sono il 6-gingerolo, l'8-gingerolo e il 6-shogaol.\nIl Ginger ale e la birra di zenzero sono stati raccomandati come \"calmanti per lo stomaco\" per generazioni, nelle nazioni dove tali bevande vengono prodotte, e l'acqua di zenzero era comunemente usata per evitare i crampi da calura, negli Stati Uniti. Lo zenzero \u00e8 stato inoltre storicamente usato per trattare le infiammazioni, come confermato da diversi studi scientifici, anche se un caso specifico di artrite mostr\u00f2 che lo zenzero non era meglio di un placebo o dell'ibuprofene. La ricerca sui topi di laboratorio suggerisce che lo zenzero potrebbe essere utile per il trattamento del diabete.\nNella cultura occidentale, la polvere di radice di zenzero essiccata viene messa in capsule e venduta in farmacia per uso medicinale.\nReazioni allergiche.\nLe reazioni allergiche allo zenzero in generale producono eruzioni e, nonostante sia generalmente riconosciuto come salutare, lo zenzero pu\u00f2 causare mal di stomaco, gonfiore, produzione di gas, specialmente se assunto sotto forma di polvere. Lo zenzero fresco, se non ben masticato, pu\u00f2 causare blocco intestinale, e gli individui che hanno manifestato ulcere, infiammazioni all'intestino, o blocchi intestinali, potrebbero reagire malamente a quantit\u00e0 considerevoli di zenzero fresco. Lo zenzero pu\u00f2 anche agire negativamente su individui soggetti a calcolosi biliari; ci sono anche indicazioni che lo zenzero possa influenzare la pressione del sangue, la coagulazione e il ritmo cardiaco.\nSinonimi internazionali.\nLa parola deriva dall'estinta lingua medioindiana che usava l'espressione \"singivera\". Quando la pianta giunse con i reduci delle campagne asiatiche di Alessandro Magno, prima in Grecia e poi in tutto il Mediterraneo, le varie lingue modificarono il nome originale secondo i propri canoni, il che spiega la notevole differenza tra le varie denominazioni odierne."}
