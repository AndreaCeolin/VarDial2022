{"id": "113354", "revid": "1543377", "url": "https://it.wikipedia.org/wiki?curid=113354", "title": "Linguaggio", "text": "Il linguaggio \u00e8 una forma di comunicazione tra due o pi\u00f9 individui attraverso un complesso determinato di suoni, gesti, simboli e movimenti dotati di significato, che definiscono una lingua comune ad uno specifico ambiente di interazione.\nLa facolt\u00e0 di rappresentare un significato mediante un codice \u00e8 presente non solo nell'essere umano, ma in molte specie di animali, sebbene il linguaggio verbale umano abbia caratteristiche che lo differenziano grandemente da quello di quest'ultimi. Alcuni autori contemporanei definiscono il linguaggio umano come uno strumento del pensiero, di cui la comunicazione \u00e8 solo un accessorio non indispensabile, e le lingue vengono considerate come oggetti biologici e non come utensili progettati dagli esseri umani.\nIl linguaggio non \u00e8, dunque, prerogativa umana: anche le forme di comunicazione animale sono intese come \"linguaggio\". Ad esempio, gli uccelli comunicano cinguettando, emettendo cio\u00e8 suoni variamente modulati. Le api comunicano attraverso una speciale \"danza\" (la danza delle api). Le scimmie usano gesti e suoni. I cani e alcuni felini comunicano attraverso l'emissione di specifici odori. Alcuni pesci e le formiche comunicano attraverso l'emissione di specifiche sostanze chimiche. In generale, per riferirsi alle forme di comunicazione tra animali, si parla di comunicazione animale.\nIl linguaggio verbale umano.\nOrigini del linguaggio umano.\nSecondo l'antropologo Ian Tattersall, dalla rassegna delle prove scientifiche attuali, sembra che il linguaggio sia comparso repentinamente nell'uomo prima di 100.000 anni fa, nonostante fossero gi\u00e0 presenti da tempo le caratteristiche anatomiche della gola necessarie.\nEsistono due differenti teorie sull'origine del linguaggio umano, la prima che parla del linguaggio come innato, l'altra come una abilit\u00e0 appresa.\nUn'altra incertezza \u00e8 se le tante lingue moderne derivino da una comune lingua originaria (\"ipotesi monogenetica\") oppure da diversi ceppi primordiali (\"ipotesi poligenetica\"). Non c'\u00e8 dubbio, comunque, che le lingue esistenti sono il risultato di un processo di differenziazione avvenuto nel corso dei millenni.\nA sostegno della teoria dell'origine sociale del linguaggio, vi fu il caso clamoroso del ragazzo selvaggio scoperto nel 1800 in Francia, che per i primi dodici anni di vita era vissuto allo stato brado, unicamente a contatto con gli animali. Nonostante tutti gli sforzi dell'\u00e9quipe dello psicologo Jean Marc Gaspard Itard, il selvaggio dell'Aveyron non fu in grado di articolare null'altro che qualche parola. Gli esperti conclusero che nella formazione dell'intelligenza e del linguaggio, la socializzazione e l'interazione con l'ambiente sono fondamentali dal primo giorno di vita.\nIl primo a dimostrare che il linguaggio rappresenti una risorsa importante nello sviluppo intellettivo, vista la sua funzione mediatrice tra l'ambiente e l'essere umano, fu Ivan Pavlov, che effettu\u00f2 lunghi studi ed esperimenti sulle percezioni e rappresentazioni mentali, oltre che sulle elaborazioni dei segnali, dai quali si formano i concetti.\nImportanti ricerche in questo ambito furono realizzate da Jean Piaget, il quale sostenne la presenza di due fasi fondamentali di sviluppo: la prima \u00e8 quella del linguaggio egocentrico (0-6 anni), costituito, per lo pi\u00f9, da ecolalie e monologhi, animismo e attribuzione ai nomi degli oggetti di una concretezza non reale; la seconda fase si espande nel linguaggio sociale, che prevede dialoghi e comunicazioni bilaterali.\nBernstein elabor\u00f2 la teoria che indicava nello stretto legame fra ambiente (familiare) e orientamento, influenzato dal ceto e dalla tipologia professionale, il tipo di linguaggio, forbito, ricco oppure povero e concreto, sviluppato dagli individui.\nNoam Chomsky definisce la propriet\u00e0 fondamentale del linguaggio come \"la generazione di una serie illimitata di espressioni gerarchicamente strutturate che corrispondono all'interfaccia concettuale-intenzionale\"; inoltre ipotizza che le analogie strutturali che si riscontrano nelle varie lingue, fanno ritenere che vi sia una grammatica universale GU innata fatta di regole che permettono di collegare il numero limitato di fonemi che gli organi vocali della specie umana sono in grado di produrre.\nI biologi evoluzionisti hanno avanzato una teoria che darebbe un fondamento evolutivo alla predisposizione umana alla lingua, basandosi su due concetti:\nIl linguaggio verbale basato sulla doppia articolazione \u00e8 una prerogativa dell'uomo, senza il quale esso non sarebbe tale. Non esiste infatti in nessun altro essere vivente un linguaggio simile per complessit\u00e0 e livello di elaborazione.\nLa capacit\u00e0 di elaborare e produrre un linguaggio verbale, nell'uomo, si \u00e8 sviluppata a seguito di mutamenti strutturali della cavit\u00e0 orale. In particolare, l'arretramento dell'ugola ha reso l'essere umano capace di esprimere una gamma sonora variegata e di controllare l'articolazione dei suoni.\nVariabilit\u00e0 dei linguaggi nello spazio e nel tempo.\nLe lingue cos\u00ec come nascono, possono anche morire. Succede infatti che a seguito di contaminazioni linguistiche dovute a conquiste e sottomissioni di popoli, una lingua prevalga su un'altra. Ogni lingua \u00e8 quindi sottoposta a continua pressione sia per effetto dell'influenza delle lingue esterne sia per la costante necessit\u00e0 di modificarsi al suo interno per poter esprimere in modo adeguato le trasformazioni subite dalla comunit\u00e0 di parlanti.\nVariabilit\u00e0 sociale dei linguaggi.\nOgni barriera sociale \u00e8 una barriera linguistica in quanto:\nTipi di linguaggio.\nLinguaggio verbale.\nIl linguaggio di ogni individuo cambia registro a seconda dell'interlocutore o degli interlocutori che ha di fronte.\nVygotskij sottolinea la differenza tra:\nLinguaggio non verbale.\nL'uomo possiede, oltre a un linguaggio verbale assai articolato, diversi linguaggi non verbali che si possono esprimere con movimenti del corpo, soprattutto delle braccia e della faccia.\nVi sono inoltre degli atteggiamenti para-linguistici (intonazione, pianto, riso, sbadiglio, sospiro, interruzione), che servono, da soli o insieme al linguaggio orale, a esprimere le proprie emozioni.\nTra i linguaggi non verbali sono da prendere in considerazione anche l'uso dello spazio (una stanza pi\u00f9 grande a una persona pi\u00f9 importante, il tenere a distanza una persona in segno di rispetto o starle vicino in segno di confidenza) e l'utilizzo di certi artefatti, come abiti e cosmetici che molto spesso servono pi\u00f9 delle parole.\nUn importante linguaggio non legato alla capacit\u00e0 di sentire o di parlare \u00e8 la lingua dei segni. Essa \u00e8 una vera e propria lingua naturale: esperimenti di neurolinguistica dimostrano che la lingua dei segni coinvolge le stesse aree cerebrali di una lingua naturale.\nLinguaggio musicale.\nIl linguaggio musicale fa parte della natura umana non meno della lingua; a seconda degli autori si disquisisce se sia nato prima il linguaggio verbale (ipotizzato da Steven Pinker) o quello musicale cantato (Charles Darwin) od entrambi simultaneamente (Steven Mithen). La sua prerogativa \u00e8 di essere comprensibile universalmente, astratto e collegato unicamente alla sfera emotiva.\nSviluppo del linguaggio.\nTramite la risonanza magnetica funzionale si \u00e8 scoperto che in bambini di due mesi si attivano le stesse aree cerebrali deputate al linguaggio mentre ascoltano le loro madri parlare.\nIl linguaggio viene appreso durante i primi anni di vita e questo apprendimento precede la parola la cui evoluzione pu\u00f2 essere suddivisa in alcune sezioni temporali:"}
{"id": "113356", "revid": "1429175", "url": "https://it.wikipedia.org/wiki?curid=113356", "title": "Stefano D'Arrigo", "text": "Biografia.\nD'Arrigo nacque a Al\u00ec Terme, in provincia di Messina, il 15 ottobre 1919. Dopo aver studiato a Milazzo e completato gli studi a Messina, dove si laure\u00f2 con una tesi su Friedrich H\u00f6lderlin, si trasfer\u00ec a Roma per collaborare a giornali e riviste come critico d'arte. Nella capitale frequent\u00f2 pittori e scultori e scrisse i primi versi.\nLa sua raccolta di poesie \"Codice siciliano\", pubblicata da Scheiwiller nel 1957, fu riproposta con poche aggiunte da Mondadori nel 1978.\nIl grosso della sua attivit\u00e0 di scrittore infatti \u00e8 nel suo romanzo pi\u00f9 importante, \"Horcynus Orca\", la cui incubazione dur\u00f2 dal 1957 fino al 1975: un vero e proprio caso letterario di cui si parl\u00f2 a proposito e a sproposito, anche per via di qualche capitolo uscito su riviste e per il lancio pubblicitario della Mondadori quando finalmente si stamp\u00f2 la prima edizione.\nIl libro, di ben 1257 pagine, narra le vicende di 'Ndrja Cambr\u00eca, marinaio della Regia Marina che ritorna, dopo il Proclama Badoglio dell'8 settembre 1943 a Cariddi suo paese natale sulle rive dello Stretto di Messina, scenario magnifico e allo stesso tempo tremendo di tutto il racconto.\nAll'uscita vendette subito 80.000 copie (pi\u00f9 altre 25.000 dell'edizione economica successiva, e 20.000 di una nuova edizione economica) ottenendo attenzione dai maggiori critici e da diversi colleghi scrittori dell'epoca, come Mario Grasso, Giacomo Debenedetti, Maria Corti, Ignazio Baldelli, Gianfranco Contini, Claudio Magris, Vittorio Sereni, Geno Pampaloni, Pier Paolo Pasolini, Giorgio Caproni, Giovanni Raboni, Luigi Malerba, Vincenzo Consolo, Primo Levi, Giuseppe Pontiggia o Alfredo Giuliani.\n\"Horcynus Orca\" \u00e8 un'opera complessa e raffinata costruita con un linguaggio nuovo che ha le radici nell'antica lingua siciliana e affronta il mito del \"nostos\", il ritorno a casa dell'eroe errante presente nella letteratura dalle origini fino al mondo contemporaneo, dalla primigenia \"Odissea\" di Omero alla sua \"continuazione\" in \"Ulisse\" di James Joyce, ma con in pi\u00f9 un'attenzione alla cultura e alla letteratura del mare (vale a dire a Melville, Conrad, Stevenson o Hemingway \u2013\u00a0ovviamente soprattutto \"Il vecchio e il mare\" \u2013 ma anche al nostro Raffaello Brignetti, per esempio) che portarono alcuni scienziati alla proposta per l'autore di una laurea \"honoris causa\" in oceanografia.\nIl titolo, durante la lunga gestazione, che ha compreso due impaginazioni e lunghissime correzioni di bozze, \u00e8 passato da \"La testa del delfino\" a \"I fatti della fera\" a quello definitivo. Di fatto anche la prima versione \u00e8 disponibile ai lettori con il titolo precedente appunto de \"I fatti della fera\", versione pi\u00f9 breve e per\u00f2 pi\u00f9 ricca di sicilianismi poi eliminati (alcune pagine della quale uscirono anche come \"I giorni della fera\", presso Einaudi, nel 1960).\nIl secondo romanzo di D'Arrigo \u00e8 \"Cima delle nobildonne\", pubblicato a notevole distanza dal primo, nel 1985. Qui lo scrittore cambia completamente scena e atmosfera, rinuncia allo sperimentalismo linguistico e affronta, con lingua pi\u00f9 tagliente e diretta, il tema della medicina, in ospedali e laboratori di ricerca dove un ermafrodito bellissimo, amato dall'emiro di Kuneor, viene trasformato definitivamente in donna, e ci si confronta davanti ai temi eterni della vita e della morte.\nLa statura dello scrittore e il valore che il romanzo \"Horcynus Orca\" ha nel panorama della letteratura non solo italiana (sebbene di difficilissima traduzione in altre lingue) non consentono una trattazione sintetica e banale e non si pu\u00f2 che consigliare la sua scoperta o riscoperta attraverso la lettura diretta, dato che il romanzo \u00e8 nuovamente reperibile da Rizzoli, nelle opere in 4 volumi curate da Walter Pedull\u00e0.\nArchivio.\nIl fondo di Stefano D'Arrigo \u00e8 stato donato, nel 1985 all'Archivio contemporaneo Alessandro Bonsanti del Gabinetto scientifico letterario G. P. Vieusseux, dallo scrittore che ha consegnato materiali relativi al romanzo \"Horcynus Orca\". Nel gennaio 2007 ha fatto seguito un'ulteriore integrazione, grazie a Jutta D'Arrigo che ha donato un altro consistente nucleo di materiali. Della prima donazione \u00e8 stato redatto un elenco sommario eseguito da Giorgio Zampa, allora conservatore dell'archivio contemporaneo. Un elenco di consistenza disponibile anche per l'integrazione del 2007. Insieme alla documentazione archivistica si trova materiale bibliografico sciolto."}
{"id": "113357", "revid": "729019", "url": "https://it.wikipedia.org/wiki?curid=113357", "title": "Battaglia di Cheronea (338 a.C.)", "text": "La battaglia di Cheronea fu combattuta nel 338 a.C. dall'esercito macedone, vincitore, contro un esercito alleato formato da Atene, Tebe e da \"poleis\" greche minori. In seguito alla vittoria macedone, il re Filippo II di Macedonia impose coercitivamente agli sconfitti l'adesione alla Lega di Corinto, una lega che impediva alle \"poleis\" greche di farsi guerra tra loro.\nStrategia.\nLa battaglia di Cheronea, combattuta dall'esercito macedone contro un esercito di alleati greci, \u00e8 la prima nella quale vediamo in azione la tattica macedone.\nReperti archeologici rinvenuti sul luogo della battaglia permettono di ipotizzare che sia stata anche la prima in cui la falange macedone adott\u00f2 le sarisse.\nCheronea contiene in s\u00e9 gli elementi che saranno tipici della tattica macedone alla base delle vittorie di Alessandro Magno, ovvero la collaborazione tra fanteria e cavalleria come armi combinate: la falange di picchieri utilizzata come elemento di arresto del nemico e la cavalleria come forza decisiva dello scontro (incudine e martello).\nCon l'andare del tempo entrer\u00e0 nel meccanismo con un ruolo sempre pi\u00f9 attivo anche la fanteria leggera, che a Cheronea non sembra aver avuto un ruolo particolarmente significativo.\nLa battaglia.\nPer contrastare l'invasione di Filippo l'esercito alleato aveva condotto una campagna dilatoria, ma il macedone riusc\u00ec ugualmente a costringere il nemico alla battaglia presso l'acropoli di Cheronea in Beozia.\nAlcune ricostruzioni riferiscono che gli schieramenti dei due eserciti erano paralleli tra loro (Johannes Kromayer in \"Schlachtfelder Atlas der antike Kriegsgeschichte\"), ma il corso degli eventi successivi \u00e8 giustificabile solamente se i Macedoni fossero riusciti a mantenere il proprio ordine rompendo quello del nemico e quindi \u00e8 pi\u00f9 probabile che lo schieramento macedone si presentasse obliquo rispetto a quello alleato. Quest'ultimo si era schierato in una forte posizione, con entrambi i fianchi protetti: quello sinistro poggiava sulle pendici dell'acropoli, mentre quello destro era protetto da una palude.\nIn questo modo gli alleati ritenevano di potersi difendere dall'inferiorit\u00e0 della loro cavalleria. La loro forza assommava a circa 35.000 uomini, in larga parte opliti assistiti da pochi contingenti di fanteria leggera, mentre i Macedoni avevano sul terreno una forza lievemente minore: forse 30.000 fanti e 2.000 cavalieri. Gli opliti alleati appartenevano a diverse \"polis\": il contingente pi\u00f9 numeroso era quello tebano (12.000 uomini che tenevano l'ala destra), nel quale era compreso il battaglione sacro, seguito da quello ateniese (9.000 uomini schierati all'ala sinistra) e da quello delle \"polis minori\", tra le quali Ebea, Corinto, Megara, Leuca, Corcira (9.000 uomini che occupavano il centro).\nLe ali erano protette da due contingenti di fanteria leggera mercenaria (2.500 per ciascuna ala).\nIl racconto della battaglia proveniente dall'unico resoconto disponibile (Diodoro Siculo), non aiuta molto a capire la dinamica del combattimento, anche se supportato con le scarse altre fonti disponibili. Polieno, ad esempio, riporta due versioni non perfettamente concordanti di uno stesso episodio fondamentale.\nAll'inizio della battaglia, dunque, gli Ateniesi furono forse attirati da una falsa ritirata che li indusse ad abbandonare la posizione o, pi\u00f9 probabilmente, effettuarono una carica in discesa per sfruttare l'impeto, ma furono prima contenuti e poi respinti.\nGli \"hypaspistai\", alla destra macedone, da quanto riportano i resoconti, non tennero a bada gli Ateniesi con le picche di circa 4,5 metri di cui dovevano essere dotati, ma con i loro scudi. Gli Ateniesi, infatti, erano forse equipaggiati come opliti ificratei, ovvero con lance pi\u00f9 lunghe di quella oplitica (oltre 3,5 metri) e con una corazza pi\u00f9 leggera.\nPer utilizzare efficacemente lo scudo per\u00f2, \u00e8 improbabile che gli \"hypaspistai\" avessero le picche, le quali necessitavano l'impiego di due mani per essere utilizzate al meglio, impedendo quindi l'uso dello scudo. Se ne furono dotati \u00e8 presumibile che si limitarono ad impugnarle con una mano sola, senza imprimere ad esse la forza necessaria ad offendere.\nAnche Diodoro (16.86.2) ci presenta una situazione di stallo iniziale, ma non racconta di espedienti utilizzati da Filippo:\nContinua Diodoro:\nAlessandro, quindi, dalla posizione occupata all'ala sinistra, muove impetuosamente all'attacco; difficile ipotizzare che si tratti di un'azione concordata con il padre, n\u00e9 che si getti a capofitto frontalmente su una falange oplitica ordinata.\nPossibile, invece, che la decisa avanzata ateniese abbia in qualche modo scompaginato la compattezza della falange alleata: gli Ateniesi cominciarono la lotta, raggiunti probabilmente in modo titubante dal contingente delle polis e guardati a distanza dai Tebani che, se si fossero mossi nella stessa direzione, si sarebbero trovati con il fianco destro scoperto e quindi rimasero fermi. L'unica loro possibilit\u00e0 di movimento era di mantenere la coesione con il centro mediante una rotazione verso sinistra.\nLa crisi dello schieramento oplita si gener\u00f2 quindi centralmente ed \u00e8 probabilmente qui che Alessandro indirizz\u00f2 il suo attacco con la propria cavalleria.\nLa battaglia ha visto fin qui un solo scontro su un'ala dello schieramento, ma la mobilit\u00e0 della cavalleria macedone permise ad Alessandro di approfittare dell'occasione.\nProsegue Diodoro:\nIl racconto di Diodoro, quindi, viene a coincidere con quello di Polieno: l'azione dei Macedoni fu graduale (anche per un probabile schieramento scaglionato) ma inesorabile e dopo una fase di stallo iniziale (voluta o meno), rovesciarono gli ateniesi.\nSecondo Plutarco, Alessandro fu il primo a gettarsi contro il \"battaglione sacro\", i membri del quale, dopo la battaglia, giacevano morti, colpiti dalle picche dei Macedoni sul petto; sembra da escludere, quindi, che il primo attacco di Alessandro fosse diretto contro il \"battaglione sacro\", il quale pi\u00f9 probabilmente venne accerchiato da un attacco frontale di picchieri macedoni e da uno alle spalle degli eteri."}
{"id": "113367", "revid": "124805309", "url": "https://it.wikipedia.org/wiki?curid=113367", "title": "D\u00e9coupage (cinema)", "text": "Il d\u00e9coupage \u00e8 la tecnica con la quale il regista individua nella sceneggiatura le singole riprese da effettuare, le numera, e indica a margine il tipo di inquadratura che occorrer\u00e0. Il termine \u00e8 utilizzato anche per indicare un metodo di analisi critica di un film, che esamina nel dettaglio la messa in scena operata dal regista.\nDefinizione.\nEtimologicamente il termine d\u00e9coupage deriva dalla parola francese d\u00e9couper che significa frammentare.\nIl d\u00e9coupage cinematografico \u00e8 considerato come:\nStoria.\nLa storia del d\u00e9coupage cinematografico ha inizio nel 1908, periodo in cui generalmente la produzione del film veniva vista come una produzione industriale; dunque un\u2019invenzione basata su necessit\u00e0 prevalentemente economiche.\nNel tempo si \u00e8 sviluppata anche un\u2019altra pratica a oggi molto diffusa, quella degli storyboard: una sorta di d\u00e9coupage tecnico, ma molto meno dettagliato, e realizzato per\u00f2 sullo stile dei fumetti, quindi uno strumento molto pi\u00f9 grafico che tecnico.\nUtilizzo.\nL\u2019utilizzo pi\u00f9 diffuso e pi\u00f9 noto del d\u00e9coupage \u00e8 quello di razionalizzare le varie fasi del processo di fabbricazione del film. Infatti il d\u00e9coupage, suddividendo in varie sequenze la sceneggiatura, semplifica moltissimo il lavoro soprattutto nella fase di montaggio.\nInoltre, lo scopo del processo di d\u00e9coupage \u00e8 quello di ricostruire lo script tecnico per consentire l'analisi delle decisioni di assemblaggio.\nNell'ambito della critica cinematografica il d\u00e9coupage \u00e8 uno dei tanti metodi di analisi possibili. L'attenzione \u00e8 concentrata sulla messa in scena, considerata l'anima del film e l'essenza del lavoro del regista. Il metodo consiste nell'analizzare ogni singola inquadratura, smontando letteralmente il film per risalire alle singole scelte operate dal regista, con lo scopo di capire il suo linguaggio, il suo modo di trasformare la sceneggiatura in un \"racconto per immagini\". Gli elementi che si cerca di valutare sono:\nCome \u00e8 intuibile non tutti gli spettatori sono in grado di analizzare un film con il d\u00e9coupage, essendo cos\u00ec tanti gli elementi tecnici da considerare. Lo spettatore medio, in effetti, concentra l'attenzione sulla storia raccontata e sui personaggi, senza badare alle finezze della regia. Il cinefilo e il critico, da parte loro, hanno nel d\u00e9coupage uno strumento utilissimo per approfondire l'analisi e scandagliare il \"come\" la storia \u00e8 raccontata, andando a cercare gli elementi portanti che caratterizzano quel determinato regista e il suo essere autore dell'opera d'arte."}
{"id": "113370", "revid": "486946", "url": "https://it.wikipedia.org/wiki?curid=113370", "title": "\u2018Othm\u00e0n ibn \u2018Aff\u00e0n", "text": ""}
{"id": "113371", "revid": "486946", "url": "https://it.wikipedia.org/wiki?curid=113371", "title": "\u2018Othm\u00e0n", "text": ""}
{"id": "113375", "revid": "125644491", "url": "https://it.wikipedia.org/wiki?curid=113375", "title": "Claudio Arrau", "text": "Biografia.\nArrau riceve le prime lezioni di pianoforte dalla madre ed esordisce all'et\u00e0 di cinque anni. Grazie a una borsa di studio concessa eccezionalmente dal parlamento cileno pu\u00f2 recarsi in Europa per studiare e perfezionarsi. Dal 1912 \u00e8 a Berlino ove frequenta il conservatorio Stern sotto la guida di Martin Krause (a sua volta allievo di Franz Liszt). Negli anni della formazione ebbe la possibilit\u00e0 di ascoltare numerosi pianisti che vivevano a Berlino in quegli anni: Busoni, Schnabel, Fischer, Lhevinne, che influenzarono la sua vena artistica, e il coetaneo Vladimir Horowitz, che Arrau ascolt\u00f2 in un concerto e dal quale fu profondamente impressionato.\nNel 1927 vince il concorso internazionale di Ginevra e inizia la carriera concertistica. Fino al 1940 accumula un repertorio di eccezionale vastit\u00e0 comprendente tutta l'opera per tastiera di Bach (eseguita tra il 1935 e il 1936 in una serie di 12 concerti alla Meistersaal di Berlino) e ampie parti delle opere di Ludwig van Beethoven, Schubert, Mozart, Chopin, Schumann, Brahms, Liszt, ma non escludendo nemmeno Busoni, Balakirev, \u010cajkovskij, Debussy, Ravel, Alb\u00e9niz, Granados e Stravinsky. All'epoca il suo repertorio includeva inoltre una sessantina di concerti per pianoforte e orchestra.\nL'Arrau quarantenne decise di concentrare le sue attenzioni di interprete su Beethoven, Schumann, Chopin, Liszt, Brahms. Spiccano in questa lista le assenze di Mozart, Schubert, Bach (Arrau riteneva che la sua musica per tastiera fosse meglio resa con gli strumenti per i quali fu composta: clavicembalo e organo). Attivo fino a tarda et\u00e0, nella seconda met\u00e0 degli anni settanta ritorn\u00f2 in modo inatteso su Debussy e pi\u00f9 tardi su Mozart (incisione integrale delle sonate) e su Schubert (\"il problema ultimo dell'interpretazione\", come soleva dire). Al momento della sua morte stava lavorando a una incisione integrale dell'opera per tastiera di Bach, cinquantacinque anni dopo la storica integrale di Berlino.\nPianista dotato di totale controllo tecnico dello strumento, tendeva a dissimulare il suo grande virtuosismo adottando spesso tempi sensibilmente pi\u00f9 lenti del normale, per mettere in evidenza la nitidezza del suono e del contenuto musicale. Meticoloso studioso della partitura, nutr\u00ec sempre un profondo rispetto del segno cos\u00ec come era stato scritto dal compositore, e le sue esecuzioni, analitiche, rispecchiano ci\u00f2 in maniera esemplare. Ci\u00f2 \u00e8 evidente soprattutto nelle sonate di Beethoven. Di Mozart offr\u00ec in tarda et\u00e0 una lettura prettamente dolce, apollinea, teneramente limpida delle sonate. Saggi esemplari del suo controllo virtuosistico, infallibile eppure misurato, rimangono le sue incisioni dei concerti di Brahms e le sue incisioni di Liszt, in particolare la \"Sonata in si minore\" (notevole sia tecnicamente sia per visione culturale), i 12 studi trascendentali e alcune fantasie su brani d'opera.\nTra i numerosi allievi di Arrau si ricordano i pianisti Karlrobert Kreiten, Garrick Ohlsson, Roberto Szidon, Stephen Drury e Roberto Eyzaguirre."}
{"id": "113377", "revid": "322321", "url": "https://it.wikipedia.org/wiki?curid=113377", "title": "Reginaldo Maria Pizzorni", "text": "Biografia.\nLaureato in Teologia (1946) con il P.Garrigou-Lagrange (Universit\u00e0 \"Angelicum\") e in filosofia con lode (1953) con Giorgio Del Vecchio (Universit\u00e0 \"La Sapienza\" di Roma).\nMaestro in sacra teologia e socio della Pontificia Accademia di San Tommaso d'Aquino. Gi\u00e0 ordinario di filosofia del diritto alla Pontificia Universit\u00e0 Lateranense (1960-1992), ove \u00e8 stato anche per due volte decano della facolt\u00e0 di diritto canonico e preside dell'\"Institutum Utriusque Iuris\", professore della Pontificia Universit\u00e0 San Tommaso d'Aquino (Angelicum) da 1954 al 1996, nella Pontificia Universit\u00e0 Urbaniana dal 1970 al 1991, e nella Universit\u00e0 \"Pro Deo\", ora Luiss, dal 1954 al 1970.\nHa collaborato alla \"Enciclopedia Filosofica\" (Sansoni Firenze - I ed. 1957 -58; II ed. 1958-59; III ed. Bompiani, Milano 2006), alla \"Somma del Cristianesimo\" (Roma 1956), alla \"New Catholic Encyclopedia\" (Washington 1967), a \"I diritti umani\". \"Dottrina e prassi\" (Roma 1982) e a \"Lo Stato e i cittadini\" (Napoli 1982)"}
{"id": "113384", "revid": "287204", "url": "https://it.wikipedia.org/wiki?curid=113384", "title": "Giuseppe Frezzolini", "text": "Fu il primo interprete, all'allora Teatro della Cannobiana di Milano (maggio del 1832), del personaggio di Dulcamara, medico imbonitore dell'opera \"L'elisir d'amore\" di Gaetano Donizetti.\nEbbe voce di basso leggero, non particolarmente bella, ma ben educata e gradevole all'ascolto. Fu uno dei principali bassi buffi della sua epoca, definito da Donizetti stesso \"Principe de' bassi comici\".\nPunto di forza delle sue interpretazioni furono le non comuni doti di attore e la capacit\u00e0 di improvvisare sul palcoscenico.\nFu padre della celebre Erminia Frezzolini, importante soprano drammatico, fra le maggiori interpreti del repertorio verdiano."}
{"id": "113386", "revid": "124059400", "url": "https://it.wikipedia.org/wiki?curid=113386", "title": "Eurovision Song Contest 1976", "text": "Il ventunesimo Gran Premio Eurovisione della Canzone si tenne a L'Aia (Paesi Bassi) il 3 aprile 1976.\nStoria.\nSvezia, Malta e Turchia si ritirarono dal concorso del 1976, ma Austria e Grecia aderirono di nuovo, portando cos\u00ec il numero di partecipanti a 18. Ci fu un aumento notevole nel numero dei Paesi non di madre lingua inglese, come l'Austria, la Finlandia, i Paesi Bassi, la Norvegia e la Svizzera, che scelsero di cantare in inglese. Per la prima volta era possibile usare una base musicale preregistrata nel caso in cui l'orchestra non potesse riprodurre alcuni passaggi musicali. L'ex partecipante e vincitrice per i Paesi Bassi Corry Brokken fu la presentatrice. La Francia diede 4 punti alla Jugoslavia, ma essi non furono menzionati durante la raccolta dei voti; poich\u00e9 lo scrutinatore non si accorse dell'accaduto essi non furono mai inclusi nel risultato finale.\nIl Regno Unito vinse il \u201cGran Premio\u201d con il brano \"Save your kisses for me\", che fu interpretato dal gruppo Brotherood of Man e si trasform\u00f2 in un colpo in un successo, che vendette oltre sei milioni copie nel mondo. Il gruppo Les Humphries, per la Germania Ovest, si classific\u00f2 al dodicesimo posto con \"Sing, sang, song\", e Peter, Sue e Mark, al concorso per la seconda volta, furono quarti con \"Djambo Djambo\", rappresentando la Svizzera. L'Italia \u00e8 rappresentata da Al Bano e Romina Power; \"Noi lo rivivremo di nuovo\" fu il brano con il quale si classificarono al settimo posto.\nStruttura di voto.\nOgni Paese premia con dodici, dieci, otto e dal sette all'uno punti le proprie dieci canzoni preferite.\nOrchestra.\nDiretta dai maestri: Alyn Ainsworth (Regno Unito), Esad Arnautalic (Jugoslavia), Juan Barcons (Spagna), Michel Bernholc (Belgio), Raymond Donnez (Monaco), Maurizio Fabrizio (Italia), Les Humphries (Germania), Matti Kaspi (Israele), Noel Kelehan (Irlanda), Erich Kleinschuster (Austria), Thilo Krassman (Portogallo), Jo Pl\u00e9e (Lussemburgo), Tony Rallo (Francia), Mike Rozakis (Grecia), Ossi Runne (Finlandia), Frode Thingnaes (Norvegia) e Harry van Hoof (Paesi Bassi).\nClassifica.\n12 punti"}
{"id": "113388", "revid": "767487", "url": "https://it.wikipedia.org/wiki?curid=113388", "title": "Luna Lovegood", "text": ""}
{"id": "113389", "revid": "767487", "url": "https://it.wikipedia.org/wiki?curid=113389", "title": "Eurovision Song Contest 1977", "text": "Il ventiduesimo Gran Premio Eurovisione della Canzone si tenne a Londra (Regno Unito) il 7 maggio 1977.\nStoria.\nIl concorso del 1977 fu rimandato di cinque settimane a causa di uno sciopero dei tecnici e dei cameraman della BBC; doveva, infatti, tenersi il 2 aprile. La Jugoslavia non partecip\u00f2 al concorso mentre la Svezia ritorn\u00f2. In un primo momento doveva rientrare anche la Turchia, ma alla fine si ritir\u00f2. La regola della lingua fu reintegrata: tutti i partecipanti avrebbero dovuto esibirsi nella lingua o in una delle lingue del loro paese. Tuttavia sia al Belgio che alla Germania fu permesso di portare una canzone in inglese poich\u00e9 avevano scelto i loro brani prima che la regola fosse ristabilita.\nDopo tre allegre canzoni pop vinse una ballata. La Francia, infatti, vinse il \u201cGran Premio dell'Eurovisione\u201d con il brano \"L'oiseau et l'enfant\" eseguito da Marie Myriam, che divenne una grande star in Francia. Monaco ottenne il quarto posto con il brano \"Une petite Fran\u00e7aise\" della famosa Mich\u00e8le Torr, alla sua seconda partecipazione. Il Regno Unito si piazza nei primi quattro posti per l'undicesima volta consecutiva. A rappresentare l'Italia troviamo Mia Martini con il brano \"Libera\"; otterr\u00e0 il tredicesimo posto. Per la prima volta doveva partecipare la Tunisia, ma si ritir\u00f2 prima della gara senza avere scelto n\u00e9 canzone n\u00e9 interprete.\nStruttura di voto.\nOgni Paese premia con dodici, dieci, otto e dal sette all'uno punti per le proprie dieci canzoni preferite. I voti vengono attribuiti non in ordine crescente da 1 a 12 come oggi ma seguendo l'ordine di apparizione.\nOrchestra.\nDiretta dai maestri: Alyn Ainsworth (Belgio), Johnny Arthey (Lussemburgo), Anders Berglund (Svezia), Jos\u00e9 Calvario (Portogallo), Raymond Donnez (Francia), Maurizio Fabrizio (Italia), George Hadjinassios (Grecia), Ronnie Hazlehurst (Germania e Regno Unito), Rafael Ibarbia (Spagna), Peter Jacques (Svizzera), Noel Kelehan (Irlanda), Carsten Klouman (Norvegia), Christian Kolonovits (Austria), Yvon Rioland (Monaco), Ossi Runne (Finlandia), Eldad Shrem (Israele) e Harry van Hoof (Paesi Bassi).\nClassifica.\n12 punti"}
{"id": "113391", "revid": "438678", "url": "https://it.wikipedia.org/wiki?curid=113391", "title": "Kharigismo", "text": "Il Kharigismo \u00e8 un ramo dell'Islam, distaccatosi dagli altri all'epoca del quarto califfo \u02bfAl\u012b ibn Ab\u012b \u1e6c\u0101lib. Anche all'interno del Kharigismo (come nel Sunnismo e nello Sciismo) ci sono i sufi e no (che rifiutano l'approccio sufico considerato troppo libero).\nIl Kharigismo come dissidenza politica.\nLo scontro armato, scoppiato a Siff\u012bn, fu bloccato da un gruppo di seguaci di \u02bfAl\u012b che vollero si rispondesse positivamente alla richiesta dei sostenitori del governatore, che pare stesse soccombendo. Costoro invocarono infatti nel corso della battaglia una risoluzione \"pacifica\" del dissidio mediante un arbitrato fra le parti, che evitasse il proseguire della guerra civile e lo spargimento di sangue di credenti.\nNel corso della notte, per\u00f2, tali seguaci del califfo tornarono sulla loro decisione perch\u00e9 convinti che solo la battaglia avrebbe permesso di decidere chi fosse dalla parte della ragione: se Mu\u02bf\u0101wiya che marciava in armi contro l'autorit\u00e0 costituita per ottenere giustizia o il califfo che, per quanto tiepido nel rintracciare i mandanti dell'assassinio di \u02bfOthm\u0101n, era pur sempre il \"Comandante dei Credenti\". Il \"giudizio di Dio\" che essi avevano quindi dapprima accondisceso a ricercare, fu da essi stessi considerata una ribellione contro il califfo da parte di persone che in quel modo non potevano essere pi\u00f9 considerate musulmane e di cui era quindi lecito \"versare il sangue\".\nIl loro slogan divenne pertanto \"L\u0101 \u1e25ikma ill\u0101 li-ll\u0101h\" (\"a Dio solo spetta il giudizio\") e da qui provenne anche l'altro loro nome di \"Mu\u1e25\u00e0kkima\" (\"Quelli del giudizio [di Dio]\").\nIl califfo tuttavia non volle cedere a questa nuova richiesta, avendo perso l'iniziativa e vedendo i suoi soldati demotivati cosicch\u00e9 quel gruppo di suoi iniziali sostenitori - scandalizzato dalla rinuncia di 'Al\u012b al suo dovere di guidare al bene i musulmani e contrastare il male - decise di abbandonare le file del suo esercito e di recarsi nella cittadina di Har\u016bra (da cui il nome di Haruriti preso dagli scissionisti) per discutere sul da farsi.\nIl Kharigismo come dissidenza teologica.\nEra nata la prima riflessione teologica all'interno della \"Umma\" islamica, nemmeno 30 anni dopo la morte del profeta Muhammad, perch\u00e9 il quesito di fondo era in fin dei conti quello della qualifica del musulmano, e se un musulmano che si fosse messo dalla parte dell'errore (come un ribelle alla legittima autorit\u00e0 califfale), e che quindi fosse un peccatore, potesse a buon diritto essere considerato ancora membro della \"Umma\" islamica o un apostata.\nLa loro risposta infine fu che il peccatore dovesse essere considerato decaduto dalla qualit\u00e0 di musulmano e, come \"murtadd\" (apostata) ne fosse lecita l'uccisione. Si orientava in tal modo il movimento a un radicalismo ideologico e politico che, malgrado un corposo afflato sociale in grado di affascinare chi si sentiva a qualsiasi titolo discriminato dalle autorit\u00e0 arabo-islamiche, condanner\u00e0 il movimento a esser minoritario e spesso periferico.\nI fuoriusciti dall'esercito califfale abbandonarono infine Harura - e da qui sembra sia venuta loro la denominazione di \"Kharigiti\" (in arabo \"Khaw\u0101rij\", dal verbo \"kharaja\" \"uscire\") - mentre secondo altri storici il termine sarebbe derivato dal loro avere abbandonato l'esercito alide, o anche l'aver propugnato l'attacco (\"kharaja\" vuol dire infatti anche \"uscire all'attacco\").\nTanto Al\u012b quanto Mu\u02bf\u0101wiya avevano a loro giudizio gravemente sbagliato e non potevano quindi essere pi\u00f9 considerati appartenenti alla Comunit\u00e0 islamica. Di conseguenza era perfettamente lecito ucciderli e di fatto quello divenne il loro obiettivo, diventando acerrimi avversari sia degli alidi (pi\u00f9 tardi sciiti) sia dei seguaci di Mu\u02bf\u0101wiya (che pi\u00f9 tardi furono considerati omogenei al ramo prevalente dell'Islam che fu chiamato sunnismo).\nIl Kharigismo come eresia islamica.\nNel tempo il Kharigismo si differenzi\u00f2 in una serie di frange pi\u00f9 o meno oltranzistiche (Sufriti, Azraqiti e Najad\u0101t, mentre gli Ibaditi hanno una diversa collocazione nella cosiddetta \"eresiografia\" islamica). Le prime tre branche suddette arrivarono talora a prevedere la pena di morte anche per i parenti di quanti essi ritenevano apostati, ma non mancarono nel loro atteggiamento speculativo di lasciar spazio a particolari interpretazioni dell'istituto califfale (non previsto d'altra parte n\u00e9 dal Corano, n\u00e9 dalla Sunna). Tipico esempio di questa forte capacit\u00e0 innovativa \u00e8, ad esempio, l'accettazione espressa dagli \"Shab\u012bbiyya\" di una guida politica e militare di una donna.\nUn tratto infatti caratteristico del loro pensiero \u00e8 sempre stato quello che - alla ricerca di chi fosse il buon musulmano (condannato per\u00f2 sempre a non peccare per non perdere la sua qualifica e la vita) e l'irreprensibile e miglior musulmano, unico in grado di diventare il loro Im\u0101m - non si dovesse richiedere altro che l'eccellenza morale, a prescindere dalla razza, dallo statuto giuridico personale e dal sesso.\nDa questo complesso quadro d'insieme scaturisce la difficolt\u00e0 da parte dell'Islam sunnita e sciita (che insieme rappresentano circa il 99% dei musulmani del mondo) di etichettare teologicamente la riflessione e la pratica kharigita. Se non manca infatti chi include questo movimento all'interno delle normali - ancorch\u00e9 violente - dinamiche di confronto politico che da sempre hanno attraversato nei secoli il mondo islamico, non manca per\u00f2 neppure chi giudica eretico (\"k\u0101fir\") il fedele kharigita, se non altro per la sua drastica concezione del musulmano che fa s\u00ec che i movimenti pi\u00f9 radicali, quali gli Azraqiti e i Sufriti (ma anche, in parte, i Najad\u0101t), qualifichino a loro volta come \"empio\" (\"k\u0101fir\") quanti non si adeguino al loro peculiare modo di intendere la fede islamica, comportando per costoro il diritto-dovere di eliminare chi non sia includibile nella loro speciale categoria di \"credenti\". E l'ingiusta uccisione di un musulmano - a norma del Corano - \u00e8 sanzionata esplicitamente e con la massima severit\u00e0 da Allah, facendo parte questa fattispecie (unitamente all'apostasia e all'adulterio conclamato) delle azioni umane per le quali Egli pone un preciso limite (\"\u1e25add\"), con la dannazione nell'Aldil\u00e0 del colpevole e, deduttivamente, con la condanna a morte da parte delle societ\u00e0 che ai valori della \"Shar\u012b\u02bfa\" intendano rifarsi.\nIl Kharigismo oggi.\nAttualmente del Kharigismo sopravvive la sola frangia Ibadita, tanto moderata (e per questo sopravvissuta) da essere praticamente indistinguibile dai restanti musulmani. Essi stessi rifiutano l'etichetta \"Kharigita\", salvo che per il particolare richiamo alla preghiera (\"adhan / adh\u0101n\") che usano. Sono presenti nel Sultanato dell'Oman (dove s'erano insediati fin dal 686) e in alcune parti del Nordafrica: la regione dello Mzab in Algeria, il Gebel Nefusa in Tripolitania (Libia) e nell'isola tunisina di Jerba, oltre che a Zanzibar. I fondamentalisti islamici in armi sono a volte indicati dagli altri musulmani come neo-Kharigiti, per differenziarli dai Sunniti, dagli Sciiti e per indicare la loro esagerata interpretazione del Corano. La Conferenza islamica mondiale a Groznyj del 2016 ha dichiarato il Salafismo e il Wahhabismo scuole di pensiero non sunnite (e quindi non hanbalite), in questo caso sarebbero quindi frange neo-kharigite."}
{"id": "113392", "revid": "76963", "url": "https://it.wikipedia.org/wiki?curid=113392", "title": "Lina Eckenstein", "text": "Femminista \"ante litteram\", divenne nota per i suoi studi sulla condizione della donna nel medioevo. La sua opera pi\u00f9 importante, Woman under Monasticism (La donna sotto il monachesimo), che tratta la storia del monachesimo femminile dal 500 al 1500, fu scritta nel 1826 e ripubblicata nel 1963."}
{"id": "113393", "revid": "114122720", "url": "https://it.wikipedia.org/wiki?curid=113393", "title": "Diagramma di Eulero", "text": "Un diagramma di Eulero \u00e8 la rappresentazione grafica di un insieme che consiste nel racchiuderne gli elementi all'interno di una linea chiusa non intrecciata. Gli elementi dell'insieme vengono evidenziati con punti interni alla linea e gli elementi che non appartengono all'insieme con punti esterni ad essa. Prende il nome da Eulero, che ne diffuse l'uso. Pi\u00f9 precisamente si pu\u00f2 asserire che un diagramma di Eulero \u00e8 un particolare tipo di grafico utilizzato per rappresentare un'algebra degli insiemi.\nSeguendo regole specifiche, in questo tipo di grafico si possono rappresentare degli elementi, degli insiemi, l'universo algebrico al quale appartengono e le eventuali relazioni che possono esistere fra gli elementi:\nScopi didattici.\nQuesto tipo di diagramma \u00e8 utilizzato nella didattica per trasmettere i concetti di insieme, elemento e relazione tra elementi.\nGli insiemi sono rappresentati da delle linee chiuse non intrecciate, come dei recinti, disegnati solitamente con forma ovale.\nAll'interno dei recinti si inserisce un pallino per ogni elemento che si vuol rappresentare.\nPer rappresentare le relazioni tra gli elementi, si disegnano delle linee congiungenti ogni coppia di elementi che siano in relazione.\nAd esempio, la relazione tra dei bambini e i loro armadietti pu\u00f2 essere facilmente rappresentata tramite:"}
{"id": "113395", "revid": "399", "url": "https://it.wikipedia.org/wiki?curid=113395", "title": "Giancarlo Ligabue", "text": "Biografia.\nUltimogenito di Anacleto, Giancarlo Ligabue \u00e8 stato presidente del gruppo omonimo dal 1972 al 2008.\nDopo aver frequentato il Corso di Laurea in Economia a Venezia, Giancarlo ha proseguito gli studi con un dottorato di ricerca in paleontologia presso l'Universit\u00e0 di Parigi Sorbona, cui sono seguite altre quattro lauree honoris causa, e si \u00e8 dedicato per tutta la vita a ricerche paleontologiche e archeologiche .\nRisiedeva a Venezia, \u00e8 stato Presidente dal 1978 al 2008 del Museo di Storia Naturale cittadino, al quale ha donato circa 2000 tra fossili e reperti etnografici e i resti di una specie sconosciuta di dinosauro - il gigantesco \"Ouranosaurus nigeriensis\" - recuperati nelle sabbie del Sahara nigerino dalla spedizione del 1973 da lui guidata, e condotta insieme all'archeologo Gabriele Rossi Osmida.\nAll'inizio degli anni '70 ha fondato il Centro Studi Ricerche Ligabue e la rivista semestrale tematica \"Ligabue Magazine\" su argomenti archeologici, paleontologici e naturalistici .\nAttivit\u00e0 di ricerca e divulgazione.\nNel 1973, Giancarlo Ligabue fonda il Centro Studi Ricerche Ligabue (trasformato nel 2016 in Fondazione Giancarlo Ligabue, dedicata al suo nome dal figlio Inti), un'associazione senza fini di lucro che opera in ambito nazionale ed internazionale con la finalit\u00e0 di promuovere studi e ricerche in campo scientifico e culturale sulle origini dell\u2019uomo, con particolare attenzione per la cultura del cibo.\nSi avvale di un Comitato Scientifico composto da eminenti docenti e studiosi di Universit\u00e0 ed Istituti di Ricerca italiani ed esteri, ha organizzato e preso parte a oltre 130 missioni in tutto il mondo, visitato e studiato alcune etnie in via di estinzione nei territori pi\u00f9 importanti del Pianeta: tra questi, Ligabue ha scoperto due gruppi etnici che non avevano mai avuto contatti con l\u2019uomo bianco.\nUna decina i giacimenti di dinosauri oggetto di ricerca, oltre ad alcuni siti in cui sono stati rinvenuti fossili di ominidi.\nTre specie di dinosauri portano il suo nome, la \"Agustinia ligabuei\", la \"Ligabueino andesi\" e la \"Ligabuesaurus leanzai\".\nGiancarlo Ligabue ha prodotto centinaia di pubblicazioni, libri, documentari, foto e comunicazioni scientifiche, destinati ad essere utilizzati da istituzioni, scuole e media.\nPolitica.\n\u00c8 stato eletto parlamentare europeo con Forza Italia nella legislatura 1994-1999 ed \u00e8 stato presidente del gruppo parlamentare \"Forza Europa\" ed \"Unione per l'Europa\" fino al dicembre 1996. Scaduto il suo mandato, non si \u00e8 pi\u00f9 ricandidato.\nRiconoscimenti.\nNel 1976 diventa socio onorario in Archeologia del Peabody Museum of Archaeology and Ethnology di Harvard (Massachusetts). Nello stesso anno viene eletto membro del consiglio del Museum Overseas Board of Directors.\nNel 1978 viene nominato Membro Corrispondente del Museo di Storia Naturale di Parigi.\nNel 1980 ottiene il Premio per la Cultura presso l'Universit\u00e0 di Manila, Filippine.\nNel 1981 gli viene conferita la Laurea honoris causa in Scienze Naturali dall'Universit\u00e0 di Modena.\nNel 1991 ottiene la seconda Laurea honoris causa in Lettere e Filosofia presso l'Universit\u00e0 Ca' Foscari di Venezia.\nNel 1992 gli viene conferita la Laurea honoris causa in Archeologia dall'Universit\u00e0 di Garcilaso de la Vega, Per\u00f9.\nNel 1996 riceve la Laurea honoris causa in Archeologia e Storia dall'Universit\u00e0 di Ashgabat, Turkmenistan.\nNel 2000 Giancarlo Ligabue riceve il premio UNESCO \"Camera awards\" per la Comunicazione e la Divulgazione Scientifica.\nNel 2005 riceve per meriti il prestigioso premio \"Amelia\" da una giuria raccolta intorno alla \"tavola\" mestrina di Dino Boscarato.\nNel 2006 gli viene conferita la Laurea honoris causa in Conservazione dei Beni Culturali dall'Universit\u00e0 di Bologna.\nNel 2019 gli viene intitolato il Museo di Storia Naturale di Venezia.\nGli sono state dedicate tre specie di dinosauri, la \"Agustinia ligabuei\", la \"Ligabueino andesi\" e la \"Ligabuesaurus leanzai\"."}
{"id": "113396", "revid": "151034", "url": "https://it.wikipedia.org/wiki?curid=113396", "title": "Siff\u00ecn", "text": ""}
{"id": "113402", "revid": "339392", "url": "https://it.wikipedia.org/wiki?curid=113402", "title": "Diagramma di Eulero/Venn", "text": ""}
{"id": "113403", "revid": "33689", "url": "https://it.wikipedia.org/wiki?curid=113403", "title": "Guglielmo I di Sicilia", "text": "Biografia.\nI primi anni.\nQuarto figlio di Ruggero II e di Elvira di Castiglia, Guglielmo fu dal 1151 coreggente e quindi re di Sicilia alla morte del padre nel 1154. Successe direttamente al padre essendo morti i suoi fratelli maggiori.\nCresciuto ed educato nella sfarzosa corte di Palermo, sub\u00ec moltissimo l'influenza della cultura araba diffusa nell'isola e, una volta salito al trono, aggiunse alle sue titolature anche il \"laqab\" arabo di \"al-musta\u02bfizz bi-ll\u0101h\" (\u00abche invoca il potere a Dio\u00bb). Non rinunci\u00f2 a dedicarsi alle delizie e agli agi di cui poteva disporre e trascur\u00f2 cos\u00ec le cose del Regno, affidandone la gestione a persone di fiducia: tra queste Maione di Bari che egli nomin\u00f2 \"amiratus amiratorum\" (emiro degli emiri), una specie di Primo ministro plenipotenziario.\nDovette per\u00f2 presto affrontare una difficile situazione politica a causa della minaccia dell'Impero germanico, portata dal Barbarossa, di quella dell'impero di Bisanzio portata da Manuele I Comneno e da quella del papato retto da Adriano IV. All'interno dovette anche affrontare le insidie dei baroni avversi all'assolutismo stabilito da Ruggero II.\nProbabilmente debilitato da una malattia (o forse, come sostengono i suoi detrattori, distratto dalle mollezze di corte), trascur\u00f2 inizialmente i pericoli e le minacce portate al suo regno.\nLa rivolta filobizantina (1155-1158).\nAi primi del 1155 a Manuele Comneno arriv\u00f2 notizia che i baroni di Puglia, che non avevano mai visto di buon occhio gli Altavilla, avevano intenzione di ribellarsi al re normanno. Quindi l'imperatore sped\u00ec in Italia i suoi due migliori generali: Michele Paleologo e Giovanni Ducas con la missione di mettersi in contatto con i baroni pugliesi e con Federico Barbarossa: questi si trovava ad Ancona ed era disposto a schierarsi coi bizantini, ma i suoi baroni si rifiutavano di continuare la campagna in Italia a causa del clima assai caldo e di varie malattie che avevano fiaccato le truppe. Manuele non si disper\u00f2. La rivolta contro gli Altavilla si stava allargando a tutto il sud Italia. Verso la fine dell'estate del 1155 il conte Roberto di Loritello, a capo della rivolta, incontr\u00f2 a Vieste Michele Paleologo. I due strinsero un rapido accordo: i nobili che si erano rivoltati agli Altavilla avrebbero goduto di vantaggi economici e di potere a Costantinopoli, e il Regno di Sicilia sarebbe tornato a far parte dell'Impero bizantino. Dopo questo accordo i bizantini si unirono agli eserciti dei baroni pugliesi, pronti ad attaccare. La prima tappa fu Bari che si arrese velocemente: il castello regio fu sprezzantemente distrutto dai baresi. L'esercito siciliano di re Guglielmo fu decimato nei pressi di Andria.\nPapa Adriano IV seguiva soddisfatto il procedere dei bizantini nel Regno di Sicilia, poich\u00e9 preferiva assai pi\u00f9 come confinanti i bizantini piuttosto che gli Altavilla, pensando di poter estendere pi\u00f9 facilmente i confini dello Stato Pontificio. Le trattative per unirsi in guerra ai bizantini contro il Regno di Sicilia furono avviate verso la fine dell'estate del 1155; il Papa arruol\u00f2 a tal fine mercenari campani e il 29 settembre 1155 il Papa si mise in marcia col suo esercito. In pochissimo tempo i bizantini ed il Papa conquistarono tutta la Puglia e la Campania.\nSe la campagna in Italia fosse continuata con tale intensit\u00e0, i bizantini avrebbero annientato gli Altavilla e riconquistato tutto il sud Italia. Ma Guglielmo non si era ancora rassegnato: ristabilitosi dalla malattia, riorganizz\u00f2 il suo esercito e lo affid\u00f2 al connestabile Guglielmo Fiammingo, giustiziere di terra d'Otranto. Ai primi del 1156 Guglielmo attravers\u00f2 lo stretto con le sue forze terrestri mentre la sua flotta puntava su Brindisi, dove i bizantini stavano assediando la citt\u00e0.\nQuando si sparse la notizia che Guglielmo stava avanzando, qualche barone della Puglia scapp\u00f2 con i suoi uomini e i mercenari campani scelsero il momento pi\u00f9 difficile della campagna per chiedere il raddoppio dello stipendio: quando questi ricevettero una risposta negativa disertarono in massa. Anche Roberto di Loritello disert\u00f2, mentre Michele Paleologo era gi\u00e0 morto in battaglia. Giovanni Ducas si trov\u00f2, con un esercito drasticamente ridotto, ad affrontare un esercito molto pi\u00f9 numeroso del suo. Fu sconfitto e fatto prigioniero con i suoi bizantini e i ribelli normanni che non avevano disertato. La citt\u00e0 di Brindisi fu bloccata da terra e dal mare per quaranta giorni, fino a quando, grazie anche all'intervento dei cittadini esasperati, apr\u00ec le porte ai normanni (28 maggio 1156).\nLe navi dei bizantini furono catturate con le grandi quantit\u00e0 d'oro ed argento conquistate. Con una sola battaglia persa per i bizantini, tutto quello che era stato fatto in un anno fu vanificato. Guglielmo ebbe piet\u00e0 dei prigionieri bizantini ma non dei suoi sudditi ribelli. I mercenari normanni furono uccisi perch\u00e9 avevano tradito la loro patria, Brindisi fu risparmiata per la sua efficace resistenza e Bari fu rasa al suolo compresa la cattedrale. Fu risparmiata solo la Basilica di San Nicola e gli abitanti ebbero in tutto due giorni per mettersi in salvo con i propri averi. Le altre citt\u00e0 della Puglia furono punite duramente, anche se non con l'asprezza di Bari.\nSi giunse all'accordo di Benevento (18 giugno 1156), grazie al quale Guglielmo ottenne l'incoronazione ufficiale da parte del papa Adriano IV (novembre 1156).\nManuele si convinse che era molto meglio trovare un accordo con re Guglielmo e invi\u00f2 alla corte di Palermo Alessio Axuch, figlio del suo Gran Domestico Giovanni Axuch. Ufficialmente aveva l'incarico di prendere contatto con eventuali ribelli, di reclutare mercenari e di soffiare sul fuoco dei tumulti; ma contemporaneamente i suoi ordini erano di contrattare la pace con Guglielmo. Questo perch\u00e9 quanto maggiori fossero state le difficolt\u00e0 per Guglielmo, tanto pi\u00f9 Costantinopoli sarebbe stata avvantaggiata nelle trattative. Alessio condusse in porto le sue due missioni facilmente. Due mesi dopo il suo arrivo, Roberto di Loritello saccheggi\u00f2 la Sicilia, mentre una grossa banda di briganti conquistava Capua per poi arrivare a Montecassino. Il 6 gennaio del 1158 i briganti riuscirono a sconfiggere un esercito degli Altavilla in uno scontro corpo a corpo. Ma nel frattempo Guglielmo riportava un clamoroso successo navale nel mare Egeo, convincendo Manuele Comneno a concludere una pace segreta (primavera 1158).\nI baroni normanni ribelli, che di punto in bianco si trovavano senza pi\u00f9 finanziamenti da parte dell'Impero bizantino, si videro costretti ad abbandonare le conquiste fatte e a cercare un signore pi\u00f9 affidabile.\nLa rivolta del Bonello (1160-1161).\nIl rapporto tra il re Guglielmo ed i nobili feudatari torn\u00f2 presto a incrinarsi dopo che si sparse la voce che l'ultimo baluardo siciliano in Africa, la citt\u00e0 di Mahdia, era stata conquistata dalla dinastia musulmana berbera degli Almohadi (gennaio 1160). La perdita dei territori d'Africa, che rendeva assai pi\u00f9 problematici i traffici commerciali nel Mediterraneo, fu imputata all\"'admiratus\" del Regno, Maione di Bari, che avrebbe abbandonato la citt\u00e0 senza colpo ferire, mentre questi spergiurava che l'ordine gli era stato imposto dal re. Guglielmo fu cos\u00ec costretto a contattare i nobili pi\u00f9 scontenti che gi\u00e0 minacciavano atteggiamenti di disobbedienza.\nLa tradizione narra che Matteo Bonello fedele inizialmente alla corte di Palermo fu inviato in Calabria come ambasciatore del re Guglielmo, per cercare una soluzione diplomatica alle controversie con la nobilt\u00e0 locale. Durante la missione avrebbe cambiato orientamento e voltando le spalle agli Altavilla si sarebbe messo a capo di una rivolta composta dalla nobilt\u00e0 calabrese e pugliese. Di sicuro Bonello aveva particolarmente in odio l'ammiraglio del regno Maione, i vicari del re e gli emiri di origine araba che a loro volta godevano della piena fiducia del sovrano. Comunque pot\u00e9 godere in Sicilia dell'appoggio anche di diversi baroni, ma soprattutto della benevolenza popolare perch\u00e9 la corte era oramai considerata ostile ed invisa a larghe fasce della popolazione.\nIl 10 novembre del 1160 giunse sino a Palermo e nelle strade della capitale siciliana cattur\u00f2 e giustizi\u00f2 in pubblico Maione di Bari fra il giubilo dei popolani. Una tradizione popolare vuole che Maione fosse stato ucciso davanti al palazzo arcivescovile, dove ancora oggi sul portone d'ingresso si troverebbe infissa l'elsa della spada del Bonello. Il re Guglielmo fu costretto, per placare la rivolta a dichiarare che non avrebbe arrestato Bonello. Ma la resa dei conti era solamente rimandata, poich\u00e9, uccidendo l'ammiraglio Maione, il Bonello si era inimicato una parte influente della corte siciliana. Successivamente Bonello si ritir\u00f2 nel castello di Caccamo (PA) da dove nel marzo del 1161 organizz\u00f2 una congiura contro lo stesso Guglielmo. Catturato ed imprigionato il sovrano, fu dichiarato decaduto e venne proclamato re il figlio Ruggero, peraltro ancora di minore et\u00e0. La rivolta tuttavia divenne una sommossa incontrollata, vennero trucidati diversi membri della corte e fu avviata una caccia ai musulmani che, considerati usurpatori, vennero massacrati a decine. I palazzi reali vennero saccheggiati e dati alle fiamme con la distruzione di un cospicuo patrimonio economico ed artistico (fra tutti il planisfero realizzato dal geografo arabo Idrisi per Ruggero II). La congiura prevedeva infine la conquista di Palermo, ma Bonello per motivi oscuri non mosse le proprie truppe. Questo gli cost\u00f2 la perdita del controllo dell'insurrezione e, in seguito ad un tradimento, venne arrestato da re Guglielmo, nel frattempo ritornato sul trono, nel suo stesso castello a Caccamo. La tradizione popolare parla di atroci torture ai danni di Bonello: sarebbe stato sfigurato e rinchiuso sino alla morte nei sotterranei dello stesso castello.\nFallita la rivolta popolare a Palermo, alcuni degli sconfitti si erano rifugiati nei territori aleramici dell'isola (Butera, Piazza Armerina); Ruggero Sclavo, appena nominato conte di Butera, alleatosi con Tancredi, conte di Lecce e futuro re di Sicilia, scagli\u00f2 i suoi uomini contro i saraceni: saccheggiarono il territorio e fecero un massacro della popolazione araba. Il re rispose mettendo insieme un esercito di Saraceni e si diresse verso Piazza Armerina e Butera, che conquist\u00f2 e rase al suolo; i rivoltosi si arresero (estate 1161). Guglielmo I lasci\u00f2 salva la vita a Tancredi e a Ruggero, ma li confin\u00f2 fuori dal Regno: Tancredi ripar\u00f2 a Bisanzio, Ruggero forse si rec\u00f2 in Terra Santa.\nDel suo regno si pu\u00f2 ancor oggi ammirare la splendida costruzione de la Zisa (completata da Guglielmo II).\nGuglielmo I mor\u00ec a 46 anni il 7 maggio 1166 e venne sepolto nella cripta della Cappella Palatina del Castello Soprano o Palazzo Reale di Palermo. Nel 1182 Guglielmo II, suo figlio, trasl\u00f2 la salma in un mausoleo all'interno del Duomo di Monreale.\nDiscendenza.\nGuglielmo spos\u00f2 Margherita di Navarra, figlia di Garcia IV Ramirez di Navarra, che gli diede quattro figli:"}
{"id": "113404", "revid": "729019", "url": "https://it.wikipedia.org/wiki?curid=113404", "title": "Battaglia di Siffin", "text": "La battaglia di \u1e62iff\u012bn, letteralmente L'avvenimento di \u1e62iff\u012bn (), ebbe luogo nel \u1e63afar 37E./luglio 657 in una localit\u00e0 sull'Eufrate, sulla riva destra del fiume, vicino Raqqa, dove esisteva un villaggio bizantino diroccato. Antagonisti furono il quarto califfo \u02bfAl\u012b b. Ab\u012b \u1e6c\u0101lib e il governatore ( \"w\u0101l\u012b\" ) di Siria Mu\u02bf\u0101wiya b. Ab\u012b Sufy\u0101n.\nQuest'ultimo reclamava giustizia per l'assassinio del suo parente \u02bfUthm\u0101n b. \u02bfAff\u0101n, che era stato in precedenza califfo, ma \u00e8 probabile che intendesse resistere alla deposizione disposta da \u02bfAl\u012b ai suoi danni.\nLa battaglia scoppi\u00f2 dopo un lungo studio reciproco da parte dei due eserciti e si svilupp\u00f2 in un primo momento a favore del governatore. L'efficace replica del califfo port\u00f2 Mu\u02bf\u0101wiya a richiedere un accordo arbitrale che aveva inizialmente rifiutato.\nSembra che per conseguire ci\u00f2 il suo consigliere \u02bfAmr b. al-\u02bf\u0100\u1e63, conquistatore dell'Egitto e suo primo governatore (peraltro deposto dallo stesso \u02bfUthm\u0101n), abbia suggerito a Mu\u02bf\u0101wiya di far innalzare 500 copie del Corano sulle punte delle lance dei suoi guerrieri: con questo, Mu\u02bf\u0101wiya voleva far intendere che solo All\u0101h avrebbe potuto decidere chi avrebbe dovuto legittimamente guidare la comunit\u00e0 islamica ( \"Umma\" ) fondata dal Profeta.\nLa tradizione, pur affascinante, \u00e8 quanto mai fantasiosa. Innanzi tutto per l'irrealismo di avere a disposizione sul campo di battaglia tante copie del Corano, da poco fatto mettere per iscritto da \u02bfUthm\u0101n, oltre al fatto che, a causa del diffusissimo analfabetismo delle truppe, formate per lo pi\u00f9 da beduini, \u00e8 del tutto implausibile che i combattenti avessero la capacit\u00e0 di fermarsi per leggere caratteri arabi piccoli e sprovvisti per lo pi\u00f9 dei punti diacritici in grado di differenziare fra loro i numerosi grafemi omofoni). Inoltre \u00e8 del tutto irrealistico pensare che il tutto potesse avvenire in un momento di forte stress emotivo.\nIl combattimento, comunque siano andati i fatti si arrest\u00f2 e, dopo una serie di discussioni che portarono tra l'altro alla fuoriuscita dai ranghi alidi di un gruppo di fedeli che costituiranno il kharigismo, fu deciso che si sarebbe tenuto un arbitrato nella localit\u00e0 transgiordanica di Adhru\u1e25 e che come arbitri agissero Ab\u016b M\u016bs\u0101 al-Ash\u02bfar\u012b, per conto del califfo, e \u02bfAmr ibn al-\u02bf\u0100\u1e63 per conto del governatore. Numerosi dubbi sono stati sollevati da storici accreditati, come Wilferd Madelung circa la veridicit\u00e0 di un arbitrato che la traduzione sunnita indica come successivamente svolto a D\u016bmat al-Jandal, al confine siro-arabico.\nDal momento che le cifre dei combattenti sono del tutto irrealistiche, secondo la diffusa generale mancanza di plausibilit\u00e0 dei dati cronachistici di parte dell'epoca, anche le cifre dei caduti sono logicamente completamente inaffidabili.\nTra i caduti alidi figura \u02bfAmm\u0101r b. Y\u0101sir, uno dei primi convertiti musulmani."}
{"id": "113405", "revid": "4", "url": "https://it.wikipedia.org/wiki?curid=113405", "title": "Battaglia di Siffin (657)", "text": ""}
{"id": "113412", "revid": "1149807", "url": "https://it.wikipedia.org/wiki?curid=113412", "title": "Mim\u00ec e la nazionale di pallavolo", "text": " \u00e8 uno spokon anime giapponese, prodotto nel 1969 dalla Tokyo Movie Shinsha, con la regia di Eiji Okabe e Fumio Kurokawa. La serie si compone di 104 episodi, tratta dal manga in 12 volumi di Chikako Urano pubblicato in Italia da J-Pop nel 2011 e da cui \u00e8 stato tratto un seguito \"Shin Attack no. 1\" del 1976. L'autrice \u00e8 considerata una delle fondatrici del genere sh\u014djo, e questo \u00e8 stato uno dei primi manga sportivi divenuto popolare tra le ragazze, diventando poi il primo anime dedicato ad uno sport di genere sh\u014djo, cio\u00e8 destinato espressamente ad un pubblico femminile.\nIn Italia \u00e8 andata in onda a partire dal 1981 con una parziale trasmissione dei primi 26 episodi sulle reti televisive locali con il titolo Quella magnifica dozzina. In seguito, per un lungo periodo, dal 1\u00ba agosto 1982 fino al 1995, viene trasmessa da Fininvest, e per l'esattezza su Italia 1, in quella che diventa la sua versione pi\u00f9 conosciuta: la protagonista assume il nome di Mim\u00ec Ayuhara e la sigla diventa la nota \"La fantastica Mim\u00ec\", scritta da Carla Vistarini, Luigi Lopez e Fabio Massimo Cantini, cantata da Georgia Lepore. La serie per\u00f2 in questi anni viene trasmessa solo a partire dal 27\u00ba episodio (\"Inizia l'avventura\"). Nel 1995 viene ridoppiata da Mediaset mantenendo il titolo \"Mim\u00ec e la nazionale di pallavolo\" e includendo anche i primi 26 episodi, e per l'occasione viene creata una nuova sigla dal titolo omonimo cantata da Cristina D'Avena, tuttavia la sua riproposizione viene presto accantonata. Nel 2010 \u00e8 la Rai ad acquistarne i diritti di trasmissione e la serie viene mandata in onda su Rai Gulp con il doppiaggio Fininvest e la prima sigla di Georgia Lepore. Nel 2007 la Yamato Video ha pubblicato l'intera serie in DVD singoli, raccolti poi nel 2008 in box-set che contenevano anche il primo doppiaggio, mentre a partire dal 12 dicembre 2019 l'anime \u00e8 tornato in casa Mediaset, replicato su Italia 2 per la prima volta in versione rimasterizzata in e integrale, utilizzando come sigla di testa la canzone di Cristina D'Avena e come sigla di coda quella di Georgia Lepore.\nNel 2005 ne \u00e8 stato tratto un dorama in 11 puntate dal titolo \"Attack No. 1\" con Aya Ueto nel ruolo di protagonista, mentre nel 2018 ne \u00e8 stato tratto uno spettacolo teatrale interpretato dal gruppo idol Angerme.\nIl successivo anime \"Mim\u00ec e le ragazze della pallavolo\" non ha nulla a che vedere con questa serie.\nTrama.\nI fatti narrati avvengono all'inizio degli anni settanta.\nKozue Ayuhara (Mim\u00ec Ayuhara nell'adattamento italiano) \u00e8 una studentessa del ginnasio appassionata di pallavolo, sport che l'ha aiutata a guarire quand'era una bambina dalla tubercolosi. A causa dell'aggravamento improvviso delle sue condizioni di salute, si trasferisce da Tokyo in una cittadina di mare dall'aria salubre, per cercare di ristabilirsi completamente.\nIn un primo momento, vive con lo zio e la moglie, sino a che suo padre viene trasferito per motivi di lavoro. Superata l'ostilit\u00e0 iniziale da parte di alcune compagne, il suo notevole talento impressiona l'allenatore. Mim\u00ec scoprir\u00e0 presto che la strada verso il successo \u00e8 irta di ostacoli, incompatibilit\u00e0 personali ed altri dilemmi. Mim\u00ec dovr\u00e0 percorrere un difficoltoso cammino ed allenamenti durissimi, ma riuscir\u00e0 comunque a farcela, per merito soprattutto della sua positiva ambizione, anche quando a volte le complicazioni causate dalle varie situazioni sembrano davvero essere senza speranza. Spesso affonda addirittura nell'autocommiserazione, ma nonostante tutto non si arrende mai.\nEntra a far parte della squadra della sua scuola, il Fujimi, in cui si impone grazie alle sue doti e capacit\u00e0, ed \u00e8 subito scelta come capitano. Assieme alla sua amica Midori porter\u00e0 per due volte la sua squadra in finale nel torneo nazionale scolastico.\nAssieme a Midori, \u00e8 scelta per far parte della squadra nazionale juniores, con cui disputa un campionato mondiale negli Stati Uniti, in cui il Giappone si classifica secondo dietro all'Unione Sovietica.\nRitornata in patria, Mim\u00ec riprende a giocare con la squadra del Fujimi, ora al Liceo, vincendo il campionato nazionale per due volte consecutive.\nScelta quindi per far parte della nazionale maggiore, Mim\u00ec si reca in Bulgaria per disputare il campionato mondiale femminile (nel 1970), nel quale il Giappone, dopo una finale che lo vede nuovamente opposto all'Unione Sovietica, risulter\u00e0 questa volta vincitore e Mim\u00ec sar\u00e0 proclamata la miglior giocatrice (\"Attack Number 1\", per l'appunto).\nLa serie si conclude con Mim\u00ec che gi\u00e0 guarda alle Olimpiadi di Monaco di Baviera del 1972.\nTemi.\nA differenza del molto pi\u00f9 scanzonato e ironico \"Mila &amp; Shiro, due cuori nella pallavolo\", la storia di Mim\u00ec ha un tono tragico e drammatico, non soltanto a causa del lutto che colpisce la protagonista, in cui il fidanzato Sutomo muore in un incidente con il camion mentre sta raggiungendo la protagonista impegnata in un match (ed a seguito di ci\u00f2 lei cadr\u00e0 in un profondo abisso depressivo e non vorr\u00e0 mai pi\u00f9 giocare), ma anche per la pi\u00f9 generale visione sottesa di spirito di sacrificio e totale dedizione al proprio ideale (atteggiamento tipico della cultura giapponese) che pervade la serie.\nAl solo scopo di essere la migliore, per una continua sfida contro i suoi stessi limiti, Mim\u00ec non esita ad infliggersi allenamenti supplementari durissimi e dolorosi (famose le scene con le catene ai polsi), nonostante i gi\u00e0 estremamente estenuanti esercizi cui \u00e8 sottoposta regolarmente, in particolare, dall'allenatore della nazionale juniores, Diego Nacchi (che nel primo doppiaggio si chiama Daigo Inokuma e nell'originale \u00e8 Inokuma Dayoda. Si scopre inoltre che ha cambiato nome: nella sua identit\u00e0 reale \u00e8 Ichiro Hokawa, fratello di Sashiko, prima rivale e poi amica di Mim\u00ec nella nazionale juniores, nonch\u00e9 futura giocatrice del Kanagama). Inoltre, il gap temporale \u00e8 saggiabile da numerosi dettagli ed episodi presenti lungo tutta la serie, non ultimo quello in cui Mim\u00ec contrae il tetano in seguito ad una partita giocata al di fuori della squadra, per sfida, contro una banda di motociclisti.\nUn'altra delle caratteristiche principali son l'esecuzione d'azioni di gioco altamente improbabili nella realt\u00e0, come l'attacco invisibile (la palla scompare nel nulla durante il gioco), la cosiddetta \"goccia di ciclone\" o \"schiacciata tornado\" della protagonista, la palla che s'ingigantisce, i salti mortali durante le schiacciate o ancora il triplo attacco delle tre sorelle Yagisawa (Kappa, nel ridoppiaggio). Queste esagerazioni richiamano lo stile dei contemporanei \"L'Uomo Tigre\" e \"Rocky Joe\".\nCi\u00f2 che accomuna questa serie con molte altre del genere \u00e8, invece, il forte coinvolgimento sociale positivo, la profonda amicizia tra le protagoniste e la stima reciproca che avvicina anche giocatrici avversarie, acerrime rivali durante la tensione agonistica della gara, ma confidenti e amiche fuori dal campo di gioco.\nUn ulteriore aspetto \u00e8 poi quello dato dall'ideale di non arrendersi alle prepotenze ed agli inganni, ma di saperli sempre superare con coraggio e forza di volont\u00e0.\nAnime.\nAdattamento italiano.\nLa serie in Italia ha avuto tre adattamenti differenti: \u00e8 andata in onda una prima volta nel 1981 con una prima tranche di 26 episodi trasmessi sulle Tv locali dal titolo \"Quella magnifica dozzina\", in cui la protagonista aveva il nome originale Kozue Ayuhara, ma veniva in genere chiamata soltanto per cognome, anche dai genitori stessi. In questo doppiaggio, Midori veniva erroneamente chiamata Midon.\nIn seguito venne riproposta in quella che diventer\u00e0 la sua versione pi\u00f9 conosciuta, trasmessa per\u00f2 solo a partire dal 27\u00ba episodio, omettendo la parte che vede Mim\u00ec e le sue compagne alle prese con la pallavolo durante gli anni del ginnasio.\nNel 1995 la serie venne completamente ridoppiata includendo i primi 26 episodi: le particolarit\u00e0 dell'ultimo adattamento proposto dalla Fininvest sono l'italianizzazione di quasi tutti i nomi (ad eccezione dei personaggi principali) e, in contrasto con l'ambientazione della serie, l'adeguamento ai cambiamenti geografico-politici occorsi in Europa durante i primi anni 90. Negli episodi in cui la nazionale giapponese di Mim\u00ec \u00e8 alle prese con i campionati mondiali scompaiono rispetto al doppiaggio precedente le nazionali di Unione Sovietica, Cecoslovacchia e Germania Est sostituite rispettivamente da Russia, Repubblica Ceca e Germania.\nInoltre nella successiva e altrettanto fortunata serie \"Mila &amp; Shiro, due cuori nella pallavolo\", l'adattamento di Fininvest sfrutt\u00f2 il successo del personaggio di Mim\u00ec, creando un inesistente legame di famiglia fra le due protagoniste: nel doppiaggio Mila afferma infatti di essere la cugina di Mim\u00ec.\n\u00c8 inoltre uno dei rari anime trasmessi da Fininvest/Mediaset a non essere stato pesantemente censurato.\nDoppiaggi.\nLa serie nel corso degli anni ha avuto tre doppiaggi differenti.\nEpisodi.\nLa serie animata si compone di 104 episodi, trasmessi in Giappone a partire dal 7 dicembre 1969.\nSigle.\nNel 2008, per la trasmissione su Cartapi\u00f9 e sul canale del bouquet Sky-Nickelodeon e nel 2010 per la replica su Rai Gulp, \u00e8 stata ripristinata la sigla di Georgia Lepore pur mantenendo l'ultimo doppiaggio Fininvest.\nNel 2019, per la trasmissione su Italia 2 della versione rimasterizzata, si \u00e8 optato per un compromesso: in apertura viene utilizzata \"Mim\u00ec e la nazionale di pallavolo\" di Cristina D'Avena, in chiusura invece \"La fantastica Mim\u00ec\" di Georgia Lepore."}
{"id": "113413", "revid": "34222", "url": "https://it.wikipedia.org/wiki?curid=113413", "title": "Unione Comunale", "text": ""}
{"id": "113414", "revid": "339392", "url": "https://it.wikipedia.org/wiki?curid=113414", "title": "Sergei Mikhailovic Eisenstein", "text": ""}
{"id": "113415", "revid": "339392", "url": "https://it.wikipedia.org/wiki?curid=113415", "title": "Sergej Mikhailovi\u010d Ejzen\u0161tejn", "text": ""}
{"id": "113416", "revid": "339392", "url": "https://it.wikipedia.org/wiki?curid=113416", "title": "Sergei Mikhajlovic Eisenstein", "text": ""}
{"id": "113417", "revid": "339392", "url": "https://it.wikipedia.org/wiki?curid=113417", "title": "Sergej Ejzen\u0161tejn", "text": ""}
{"id": "113418", "revid": "339392", "url": "https://it.wikipedia.org/wiki?curid=113418", "title": "Sergei Ejzen\u0161tejn", "text": ""}
{"id": "113419", "revid": "339392", "url": "https://it.wikipedia.org/wiki?curid=113419", "title": "Sergej Ejzenstejn", "text": ""}
{"id": "113420", "revid": "339392", "url": "https://it.wikipedia.org/wiki?curid=113420", "title": "Sergei Ejzenstejn", "text": ""}
{"id": "113422", "revid": "339392", "url": "https://it.wikipedia.org/wiki?curid=113422", "title": "Sergej Mikhailovi\u010d Eizen\u0161tejn", "text": ""}
{"id": "113423", "revid": "339392", "url": "https://it.wikipedia.org/wiki?curid=113423", "title": "Sergej Mikhajlovic Eisenstein", "text": ""}
{"id": "113424", "revid": "339392", "url": "https://it.wikipedia.org/wiki?curid=113424", "title": "Sergei Mikhailovi\u010d Ejzen\u0161tejn", "text": ""}
{"id": "113425", "revid": "1543377", "url": "https://it.wikipedia.org/wiki?curid=113425", "title": "Apache Jicarilla", "text": "I Jicarilla sono un popolo Apache.\nIl termine deriva dalla parola spagnola che significa \"piccolo canestro\" e che si riferiva alle coppe per bere intrecciate a spirale usate da questo popolo Apache.\nI Jicarilla, il cui numero oggi ammonta da 1.500 a 2.000 individui, vivono in una riserva di 750.000 acri situata sulle montagne del Nuovo Messico settentrionale.\nMiti e leggende.\nL'antropologo Malinowski defin\u00ec il mito come una realt\u00e0 vissuta, accaduta in tempi primordiali e che perdura tanto da influenzare il mondo e i destini umani.\nTra i Jicarilla, cos\u00ec come in tutte le etnie indiane, non esistono fratture tra i vari aspetti del comportamento umano, anzi vi \u00e8 una correlazione fra religione, arte, scienza, politica. Il mito \u00e8 necessario proprio come collante culturale, quando descrive le origini del mondo, dei riti sacri, delle arti, e delle attivit\u00e0 quotidiane. Quindi i miti fondamentali riguardano il tema della creazione, la nascita della conoscenza, i fenomeni del cielo e gli eventi naturali (stagioni, notti, giorni, piogge, ecc.), la morte e l'aldil\u00e0.\nUno dei temi pi\u00f9 diffusi nel mito della creazione \u00e8 rappresentato dall'emersione dalle profondit\u00e0 della terra. Nel racconto \"Figli della Terra\", ideato dagli Jicarilla, viene descritta la loro genesi. La terra partorisce gli esseri viventi che fino a quel momento erano rimasti al suo interno, rispettando la doppia funzione di madre procreatrice e di madre della fertilit\u00e0 del suolo."}
{"id": "113426", "revid": "339392", "url": "https://it.wikipedia.org/wiki?curid=113426", "title": "Sergei Eizenstejn", "text": ""}
{"id": "113427", "revid": "1305772", "url": "https://it.wikipedia.org/wiki?curid=113427", "title": "Eisenstein", "text": ""}
{"id": "113428", "revid": "339392", "url": "https://it.wikipedia.org/wiki?curid=113428", "title": "Sergei Eisenstein", "text": ""}
{"id": "113432", "revid": "466539", "url": "https://it.wikipedia.org/wiki?curid=113432", "title": "Carlo Maria Giulini", "text": "Biografia.\nStudi\u00f2 dapprima il violino, ma presto pass\u00f2 alla viola, strumento nel quale si diplom\u00f2 nel 1936. Fu violista di fila nell'orchestra dell'Accademia nazionale di Santa Cecilia dal 1934 esibendosi nella sala dell'Augusteo di Roma. In quell'ambito ebbe l'occasione di suonare sotto la direzione dei pi\u00f9 grandi musicisti e direttori dell'epoca, tra cui Richard Strauss, Bruno Walter e Wilhelm Furtw\u00e4ngler.\nIn seguito diplomatosi in composizione (1939) al Conservatorio Santa Cecilia a Roma, ha conseguito nel 1941 il diploma di perfezionamento in direzione d'orchestra, iniziando 3 anni dopo la carriera nei Concerti sinfonici dell'Accademia nazionale di Santa Cecilia ed, in teatro, nel 1950 a Bergamo, dirigendo \"La Traviata\".\nDirettore stabile dell'Orchestra Sinfonica della RAI di Milano dal 1945 al 1952, per poi passare al Teatro alla Scala di Milano, prima come assistente di Victor de Sabata, quindi, nel 1953, come direttore stabile fino al 1956.\nPer la Scala diresse:\nNel Teatro La Fenice di Venezia nel 1951 dirige la ripresa di \"Attila\" di Giuseppe Verdi ed un concerto con Claudio Arrau, nel 1952 un concerto e la prima rappresentazione di \"La diavolessa\" di Baldassarre Galuppi, un concerto nel 1955, uno nel 1956, la Messa di requiem (Verdi) nel 1957 e nel Cortile di Palazzo Ducale (Venezia) con Fiorenza Cossotto nel 1958, un concerto sinfonico vocale con musiche di Ludwig van Beethoven nel 1963, uno con musiche di Wolfgang Amadeus Mozart nel 1967 ed infine un concerto nel 1972.\nNel 1951 diresse la prima rappresentazione radiofonica in concerto nell'Auditorium RAI di Milano di \"Il mondo della luna\" di Franz Joseph Haydn e la ripresa nel Teatro Donizetti di Bergamo di \"La traviata\" di Giuseppe Verdi con Renata Tebaldi/Maria Callas.\nNel 1952 diresse la prima rappresentazione radiofonica nell'Auditorium RAI di Milano di \"Gli Orazi e i Curiazi\" di Cimarosa con Giulietta Simionato e diresse al Maggio Musicale Fiorentino.\nNel 1955 diresse la prima rappresentazione nel Teatro Comunale di Firenze di \"Dom S\u00e9bastien\" di Gaetano Donizetti con Fedora Barbieri.\nA Edimburgo dirige nel 1955 \"Falstaff\" con Fernando Corena e la Royal Philharmonic Orchestra e nel 1965 \"Don Giovanni\".\nLasciata l'Orchestra del Teatro alla Scala nel 1955, si trasfer\u00ec a lavorare fuori dall'Italia, debuttando negli Stati Uniti con la Chicago Symphony Orchestra dal 1955 al 1958. Nel 1958 \u00e8 stato direttore della Philharmonic orchestra di Londra.\nPresto abbandon\u00f2 le produzioni operistiche per dedicarsi esclusivamente alla direzione del repertorio sinfonico.\nNel 1958 dirige \"Don Carlos\" con Tito Gobbi, Boris Christoff e Fedora Barbieri al Royal Opera House di Londra. Ancora al Covent Garden dirige nel 1960 \"Il barbiere di Siviglia\" con Rolando Panerai e Teresa Berganza, nel 1961 \"Falstaff\" con Mirella Freni, nel 1964 \"Il trovatore\" con Gwyneth Jones e Giulietta Simionato, nel 1967 \"La traviata\".\nNel 1960 fu in tourn\u00e9e in Giappone.\nAl Teatro dell'Opera di Roma dirige nella stagione 1963/1964 \"Falstaff\" e \"Le nozze di Figaro,\" nel 1964 il \"Don Carlo\" in cinque atti, con la regia di Luchino Visconti e nel cast Cesare Siepi, Gianfranco Cecchele, Carlo Cava, e nel 1965 \"Il barbiere di Siviglia\".\nNel Teatro Comunale di Firenze diresse nel 1966 la ripresa di \"Rigoletto\" di Giuseppe Verdi con Renata Scotto e Luciano Pavarotti, nel 1971 la ripresa della Sinfonia n. 9 (Mahler), nel 1983 la ripresa di \"Falstaff\" con Cecilia Gasdia/Barbara Hendricks, Katia Ricciarelli e Renato Bruson e nel 1999 musiche di Anton Bruckner.\nDal 1969 ha diretto ancora la Chicago symphony orchestra fino al 1972 come Direttore ospite principale.\nDal 1973 al 1976 diresse i Wiener Symphoniker di Vienna.\nAlla Scala nel 1977 dirige tre concerti sinfonico vocali con Margaret Price e Lucia Valentini Terrani, nel 1978 tre concerti con musiche di Johannes Brahms, nel 1980 un concerto con la Los Angeles Philharmonic Orchestra, nel 1983 tre concerti con Maurizio Pollini con musiche di Beethoven, nel 1984 quattro concerti con musiche di Brahms l'ultimo dei quali trasmesso da Canale 5, nel 1985 tre concerti con Salvatore Accardo, nel 1986 dei concerti trasmessi da Canale 5 dei quali uno con musiche di Schubert, la Sinfonia n. 9 (Beethoven) con la Valentini Terrani, la Missa Solemnis (Beethoven) con Barbara Hendricks nel Duomo di Milano trasmesso da Raiuno e ripetuto alla Scala, nel 1987 un concerto con musiche di Mozart trasmesso da Canale 5. Dirige inoltre, sempre nel 1987, il Concerto No. 23 K. 488 per pianoforte e orchestra di W.A. Mozart con l'orchestra del Teatro alla Scala e Vladimir Horowitz al pianoforte, la Sinfonia n. 9 di Anton Bruckner, nel 1988 quattro concerti uno dei quali trasmesso da Canale 5, nel 1989 quattro concerti due dei quali con musiche di Brahms, nel 1990 due concerti uno dei quali trasmesso da Retequattro e la Messa in Si minore con Bernadette Manca di Nissa, nel 1991 un concerto con Gidon Kremer con musiche di Beethoven ed altri tre concerti, nel 1992 un concerto con musiche di Beethoven trasmesso da Retequattro, la Sinfonia n. 7 (Beethoven) trasmesso da Canale 5 e tre concerti con Maxim Vengerov, nel 1993 Ein deutsches Requiem trasmesso da Retequattro e la Sinfonia n. 7 (Beethoven), nel 1993 all'auditorium di Torino dirige l'Orchestra Sinfonica Nazionale della Rai nella Sinfonia numero 9 in Re minore di Anton Bruckner, trasmessa dalla RAI, nel 1994 un concerto trasmesso da Retequattro, ed infine nel 1997 due concerti trasmessi da Retequattro.\nNel 1978 sostitu\u00ec Zubin Mehta alla Los Angeles Philharmonic Orchestra, dove rimase fino al 1984.\nNel 1978 diresse la prima esecuzione assoluta nel Dorothy Chandler Pavilion at Music Center di Los Angeles di \"Andirivieni\" di William Kraft.\nDiresse anche la Philharmonia Orchestra di Londra.\nTra il primo del 1972 e l'ultimo nel 1989 vinse sei Grammy Award.\nNel 1991 partecip\u00f2 alle celebrazioni mozartiane in Vaticano e cominci\u00f2 un sodalizio artistico con l'Orchestra Giovanile Italiana. Problemi di salute lo obbligarono ad abbandonare la direzione d'orchestra nel 1998.\nHa continuato ad insegnare fino a poco tempo prima della morte. Nella primavera del 2005 \u00e8 stato ricoverato presso la clinica \"Domus salutis\" di Brescia dove \u00e8 morto nel giugno del medesimo anno. \u00c8 sepolto nella tomba di famiglia nel cimitero di Bolzano.\nAffront\u00f2 principalmente il repertorio ottocentesco, con rare ma significative puntate nella produzione della prima met\u00e0 del Novecento, preferendo gli autori di maggior rigore formale e di massima intensit\u00e0 espressiva, quali Mozart, Beethoven (la sua interpretazione della quinta sinfonia \u00e8 stata scelta da una giuria di critici europei), Schubert, Verdi, Brahms, Bruckner, Ravel.\nIl suo rigoroso stile interpretativo, asciutto, a tratti lento, austero e fortemente pensoso, con una preferenza per la dilatazione dei tempi interpretativi, si coniuga con una grande potenza espressiva.\nOnorificenze.\nNel 1988 ha ricevuto ex aequo con Luciano Berio il Premio Feltrinelli conferito dall'Accademia dei Lincei.\nPresidenze Onorarie.\nCarlo Maria Giulini \u00e8 stato presidente onorario:"}
{"id": "113434", "revid": "367445", "url": "https://it.wikipedia.org/wiki?curid=113434", "title": "Paperino e l'oro del pirata", "text": "Paperino e l'oro del pirata \u00e8 una storia a fumetti su Paperino scritta da Bob Karp e disegnata da Carl Barks e Jack Hannah, originalmente pubblicata su \"Four Color Comics\" #9 dell'ottobre 1942.\nQuesta storia fu la prima storia dei paperi con l'intervento di Carl Barks. La storia si sviluppa in 64 tavole: Barks disegn\u00f2 le tavole n. 1, 2, 5, 12-40, Hannah le tavole n. 3, 4, 6-11, 41-64. Questa storia introdusse la personalit\u00e0 nei fumetti di Paperino e dei suoi nipoti e fu anche una delle primissime storie avventurose con Paperino prodotta negli USA.\nLa trama doveva essere originariamente usata per un cartone di Topolino, \"Morgan's Ghost\", dove con Paperino e Pippo (e in una prima fase anche Pluto) avrebbe dovuto incontrare Yellow Beak e Gambadilegno, ma il cartoon non fu mai realizzato. Karp cancell\u00f2 Topolino e Pippo, promuovendo Paperino come protagonista e affiancandogli i suoi nipoti.\nTrama.\nIn questa storia Paperino e i suoi nipoti Qui, Quo e Qua incontrano un pappagallo chiamato Yellow Beak (in italiano Bacicin Parodi) che gli propone di cercare con lui un tesoro e loro partono alla ricerca del tesoro perduto del pirata Henry Morgan. Purtroppo per loro anche Gambadilegno vuole questo tesoro.\nCuriosit\u00e0.\nPaperino e i nipotini, sia pure in un contesto radicalmente diverso, andranno alla ricerca del tesoro del pirata Morgan anche nella storia di Guido Martina e Massimo De Vita \"Paperino e la botte di Diogene\", realizzata trent'anni dopo questo classico di Barks. Da notare che gli esiti delle due storie sono incompatibili (in quella di creazione italiana il tesoro di Morgan risulta alla fine perduto nell'oceano)."}
{"id": "113436", "revid": "224289", "url": "https://it.wikipedia.org/wiki?curid=113436", "title": "Pogo", "text": ""}
{"id": "113438", "revid": "6923", "url": "https://it.wikipedia.org/wiki?curid=113438", "title": "Masterizzatore", "text": "Un masterizzatore, in informatica ed elettronica, \u00e8 un dispositivo hardware utilizzato per creare o duplicare Compact Disc (CD) o DVD di dati, audio e/o video attraverso un processo di masterizzazione di tipo ottico su supporto di memorizzazione tramite un'ottica laser. Tali dispositivi hardware vennero immessi sul mercato a partire dagli anni novanta del XX secolo.\nDescrizione.\n\u00c8 possibile utilizzare tali dispositivi per:\nNel mercato dei masterizzatori vi \u00e8 un'ulteriore ramificazione:\nI masterizzatori interni sono collocati all'interno del case del computer, nell'alloggiamento da 5 pollici e 1/2 ed utilizzano diversi tipi di connessione (la cui differenza principale \u00e8 il transfer rate): SCSI (ormai in disuso), EIDE o SATA. Quelli esterni, invece, vengono collegati all'esterno del computer tramite due tipi di porte: USB o Firewire. La prima soluzione \u00e8 molto diffusa, grazie all'ampio successo della tecnologia USB 2.0 (transfer rate teorico massimo 480 Mbit/s), la seconda, ovvero la connessione Firewire (transfer rate teorico massimo 400 Mbit/s/IEEE1394 e 800 Mbit/s/IEEE1394b), meno.\nPoich\u00e9 le sessioni sui CD e sui DVD devono essere scritte in una sola passata, senza interruzioni, i masterizzatori dispongono di una certa quantit\u00e0 di buffer, ovvero di memoria interna temporanea, in cui memorizzare alcuni megabyte di dati prima di iniziare a scrivere. Nel caso il computer venga temporaneamente rallentato (ad esempio perch\u00e9 i file da scrivere sono molto frammentati), non riesca a fornire abbastanza dati al masterizzatore, quest'ultimo svuoter\u00e0 progressivamente il buffer in modo da poter continuare a scrivere a velocit\u00e0 costante. Tuttavia se la velocit\u00e0 di scrittura \u00e8 eccessiva ad un certo punto il buffer verr\u00e0 inevitabilmente esaurito producendo un CD illeggibile.\nPer far fronte a questo problema sono state sviluppate delle tecnologie che permettono al masterizzatore di modificare al volo la velocit\u00e0 di scrittura, adattandola alla velocit\u00e0 del flusso di dati in entrata; i sistemi pi\u00f9 noti sono \"burn proof\" e \"safe link\".\nEsistono anche dei masterizzatori che funzionano sia in maniera interna che esterna; solitamente questo tipo di masterizzatore ha allacciata una scheda che fa da adattatore per il collegamento in maniera esterna, ma smontando questa scheda si pu\u00f2 anche montare in un computer fisso facendo gli opportuni collegamenti."}
{"id": "113439", "revid": "125524480", "url": "https://it.wikipedia.org/wiki?curid=113439", "title": "Tullio Solenghi", "text": "Dal 1982 al 1994 ha fatto parte del \"Trio\" con Massimo Lopez e Anna Marchesini, eccezionalmente ricostituitosi per l'ultima volta nel 2008 in occasione dello spettacolo televisivo \"Non esiste pi\u00f9 la mezza stagione\", che ricordava i venticinque anni dalla fondazione del gruppo.\nBiografia.\nA 17 anni frequenta la Scuola di Teatro del Teatro Stabile di Genova, dove conosce Massimo Lopez. Esordisce in teatro nel 1970 in \"Madre Coraggio e i suoi figli\" di Bertolt Brecht, con lo Stabile di Genova. Con lo Stabile lavora per 7 stagioni. Esordisce in televisione con Pippo Baudo in \"Chi\" (1976). Nel 1977, al Refettorio di Milano, prende parte a uno spettacolo di cabaret con Beppe Grillo. Nel 1979 \u00e8 di nuovo in Rai, nel programma \"Luna Park\" condotto da Pippo Baudo, quindi nel 1981 in \"Gran Canal\", programma di Corrado.\nNel 1982 fonda il celebre gruppo comico Il Trio insieme con Massimo Lopez e Anna Marchesini. Il loro primo lavoro insieme \u00e8 \"Helzapoppin\" su Radio 2. In seguito al grande successo di questa trasmissione radiofonica (della quale sono rimaste nella storia le freddure minime della notte e la sessuologa della Marchesini), il Trio partecipa a varie trasmissioni televisive, a partire da \"Tastomatto\" e \"Domenica in\". Nel 1986 partecipano a \"Fantastico 7\", rimasto famoso come la migliore edizione del celeberrimo programma grazie alla presenza del Trio. Il famoso sketch in cui Tullio interpretava l'Ayatollah Khomeini provoc\u00f2 reazioni internazionali e minacce di morte a Solenghi da parte di integralisti islamici. Partecipa, sempre con il Trio, a tre edizioni del Festival di Sanremo, nel 1986, 1987 e 1989.\nQuest'ultima edizione del Festival \u00e8 rimasta nella storia proprio per l'imitazione di San Remo fatta da Solenghi stesso, che caus\u00f2 reazioni da parte del mondo cattolico. Nel 1990 Il Trio conobbe l'apice del successo con lo sceneggiato televisivo \"I promessi sposi\", parodia dell'omonimo romanzo di Alessandro Manzoni, trasmesso su Rai 1 in 5 puntate, con una media di 11 milioni di spettatori per ciascuna. Con Il Trio Tullio Solenghi mise in scena due spettacoli teatrali: \"Allacciare le cinture di sicurezza\" nel 1987 e \"In principio era Il Trio\" nel 1991. Entrambi gli spettacoli ebbero un grande successo in tutta Italia.\nIl Trio si scioglie nel 1994, per la volont\u00e0 di tutti e tre gli attori di lavorare da solisti. Il gruppo si riunir\u00e0 il 3 marzo del 2008 per festeggiare i 25 anni dalla propria nascita nello spettacolo \"Non esiste pi\u00f9 la mezza stagione\". Sulla sua esperienza nel Trio, Solenghi ha scritto anche un libro, \"Uno e Trino\" (1995, Edizioni Associate). Nel 1994 Tullio Solenghi ha prestato la voce al perfido Scar nella versione italiana del film d'animazione \"Il re leone\", firmato Walt Disney. Nel 1995 \u00e8 stato protagonista, assieme ad Anna Marchesini, dello sceneggiato \"La rossa del Roxy Bar\". Ha condotto nel 1998 \"Domenica In\" assieme a Giancarlo Magalli. Ha condotto \"Striscia la notizia\" pi\u00f9 volte: nel 1997-1998 assieme a Gene Gnocchi, e nel maggio del 2005 assieme all'amico Massimo Lopez.\nDal 2003 presenta i Premi E.T.I. - Gli Olimpici del Teatro (una sorta di \"Oscar\" del teatro italiano) che si tengono ogni anno a Vicenza in settembre. Nel 2006-2007 ha portato in scena, in molti teatri Italiani, \"Le nozze di Figaro\" di Pierre-Augustin Caron de Beaumarchais, commedia brillante in due atti, da cui trasse ispirazione l'omonima opera di Mozart. L'anno 2008 lo vede impegnato nuovamente in teatro, con lo spettacolo \"L'ultima radio\", in cui Solenghi interpreta un disc jockey anni 1950; uno spettacolo scritto da Sabina Negri e per l'occasione riadattato dallo stesso protagonista.\nA partire dal 2008 conduce la cerimonia di premiazione dei David di Donatello.\nDagli anni 2000, Solenghi si dedica anche alla fiction: nel 2009 prende parte alla nona serie di \"Distretto di polizia\", nel ruolo del P.M. Castelli, e nel 2014 \u00e8 nel cast di \"Furore\", nel quale interpreta il sindaco Belgrano.\nDal 16 settembre al 28 ottobre 2016 \u00e8 concorrente del programma \"Tale e quale show\", condotto da Carlo Conti su Rai 1; il 9 dicembre 2016 \u00e8 concorrente dello spin off natalizio del medesimo programma, risultandone il vincitore in coppia con Massimo Lopez. \nDal 2015 al 2017 recita con Massimo Dapporto nello spettacolo \"Quei due - staircase\" prodotto da Angelo Tumminelli e diretto da Roberto Valerio, rappresentato nei maggiori teatri italiani. Sempre nel 2017, insieme a Massimo Lopez, \u00e8 impegnato a teatro nel tour Massimo Lopez e Tullio Solenghi show. \nNel 2020 partecipa come concorrente a \"Ballando con le Stelle 15\", in coppia con la ballerina Maria Ermachkova, in onda su Rai 1, arrivando in finale e classificandosi settimi.\nDa ottobre 2021, ancora una volta insieme a Lopez, \u00e8 ospite fisso nel programma Che tempo che fa, riproponendo gag esilaranti e dando al pubblico della domenica un momento di spensieratezza.\nVita privata.\n\u00c8 sposato con la chef Laura Fiandra, con cui ha avuto due figlie: Margherita (1982) e Alice (1984). \u00c8 ateo e vegetariano."}
{"id": "113440", "revid": "125823232", "url": "https://it.wikipedia.org/wiki?curid=113440", "title": "Anna Marchesini", "text": "Ha fatto parte del celebre \"Trio\" con Massimo Lopez e Tullio Solenghi, che ha lavorato con continuit\u00e0 dal 1982 al 1994 e si \u00e8 eccezionalmente ricostituito per l'ultima volta nel 2008, seppure per sole tre serate televisive, per festeggiare i 25 anni dalla fondazione. Dopo lo scioglimento del \"Trio\", l'attrice ha continuato la sua attivit\u00e0 al fianco di Solenghi nel biennio 1994 - 1995, per poi proseguire da sola la carriera di attrice teatrale.\nBiografia.\nInizi della carriera.\nAnna Rita Marchesini nacque ad Orvieto, in provincia di Terni, il 19 novembre 1953, da Zaira, orvietana, insegnante di scuola elementare e poetessa dialettale, e dal toscano Galileo, agricoltore e mezzadro. Aveva due fratelli, Gianni (deceduto nel 2020) e Teresa. Frequent\u00f2 il liceo classico di Orvieto e, all'et\u00e0 di 18 anni, s'iscrisse alla facolt\u00e0 di psicologia dell'Universit\u00e0 La Sapienza di Roma, dove consegu\u00ec la laurea nel 1975. Nel 1976 entr\u00f2 all'Accademia nazionale d'arte drammatica e si diplom\u00f2 nel 1979 come attrice di prosa.\nAncora allieva all'accademia, nell'estate del 1976 esord\u00ec nello spettacolo \"Il borghese gentiluomo\" di Moli\u00e8re, sotto la regia di Tino Buazzelli. Ogni estate, dal 1979 al 1981, esegu\u00ec una pi\u00e8ce estiva con la regia di Lorenzo Salveti, suo insegnante; alcune rappresentazioni realizzate furono \"Le donne al parlamento\" e \"Gli uccelli\" di Aristofane. Nel 1979, dopo il diploma, entr\u00f2 in compagnia teatrale al Piccolo di Milano e sotto la regia di Virginio Puecher recit\u00f2 in \"Platonov\" di Anton \u010cechov.\nNel 1980, per la regia di Mario Scaccia e Nino Mangano, prese parte a \"Il Trilussa Bazar\" di Ghigo De Chiara, nel 1981 al \"Barbiere di Siviglia\" sotto la regia di Mario Maranzana e nel 1982, per la regia di Tonino Pulci, al \"Il fantasma dell'Opera\". Sempre nel 1982 incontr\u00f2 e lavor\u00f2 per la prima volta con Tullio Solenghi, in un programma svizzero per italiani.\nGi\u00e0 da tempo l'attrice si era impegnata in un'intensa attivit\u00e0 nel campo del doppiaggio che nel corso della sua carriera ritrover\u00e0 in varie occasioni. \u00c8 stata doppiatrice di Judy Garland nella seconda edizione restaurata de \"Il mago di Oz\" del 1980 nonch\u00e9 di numerosi ruoli in cartoni animati trasmessi nei primi anni ottanta, e una delle voci del personaggio di Uhura, della serie Star Trek. La si pu\u00f2 ricordare in cartoni animati tra cui \"Lo specchio magico\" e \"Time Bokan-La macchina del tempo\". Nell'ambiente del doppiaggio nel 1982 incontr\u00f2 e lavor\u00f2 per la prima volta con Massimo Lopez, entrambi alle voci dei protagonisti della serie animata \"Supercar Gattiger\".\nIl Trio (1982-1994).\nNel 1982 Il Trio, composto da Anna Marchesini, Massimo Lopez e Tullio Solenghi, esord\u00ec su Radio 2 col programma radiofonico \"Helzapoppin\" (dal celebre musical 1938 \"Hellzapoppin\"' e dall'omonimo film del 1941 di Henry C. Potter). I tre furono scritturati dalla Rai di Genova per un programma radiofonico del sabato mattina di 13 puntate che per\u00f2, per il buon successo, divennero 52.\nNel 1985, dopo aver inviato una videocassetta a Enzo Trapani, il Trio fu scelto per otto puntate del variet\u00e0 televisivo \"Tastomatto\", affiancando Pippo Franco alla conduzione. Qui nacquero molti degli sketch che li resero famosi, in primis le parodistiche interpretazioni del telegiornale e degli spot pubblicitari. Nello stesso anno la Marchesini recit\u00f2 anche nel film \"A me mi piace\" di Enrico Montesano, che rimase la sua unica apparizione sul grande schermo.\nCon le 40 puntate di \"Domenica in\" nel 1985-1986 il Trio fu premiato come \"Rivelazione dell'anno\". Nel 1986 i tre prendono parte a \"Fantastico 7\". Grazie al programma diventano noti a livello mondiale per uno sketch considerato offensivo nei confronti della madre di Ruhollah Khomeyni. Malgrado l'imbarazzo internazionale dovuto allo sketch, questo varr\u00e0 loro un articolo sulla rivista statunitense \"Variety\" e alcuni spettacoli oltreoceano, al Lincoln Center di New York e a Buenos Aires.\nIl grande impatto sul pubblico e il loro talento comico li lancia sul palco dell'Ariston per ben tre volte (Sanremo 1986, Sanremo 1987 e Sanremo 1989). Contemporaneamente si ha il ritorno del Trio a teatro, pur non tralasciando gli impegni col pubblico televisivo. Sono quindi, rispettivamente, del 1987 e del 1991 gli spettacoli \"Allacciare le cinture di sicurezza\" e \"In principio era il trio\". Entrambi i lavori ottennero un buon successo, furono portati in tourn\u00e9e per molti anni e furono ripresi in televisione pi\u00f9 volte. \"Allacciare le cinture di sicurezza\" fu anche premiato con un \"Biglietto d'oro\".\nLa loro fama e comicit\u00e0 raggiunge il culmine nel 1990 con \"I promessi sposi\", rilettura parodistica dell'omonimo romanzo manzoniano, trasmesso su Rai 1 in cinque puntate, ascolto medio di 13 milioni di spettatori con picchi di 17 milioni.\nIl 19 settembre 1991 Anna Marchesini sposa l'attore tarantino Paki Valente con rito civile a Parigi. I due avranno una figlia nel novembre 1993, Virginia, e divorzieranno nel 1999.\nLo scioglimento del Trio avvenne nel 1994, quantomeno nelle sue produzioni, dato che nulla lasci\u00f2 intendere la fine del gruppo comico: la circostanza venne confermata dal loro ritorno sugli schermi per la commemorazione dei 25 anni di attivit\u00e0, avvenuto nel 2008 con la trasmissione \"Non esiste pi\u00f9 la mezza stagione\". Sembra che il motivo sia stato il desiderio di Massimo Lopez di sperimentare una carriera da solo. Ne segu\u00ec una collaborazione Solenghi-Marchesini nel 1995, con la miniserie televisiva \"La rossa del Roxy Bar\", ma, contemporaneamente, la pubblicazione del libro \"Uno e Trino\" di Tullio Solenghi conferm\u00f2 la fine di un \"boom\" di comicit\u00e0 durato pi\u00f9 di dieci anni.\nCarriera da solista dal 1995.\nNel 1995 Rai 1 commissiona all'attrice la registrazione di uno spettacolo comico solista, un monologo coi principali personaggi dell'artista. Nel 1996/97 si ha l'ultima collaborazione Marchesini-Solenghi al Teatro Eliseo di Roma con lo spettacolo \"Due di noi\", una pi\u00e8ce di due atti unici che contiene una breve commedia comica, \"I cinesi\".\nNel 1998 ritorna con le sue caricature e parodie di personaggi noti al pubblico, in trasmissioni quali \"Quelli che il calcio\" e \"La posta del cuore\". Torna nuovamente a Sanremo, questa volta solista, al fianco di Fabio Fazio, interpretando molti personaggi, da Rita Levi-Montalcini a Gina Lollobrigida.\nSegue quindi il primo spettacolo teatrale da solista, \"Parlano da sole\" del 1998, con debutto al Teatro Olimpico di Vicenza. Lo spettacolo \u00e8 diviso in due atti: il primo \u00e8 una reinterpretazione de \"Un letto fra le lenticchie\" di Alan Bennett e de \"Anna Cappelli\" di Annibale Ruccello, nel secondo si ha l'interpretazione di molti dei suoi personaggi. Del 1999 \u00e8 invece \"Una patatina nello zucchero\", con esordio sempre al Teatro Olimpico, e la partecipazione al Festival di Sanremo, dove ha interpretato alcuni dei suoi personaggi pi\u00f9 noti. Nel primo atto troviamo ancora Alan Bennett con i monologhi \"Una patatina nello zucchero\" e \"L'Occasione d'oro\"; nel secondo un monologo della sessuologa Merope Generosa.\nNel 2000 si ha la pubblicazione del libro \"Che siccome che sono cecata\" (motto caratteristico di uno dei suoi personaggi pi\u00f9 conosciuti, la \"signorina Carlo,\" che nella finzione \u00e8 la stralunata moglie di Giampiero Galeazzi), edito da Arnoldo Mondadori Editore e corredato di un video per la collana \"I mostri della comicit\u00e0\". L'attrice torna varie volte al doppiaggio; da citare il ruolo di \"Yzma\" ne \"Le follie dell'imperatore\" della Disney (2000).\nIl 2001 \u00e8 l'anno dello spettacolo teatrale \"La cerimonia del massaggio\" tratto da un lungo racconto di Alan Bennett e riadattato a monologo di ben 10 personaggi. Lo spettacolo esordisce al Teatro Eliseo e al Piccolo Teatro di Milano e sar\u00e0 in tourn\u00e9e per due anni. Segue la sua ultima comparsa al festival di Sanremo (2002), al fianco di Pippo Baudo nel ruolo della sessuologa Merope Generosa, famosa insegnante di educazione sessuale che, durante le sue lezioni, si lascia trascinare nel racconto delle sue esperienze disastrose con gli uomini, nonch\u00e9 da doppi sensi intercalati costantemente nelle sue frasi.\nNel 2005, da \"Le due zittelle\" di Tommaso Landolfi, rielabora un monologo comico di ben 15 personaggi differenti. L'attrice recita al Teatro Eliseo, al Piccolo di Milano e al Teatro Valle di Roma. Nella seconda parte del 2006, durante le repliche dell'ultimo spettacolo \"Le due zittelle\", tutte le date rimaste vengono annullate a causa di un attacco di artrite reumatoide, che le causer\u00e0 una lunga assenza dalle scene prima del recupero.\nNel 2008 si ha il ritorno in televisione, dopo una lunga assenza per la sua malattia, nella celebrazione dei 25 anni di attivit\u00e0 de Il Trio, alla conduzione, insieme con Solenghi e Lopez, dello spettacolo \"Non esiste pi\u00f9 la mezza stagione\" (titolo che deriva da uno dei pi\u00f9 noti sketch teatrali del trio). Lo spettacolo, in onda su Rai Uno, \u00e8 in tre puntate e ripercorre la carriera dei tre artisti comici. Alla fine dello stesso anno esordisce con la pi\u00e8ce teatrale, \"Giorni felici\" di Samuel Beckett, la quale verr\u00e0 presentata a \"Che tempo che fa\" a fine dicembre 2008.\nNel 2011 esce il suo primo romanzo \"Il terrazzino dei gerani timidi\" che vende oltre 60.000 copie; a seguire pubblica \"Di mercoled\u00ec\" nel 2012. Entrambi i romanzi verranno presentati con due interviste, successive alle rispettive date di uscita, nella trasmissione \"Che tempo che fa\".\nNel 2013, sempre pi\u00f9 provata dalla malattia, \u00e8 ospite alla trasmissione di Fabio Fazio \"Che tempo che fa\" per presentare il suo libro \"Moscerine\"; un anno dopo vi torna per annunciare che uno dei racconti presenti nella raccolta, dal titolo \"Cirino e Marilda non si pu\u00f2 fare\", sarebbe diventato uno spettacolo teatrale. Questa risulter\u00e0 essere la sua ultima apparizione effettiva sulla TV nazionale. La lettura del racconto \"Cirino e Marilda non si pu\u00f2 fare\" viene presentato inizialmente in una serie di appuntamenti al Piccolo Teatro di Milano; tra la fine del 2015 e l'inizio del 2016 lo spettacolo viene portato in tourn\u00e9e per tutta Italia. A maggio del 2016 il tour teatrale si interrompe bruscamente a causa del peggioramento delle condizioni di salute dell'attrice.\nLa sua casa di produzione, la Marisa srl, \u00e8 una societ\u00e0 di cui la stessa Marchesini era socia assieme alla sorella Teresa. Il nome di tale societ\u00e0 \u00e8 stato spesso utilizzato negli spettacoli del Trio per personaggi vari, e ha continuato ad apparire nelle produzioni pi\u00f9 recenti degli spettacoli di Anna Marchesini. \nDal 2007 insegn\u00f2 Recitazione all'Accademia nazionale d'arte drammatica.\n\u00c8 postuma, a fine 2016, la pubblicazione dell'ultimo romanzo scritto dall'attrice dal titolo \"\u00c8 arrivato l'arrotino\", il quale comprende anche alcune poesie scritte dalla stessa Marchesini tra gli anni settanta e gli anni novanta e tratte dalla sua raccolta poetica \"Fiori di fitolacca\".\nNel mese di novembre 2017 su Rai 3 viene trasmesso \"Parlo da sola. Speciale Anna Marchesini\", presentato da Pino Strabioli in due puntate.\nMorte.\nLa Marchesini, gi\u00e0 da qualche tempo soggetta a ricoveri ospedalieri per il progressivo aggravarsi della sua artrite reumatoide, \u00e8 morta a 62 anni, la mattina del 30 luglio 2016; pochi giorni prima aveva presenziato alla laurea della figlia. \u00c8 stata cremata a Viterbo, e le sue ceneri tumulate nel cimitero di Orvieto, nella cappella di famiglia.\nPersonaggi.\nDurante la sua carriera Anna Marchesini ha interpretato oltre duecento personaggi (secondo quanto da lei stessa dichiarato in un'intervista). Alcuni tra i pi\u00f9 famosi sono la \"Signorina Carlo\", la sessuologa \"Merope Generosa\" (ispirato alla psicoterapeuta Gianna Schelotto), la \"Sora Flora\", la \"Sora Ines\", la \"Cameriera secca dei signori Montagn\u00e9\", la \"Bella Figueira\" (personaggio di telenovela), la \"Piccina\" e la cartomante sensitiva \"Amalia\"."}
{"id": "113442", "revid": "287204", "url": "https://it.wikipedia.org/wiki?curid=113442", "title": "F\u0101\u1e6dima bint Muhammad", "text": "Biografia.\nFatima fu l'unica figlia di Maometto ad assicurargli una discendenza, grazie alla nascita di al-\u1e24asan ibn \u02bfAl\u012b e al-\u1e24usayn ibn \u02bfAl\u012b avuti dal matrimonio col cugino del Profeta, \u02bfAl\u012b b. Ab\u012b \u1e6c\u0101lib.\nNon ricopr\u00ec ruoli pubblici, malgrado la sua parentela col Profeta e, anzi, la sua figura \u00e8 ricordata come quella di una donna che sub\u00ec vari torti. Uno di essi fu il progetto (poi rientrato per l'opposizione del padre Maometto) di vedersi affiancare una con-moglie da parte del marito \u02bfAl\u012b e quello poi di non vedersi riconoscere dal califfo Ab\u016b Bakr, intimo amico di suo padre, l'eredit\u00e0 costituita da alcune rendite di Khaybar e dell'intera oasi di Fadak: entrambi siti del \u1e24ij\u0101z settentrionale incamerati nel proprio patrimonio personale dal Profeta al termine della relativa fortunata campagna che port\u00f2 alla loro conquista. Alla pretesa di F\u0101\u1e6dima, infatti, Ab\u016b Bakr obiett\u00f2 che una frase dello stesso Maometto affermava che non vi era alcuna eredit\u00e0 lasciata dai profeti (ma \u00e8 probabile che Maometto si riferisse a un'eredit\u00e0 profetica).\nSta di fatto che una qualche conciliazione fra Ab\u016b Bakr e F\u0101\u1e6dima, appoggiata dal marito \u02bfAl\u012b, avvenne solo durante gli ultimi giorni di F\u0101\u1e6dima che mor\u00ec impersonificando quei sentimenti di sofferenza e di rassegnazione che poi sono diventati in qualche misura due dei tratti distintivi dello Sciismo.\nLa questione della mancata eredit\u00e0 costituir\u00e0 nei secoli successivi una cartina di tornasole per capire l'atteggiamento califfale nei confronti dell\"'Ahl al-Bayt\", con un frequente alternarsi di riconoscimento e di revoca di tali beni immobili contestati alla discendenza di \u02bfAl\u012b e F\u0101\u1e6dima.\nCon sua madre Khad\u012bja e \u02bf\u0100\u02beisha, F\u0101\u1e6dima \u00e8 ricordata come una delle figure femminili maggiormente importanti e rappresentative di tutta la storia islamica."}
{"id": "113443", "revid": "1748973", "url": "https://it.wikipedia.org/wiki?curid=113443", "title": "Supercar", "text": "Supercar (\"Knight Rider\") \u00e8 una serie televisiva statunitense prodotta tra il 1982 e il 1986 interpretata da David Hasselhoff.\nTrama.\nLa serie inizia con il salvataggio di un poliziotto, Michael Arthur Long (interpretato da Larry Anderson) da parte delle industrie Knight. L'uomo \u00e8 in fin di vita ma grazie ad una plastica facciale e ad un duro addestramento la sua vita cambia completamente: egli diventa Michael Knight (interpretato da David Hasselhoff) ed assieme a KITT, un'automobile indistruttibile e completamente automatizzata controllata da un'intelligenza artificiale (che le permette, tra le altre cose, di parlare) comincer\u00e0 una lunga battaglia contro \"le forze del male\" in giro per gli Stati Uniti. La maggior parte degli episodi sono ambientati nella provincia americana.\nProduzione ed accoglienza.\nLa serie ha vinto un \"People's Choice Awards\" nel 1983 per il miglior attore protagonista e uno \"Young Artist Awards\" per il miglior giovane attore non protagonista, Keith Coogan, sempre nel 1983. Verr\u00e0 interrotta alla fine della quarta stagione, nel 1986, a causa di un repentino calo degli ascolti, che non riuscivano pi\u00f9 a bilanciare gli elevatissimi costi di produzione. Ci\u00f2 avvenne in modo del tutto improvviso e imprevisto, in quanto l'ultimo episodio in assoluto, \"La spedizione maledetta\", termina in modo normale senza lasciar presagire nulla della fine definitiva della serie.Il telefilm \u00e8 rimasto per molti appassionati un oggetto di culto, vi sono numerosi Fan Club e forum in varie nazioni, anche in Italia. Alcuni fan pi\u00f9 appassionati hanno costruito delle repliche perfette sia negli interni che negli esterni di KITT e di KARR, elaborate a partire dal modello di serie dell'auto da cui entrambi derivano, una Pontiac Firebird Trans Am. Tutte le auto KITT usate nelle serie sono state demolite, per un accordo che la Universal aveva preso con la Pontiac. Tuttavia, repliche ufficiali commissionate dalla Universal sono state fatte da George Barris e Jay Ohrberg. Due sono state vendute a David Hasselhoff ed una di queste \u00e8 ora in mostra nel museo Keswick Cars of the Stars in Inghilterra.\nIl 17 febbraio 2008 \u00e8 stato mandato in onda sulla rete televisiva americana NBC un film della durata di due ore che avrebbe potuto essere l'episodio pilota di una nuova serie di Supercar, cosa che poi si \u00e8 concretizzata grazie agli indici di ascolto estremamente alti. La nuova serie, chiamata \"Knight Rider\", \u00e8 iniziata il 24 settembre sulla NBC ma a causa dei bassi ascolti e delle critiche non positive, nel dicembre 2008 la NBC ha deciso di non rinnovare la serie per una seconda stagione.\nColonna sonora.\nIl \"Knight Rider Theme\" \u00e8 stato composto da Stu Phillips e Glen A. Larson. Quest'ultimo afferm\u00f2 di aver tratto ispirazione da un pezzo classico (\"Marche et Cort\u00e8ge De Bacchus\" Act III - No. 14 di Sylvia scritto dal compositore francese L\u00e9o Delibes). \nNel resto della serie la colonna sonora \u00e8 stata composta da Stu Phillips per 13 episodi e da Don Peake per 75 episodi, Peake \u00e8 stato unico e principale compositore fino alla fine della serie nel 1986.\nIn Italia, per un breve periodo negli anni '90, fu utilizzata la canzone di Jovanotti \"La strada\" come sigla.\nEpisodi.\nLa serie televisiva comprende 90 episodi (alcuni composti da due parti) divisi in quattro stagioni. Negli Stati Uniti furono trasmessi dall'emittente NBC, mentre in Italia da Italia 1. Ciclicamente vengono riproposti dalle reti del gruppo Mediaset, specialmente Iris."}
{"id": "113444", "revid": "785863", "url": "https://it.wikipedia.org/wiki?curid=113444", "title": "Dr. Slump", "text": ", noto anche come Dottor Slump &amp; Arale, \u00e8 un manga scritto e disegnato da Akira Toriyama, da cui sono state tratte due serie anime. Il manga fu pubblicato in Giappone dal 1979 al 1984 sulla rivista \"Weekly Sh\u014dnen Jump\" e ottenne un immediato successo tanto che nel 1981 venne prodotto anche un anime, e nel 1997 un remake. Nel 1982 la serie vinse il premio Shogakukan per i manga nella categoria sh\u014dnen e sh\u014djo.\nTrama.\nSenbee Norimaki, noto come \"Dr. Slump\", \u00e8 un inventore scapolo di 28 anni amante delle donne che abita nel V\"illaggio Pinguino\", situato sull'isola di Gengoro; crea invenzioni pi\u00f9 o meno utili ma comunque bizzarre, fra le quali la stessa Arale, un robot dall'aspetto di bambina. Arale \u00e8 indistinguibile da una persona vera, al punto di soffrire persino di miopia, e per questo Senbee la spaccia per la sua sorellina tredicenne. Arale \u00e8 particolarmente ingenua ma dotata di una incredibile forza fisica, caratteristiche queste che saranno fonte di guai per Senbee e tutti gli abitanti del villaggio. In seguito a un viaggio nella preistoria, Senbee e Arale portano a casa un uovo di dinosauro, da cui in realt\u00e0 uscir\u00e0 un bambino alato e asessuato che i due chiameranno Gacchan. Successivamente Senbee si sposer\u00e0 con Midori Yamabuki, la maestra della scuola di Arale; i due avranno un figlio, Turbo, un neonato in possesso di incredibili capacit\u00e0 paranormali, donategli da alcuni alieni.\nIl manga \u00e8 ambientato in un mondo dove gli umani convivono con buffi animali antropomorfi, personificazioni di oggetti inanimati (come montagne, colline...) e fenomeni naturali (il sole), versioni caricaturali di celebri personaggi della fantascienza giapponese e internazionale; le vicende degli abitanti del villaggio in cui \u00e8 ambientata la storia spesso sfidano le regole del senso comune, quando non della natura e in alcuni casi si assiste a intrusioni dell'autore sotto forma di un robot caricato a molla o a scene nelle quali le vignette non sono completamente disegnate oppure i personaggi attraversano gli \"spazi bianchi\" fra le vignette. Tipica gag \u00e8 quella in cui i personaggi si soffermano a osservare perplessi delle deiezioni animali \"sorridenti\" trovate per strada, e spesso le toccano col dito.\nManga.\nIn Giappone il manga \u00e8 stato pubblicato sulla rivista \"Sh\u014dnen Jump\" dal 1980 al 1984. In Italia \u00e8 stato pubblicato integralmente da Star Comics sulla rivista monografica \"Mitico\" dal novembre 1996 al febbraio 1999 in un formato di 128 pagine invece dello standard di 192, che ha portato l'edizione italiana ad essere di 28 volumi invece dei 18 originali.\nUna ristampa (pubblicata sempre sulla rivista \"Mitico\") iniziata nel gennaio 2003 \u00e8 stata interrotta nel maggio 2003 per scarse vendite. Tra il 2015 e il 2016 \u00e8 stata pubblicata da Star Comics la \"Perfect Edition\", riprendendo il formato in 15 volumi \"kanzenban giapponese\".\nIl manga \u00e8 stato pubblicato anche in:\nEsiste anche un sequel della serie a colori in quattro volumi pubblicato in Italia in otto uscite dalla Star Comics con il titolo di \"Dr. Slump colpisce ancora\", che vede la partecipazione di Toriyama soltanto in qualit\u00e0 di supervisore, mentre la sceneggiatura \u00e8 affidata a Takao Koyama e i disegni a Katsuyoshi Nakatsuru. In questo seguito viene anche introdotto un nuovo personaggio, Karte, che si innamorer\u00e0 di Arale.\nNel 2007 viene pubblicato sulle pagine di \"Shonen Jump\" uno spin-off della serie dal titolo \"Dr. Mashirito &amp; Abale-chan\", incentrato sulle avventure del figlio di Mashirito che d\u00e0 vita ad un androide simile ad Arale di nome Abale. Il manga \u00e8 stato disegnato in occasione dell'uscita del \"Dr. Slump DVD Box\".\nAnime.\nSono state tratte due serie di anime dal manga: la prima, intitolata , venne trasmessa dall'8 aprile 1981 al 19 febbraio 1986 per un totale di 243 episodi; la seconda, pi\u00f9 breve e intitolata , nonch\u00e9 rifacimento della prima, venne trasmessa dal 26 novembre 1997 al 22 settembre 1999 composta da 74 episodi. Oltre alla serie sono stati girati 10 film (9 ispirati alla prima serie e 1 alla seconda) e 6 speciali televisivi (5 ispirati alla prima serie e 1 alla seconda).\nEdizione estere.\nL'anime \u00e8 stato trasmesso anche su:\nFilm.\nSulla serie sono stati realizzati 10 film cinematografici. I primi nove realizzati tra il 1981 e il 1994 sono ispirati alla prima serie animata e sono stati tutti doppiati in italiano tra il 1996 e il 2001 a cura della Dynamic Italia per la distribuzione in VHS con un cast differente dalla serie TV e con un adattamento fedele all'originale, mentre il 10\u00ba del 1999 \u00e8 l'unico a far parte del remake. Venne realizzato anche un cortometraggio ispirato allo spin-off \"Dr. Mashirito &amp; Abale-chan\", e proiettato con l'ottavo film di \"One Piece\" (\"\") nel 2007.\nSpeciali televisivi.\nDurante le trasmissioni delle due serie TV, sono stati realizzati degli speciali televisivi., e alcuni di essi sono tratti dal manga. Dei sei riportati nella lista sottostante, i primi cinque, prodotti tra il 1981 e il 1992, sono ispirati alla prima serie animata, mentre il sesto prodotto nel 1998 \u00e8 l'unico ad appartenere al remake, e rappresenta la prima apparizione del Dr. Mashirito (o Dr. Mashrit secondo la trascrizione anglofona) in quella serie.\nIl primo episodio del secondo speciale \"Penguin mura SOS!!\" collocato tra le puntate 24 e 25 della prima serie, \u00e8 stato trasmesso in Italia col titolo \"Allarme mostro!!\" (\"S.O.S. al villaggio \"Pinguino\"\" nel primo doppiaggio). Il quarto speciale \"Il ritorno del Dr. Slump &amp; Arale Special\", penultimo realizzato per la prima serie, rappresentava all'epoca il ritorno di Dr. Slump &amp; Arale sugli schermi dopo ben quattro anni dalla sua conclusione.\nEsistono infine anche due corto creati rispettivamente per educare i bambini al rispetto e alla conoscenza del codice stradale e dei rischi del fuoco intitolati rispettivamente e \"Dr. Suranpu arare-chan pengin-mura no sh\u014db\u014d-tai\" (Dr.\u30b9\u30e9\u30f3\u30d7 \u30a2\u30e9\u30ec\u3061\u3083\u3093 \u30da\u30f3\u30ae\u30f3\u6751\u306e\u6d88\u9632\u968a), una cosa del genere \u00e8 stata fatta anche con l'anime di Dragon Ball.\nDi seguito l'elenco degli speciali TV. I titoli sotto riportati sono traduzioni letterali dell'originale, e quindi non ufficiali. Fa solo eccezione il primo episodio del secondo special \"Allarme mostro!!\" (S.O.S. al villaggio \"Pinguino\") trasmesso in Italia su Rete 4 col primo doppiaggio, e dalle reti Mediaset col secondo.\nCrossover.\nNel 4\u00ba episodio di \"What a Mess Slump e Arale\" Goku e Majin Bu fecero una leggera apparizione perch\u00e9 Arale vaporizz\u00f2 in un macchinario creato da Dr Slump un fumetto di \"Dragon Ball\". In seguito alla conclusione del manga, i personaggi di \"Dr. Slump\" fecero un'apparizione cameo nel nuovo manga di Toriyama \"Dragon Ball\", (capitoli 80-83, o volume 7 del manga). In questi capitoli di Dragon Ball Arale e Goku si alleano per sconfiggere il Generale Blue. Questo crossover \u00e8 presente nell'omonima trasposizione animata (episodi 55-57). Arale e gli altri personaggi della serie sono nuovamente protagonisti nell'episodio numero 69 di \"Dragon Ball Super\" in cui Arale viene costretta dal fantasma del Dr. Mashirito a combattare con Goku e Vegeta. Arale fa anche delle piccole apparizioni cameo nel terzo film di \"Dragon Ball\", \"Il torneo di Miifan\", e compare anche in una scena dell'episodio 43 di \"Dragon Ball Super\".\nI personaggi della serie appaiono anche in \"Dr. Slump colpisce ancora\". Arale appare anche come personaggio giocabile del videogioco \"\", mentre Goku appare in un arco di episodi della serie remake di \"Dr. Slump\" (episodi 56-59), dove insieme ad Arale affronta il Generale Blue e il Ninja Murasaki per il possesso delle sfere del drago, che in questo crossover verranno usate per richiamare Shenron direttamente al Villaggio Pinguino.\nCameo.\nCome in tutte le opere di Toriyama, anche in \"Dr. Slump &amp; Arale\" sono presenti delle autocitazioni ai suoi precedenti fumetti, in questo caso a Wonder Island, la prima storia che il mangaka \u00e8 riuscito a pubblicare. Qualche esempio:"}
{"id": "113448", "revid": "123430847", "url": "https://it.wikipedia.org/wiki?curid=113448", "title": "Khad\u012bja bint Khuwaylid", "text": "Biografia.\nKhad\u012bja, il cui nome \u00e8 spesso reso in italiano con \"Cadigia\", era figlia di un ricco commerciante della Mecca, appartenente al clan dei Ban\u016b \u02bfAd\u012b, della trib\u00f9 dei Ban\u016b Quraysh. Rimasta vedova due volte, Khad\u012bja mand\u00f2 da sola avanti, con buona efficienza, l'attivit\u00e0 mercantile ereditata, a dimostrazione che il ruolo delle donne nella societ\u00e0 preislamica era tutt'altro che relegato a quello di figlie e di mogli, supine al volere dei padri e dei mariti.\nVenne presto a sapere delle capacit\u00e0 e dell'onest\u00e0 del giovane Maometto (che lavorava in piccolo alle dipendenze dello zio-tutore Ab\u016b T\u0101lib ibn \u02bfAbd al-Mu\u1e6d\u1e6dalib) e ne richiese i servigi professionali in veste di fiduciario, rincuorata dal soprannome che gli era normalmente attribuito di al-Am\u012bn (il Fidato).\nDopo un certo numero di viaggi d'affari che portarono Maometto in Siria e in Yemen, la donna s'innamor\u00f2 del suo valido sottoposto, pi\u00f9 giovane di lei di 19 anni (Khad\u012bja ne aveva al momento 44, Maometto 25).\nL'intatta grande bellezza di Khad\u012bja - rinomata fra gli abitanti di Mecca - ma anche la sua ricchezza convinsero Maometto all'impegno matrimoniale, trattato per il tramite di un'intermediaria, secondo l'uso consuetudinario.\nCol matrimonio Khad\u012bja abbandon\u00f2 la cura della sua impresa, totalmente affidata da quel momento al marito, dedicandosi alla cura della prole che era riuscita finalmente ad avere da Maometto: due maschi (morti in tenera et\u00e0) di nome al-Q\u0101sim e, forse, \u02bfAbd All\u0101h e quattro femmine (Zaynab, Ruqayya, Umm Kulth\u016bm e F\u0101\u1e6dima).\nCondivise per prima in assoluto fra gli esseri umani l'esperienza religiosa del marito quando questi le rifer\u00ec di essere stato scelto da Dio per la Sua Rivelazione, trasmessagli dall'arcangelo Gabriele (Jibr\u012bl), e lo sostenne psicologicamente allorch\u00e9 Maometto temette di essere stato vittima dei \"jinn\" che potevano invasare l'uomo a loro dispettoso piacimento.\nPat\u00ec con lui le difficolt\u00e0 inflitte dai pagani di Mecca all'esiguo gruppo dei musulmani e alla misura di boicottaggio dei Quraysh politeisti (reso tuttavia abbastanza presto inefficace dai troppi vincoli parentali esistenti fra i primi e i secondi).\nMor\u00ec nel 619, lo stesso anno di morte di Ab\u016b \u1e6c\u0101lib, tanto da far parlare le fonti musulmane di \"anno del dolore\", lasciando nel suo sposo un doloroso vivido ricordo che non si spegner\u00e0 mai pi\u00f9 e che causer\u00e0 alle future mogli - e specialmente in \u02bf\u0100\u02beisha bt. Ab\u012b Bakr - sentimenti di vivace gelosia."}
{"id": "113450", "revid": "1610933", "url": "https://it.wikipedia.org/wiki?curid=113450", "title": "Chirotteri", "text": ""}
{"id": "113451", "revid": "767487", "url": "https://it.wikipedia.org/wiki?curid=113451", "title": "Distretto di Malda", "text": "Malda \u00e8 un distretto dell'India, situato nello stato del Bengala Occidentale, al confine con il Bangladesh, alla sinistra del fiume Gange. Al censimento del 2001 la sua popolazione assommava a 3.290.160 abitanti, e la superficie si estende per 3.733 chilometri quadrati; il capoluogo \u00e8 English Bazar. L'economia della regione \u00e8 basata prevalentemente sull'agricoltura (in particolar modo cereali, semi oleosi, tabacco, juta, manghi). Centro importante, oltre al capoluogo, \u00e8 Old Malta.\nImportanza storica rivestono invece le imponenti rovine delle citt\u00e0 di Gaur e di Pandua, risalenti ai secoli XV e XVI."}
{"id": "113453", "revid": "767487", "url": "https://it.wikipedia.org/wiki?curid=113453", "title": "Eurovision Song Contest 1978", "text": "Il ventitreesimo Gran Premio Eurovisione della Canzone si tenne a Parigi, in Francia, il 22 aprile 1978.\nStoria.\nNel 1978, dopo 11 anni, la Danimarca ritorn\u00f2 al concorso, affiancata dalla Turchia, portando il numero di partecipanti a 20.\nIsraele ha vinto l'Eurovision con la canzone \"A-Ba-Ni-Bi\", che fu eseguita da Izhar Cohen &amp; Alphabeta, e si trasform\u00f2 in un grande successo in tutta Europa. Quando fu evidente la vittoria di Israele, l'emittente televisiva giordana ferm\u00f2 la diretta, sostenendo che ci furono difficolt\u00e0 tecniche, e successivamente presentarono la canzone del Belgio come la canzone vincitrice.\nPer la prima volta il concorso fu presentato da due persone: Denise Fabr\u00e9 e L\u00e9on Zitrone.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Alyn Ainsworth (Regno Unito), Haris Andreadis (Grecia), Ramon Arcusa (Spagna), Jean Frankfurter (Germania), Alain Goraguer (Francia), Nurit Hirsh (Israele), Dani\u00ebl Janin (Svizzera), Noel Kelehan (Irlanda), Carsten Klouman (Norvegia), Thilo Krassmann (Portogallo), Jean Musy (Belgio), Helmer Olesen (Danimarca), Richard \u00d6sterreicher (Austria), Bengt Palmers (Svezia), Yvon Rioland (Monaco), Ossi Runne (Finlandia), Nicola Samale (Italia), Rolf Soja (Lussemburgo), Onno Tun\u00e7 (Turchia) e Harry van Hoof (Paesi Bassi).\nClassifica.\n12 punti"}
{"id": "113459", "revid": "767487", "url": "https://it.wikipedia.org/wiki?curid=113459", "title": "Massa magra", "text": "Per massa magra (o LBM, dall'inglese \"Lean body mass\") si intende la parte di massa di un organismo che esclude il grasso di deposito (acqua, proteine, minerali, glucidi, grasso essenziale). Si esprime in percentuale quando \u00e8 intesa in riferimento al peso complessivo dell'organismo. Quando si intende definire la massa magra escludendo anche il grasso primario, si parla pi\u00f9 precisamente di Massa magra alipidica, o FFM, dall'inglese \"Fat Free Mass\".\nComposizione.\nLa maggior parte della massa magra \u00e8 costituita da acqua, che, in dipendenza da sesso ed et\u00e0, \u00e8 tra il 40 ed il 70% del peso corporeo.\nLe componenti della massa magra sono:\nLBM e FFM.\nEsistono due differenti criteri per valutare la componente magra del corpo:\nMisurazione.\nLa quantificazione della massa magra \u00e8 difficile, pertanto il termine non \u00e8 in genere usato in medicina. Per rilevare dati biometrici in merito, si usa l'indice di massa corporea (che tuttavia \u00e8 un valore medio che non considera differenza individuali anche importanti, quali muscolatura o ossatura) o la formula di Broca. \u00c8 invece usata spesso come \"dato biometrico\" nella pubblicit\u00e0 dietetica, salutistica, culturistica e cos\u00ec via.\nTecniche di rilevazione.\nCon l'avvento di tecniche pi\u00f9 precise e meno empiriche di quelle attuali (quali la plicometria, considerata inaffidabile) inizia ad essere possibile una misurazione pi\u00f9 precisa, sebbene richieda l'uso di tecniche complesse come la bio-impedenziometria o apparecchiature costose (le economiche bilance impedenziometriche, reperibili ormai anche nei supermercati, forniscono dati molto approssimati)."}
{"id": "113465", "revid": "1531416", "url": "https://it.wikipedia.org/wiki?curid=113465", "title": "Standard elettrici nel mondo", "text": "La seguente \u00e8 una lista degli standard elettrici in uso nel mondo, con indicata la tensione e la frequenza dell'elettricit\u00e0 distribuita agli utenti, oltre al tipo di presa e spina elettrica per impieghi civili/domestici.\nLa scarsa o nulla standardizzazione mondiale delle prese e spine elettriche ha cause che risalgono alle posizioni protezionistiche di molti produttori nazionali protetti in senso monopolistico dai rispettivi governi."}
{"id": "113471", "revid": "174852", "url": "https://it.wikipedia.org/wiki?curid=113471", "title": "Organo adiposo", "text": ""}
{"id": "113474", "revid": "729019", "url": "https://it.wikipedia.org/wiki?curid=113474", "title": "Tito Giuseppe Viazzi", "text": "Biografia.\nNacque a Pezzolo Valle Uzzone il 7 gennaio 1816, figlio di Pietro Antonio, medico chirurgo, e di Irene Perrucca discendente di una famiglia della piccola nobilt\u00e0 monferrina feudataria di Dolceacqua. Segu\u00ec la carriera militare nell'Esercito piemontese, e partecip\u00f2 alla prima guerra d'indipendenza venendo promosso sottotenente nel 1849 quando prestava servizio nel 14\u00ba Reggimento fanteria in forza alla Brigata \"Pinerolo\", e venendo promosso Luogotenente nel corso del 1857.\nNel 1859 partecipa alla seconda guerra d'indipendenza in forza alla 3\u00aa Divisione, comandata dal tenente generale Filiberto Mollard e composta dalle due Brigate Cuneo e Pinerolo. Il 14\u00ba Reggimento della Brigata \"Pinerolo\" era al comando del tenente colonnello Michele Angelo Balegno di Carpeneto.\nCombatte durante la battaglia di San Martino con il grado di capitano rimanendo gravemente ferito al petto, e la moglie Maria Teresa Ricci di Villalvernia partita appositamente da Alessandria dopo aver avuto notizie della gravi perdite subite dall\u2019esercito sabaudo durante lo scontro, lo ritrov\u00f2 dopo tre giorni di ricerche personali tra i morti ed i feriti del campo di battaglia. La Croce Rossa venne istituita dopo i sanguinosi eventi di Solferino e San Martino.Per il coraggio dimostrato durante lo scontro fu decorato di Medaglia d'argento al valor militare con la motivazione di \"per essersi lanciato coraggiosamente tra i primi all'assalto\", come recita l'Ordine del Giorno n\u00b0 42 del Comando Generale dell'Armata sarda.\nPer le gravi ferite riportate dopo qualche anno concluse la carriera militare con il grado di maggiore. Per aver partecipato alle Campagne di Guerra 1848, 1849, 1859 fu nominato Cavaliere della Corona d'Italia, Ordine cavalleresco istituito nel 1868 da S. M. Re Vittorio Emanuele II con lo scopo di ricompensare il merito sia civile e militare. Si spense a Novi Ligure il 7 dicembre 1887, e la salma fu tumulata nel locale cimitero."}
{"id": "113478", "revid": "2187", "url": "https://it.wikipedia.org/wiki?curid=113478", "title": "Cristoforo di Licia", "text": ""}
{"id": "113482", "revid": "1590006", "url": "https://it.wikipedia.org/wiki?curid=113482", "title": "Soggetto (linguistica)", "text": "Il soggetto di una frase \u00e8 qualsiasi parte della frase a cui \u00e8 riferito il predicato (che esprime un'azione, un modo di essere, una condizione, una qualit\u00e0): se il predicato \u00e8 singolare, anche il soggetto sar\u00e0 singolare.\nDescrizione.\nPer esempio, nella frase \"Io mangio la mela\" il pronome personale \"io\" \u00e8 il soggetto perch\u00e9 ad esso va riferita l'azione espressa dal verbo \"mangio\".\nIl soggetto ha le seguenti propriet\u00e0:\nIl soggetto esiste in quasi tutte le frasi. Per esempio: \"Bisogna rispettare quello che la grammatica dice.\"\nSe la frase contiene un verbo impersonale (in realt\u00e0 un tipo di verbi di tipo molto ridotto), il soggetto pu\u00f2 mancare. In italiano ci\u00f2 \u00e8 tipico dei verbi che indicano fenomeni meteorologici:\nIl termine \"soggetto\" deriva dal latino \"subiectus\", che significa \"sottoposto, dipendente, suddito\"."}
{"id": "113483", "revid": "275226", "url": "https://it.wikipedia.org/wiki?curid=113483", "title": "Dimostrazione", "text": "La dimostrazione \u00e8 una serie di ragionamenti logici che, partendo da una ipotesi, porta necessariamente a una tesi. Consiste nel verificare, nel senso di mostrarne la ragionevole verit\u00e0, un predicato, una frase.\nDimostrazione in matematica: definizioni.\nIn logica matematica si dice dimostrazione una successione \ufb01nita di asserzioni che o sono assiomi o sono ottenute da asserzioni precedenti nella successione mediante l'applicazione del modus ponens. Per dimostrazione di una asserzione \u03d5 si intende una successione \"finita\" costruita in modo tale che l'ultima affermazione della sequenza sia proprio \u03d5.\nDetto in altri termini, la dimostrazione consiste in \u00abuna catena di deduzioni attraverso le quali la verit\u00e0 della proposizione che deve essere dimostrata viene derivata dagli assiomi e da proposizioni precedentemente dimostrate\u00bb.\nSeguendo Carnap, la dimostrazione stabilisce una sequenza di enunciati, ciascuno dei quali deve essere:\nTeoremi, lemmi e proposizioni.\nIl risultato finale della catena dimostrativa viene definito come teorema. A questo proposito va segnalato che spesso si incontra un uso sinonimico di altri termini come lemma e proposizione che pu\u00f2 indurre in confusione.\nIl termine \"proposizione\" indica la frase in s\u00e9: proposizioni sono tutte le frasi di senso compiuto, studiate dalla scienza logica. Il termine \"enunciato\" indica la proposizione come studiata dalla logica, ovvero nella sua qualit\u00e0 di vera o falsa.\nIl termine \"lemma\" indica un enunciato risultato da una catena dimostrativa, che sia un passaggio intermedio per la dimostrazione di un teorema. Il termine \"teorema\" indica, infine, l'enunciato che si intende dimostrare.\nStoria.\nAristotele fu il primo ad analizzare e definire il concetto di dimostrazione. Nelle opere \"Analitici primi\" e \"Analitici secondi\", che sono alla base della logica aristotelica, il filosofo greco studi\u00f2 le varie forme di ragionamento, arrivando alla nozione di sillogismo, un ragionamento dimostrativo che per deduzione \u00e8 capace di provare un'affermazione.\nNel medioevo il concetto aristotelico di dimostrazione fu approfondito da vari pensatori, come Averro\u00e8 che distinse tra una dimostrazione dell'esistenza (\"quia\") ed una dell'essenza (\"propter quid\").\nLo sviluppo successivo degli studi logici accost\u00f2 sempre pi\u00f9 la dimostrazione logica a quella matematica, che nel XIX secolo venne codificata dalla \"Beweistheorie\" (teoria della dimostrazione) di David Hilbert."}
{"id": "113484", "revid": "4106", "url": "https://it.wikipedia.org/wiki?curid=113484", "title": "Postulati", "text": ""}
{"id": "113486", "revid": "124336117", "url": "https://it.wikipedia.org/wiki?curid=113486", "title": "Dik Dik", "text": "I Dik Dik sono un gruppo musicale italiano formatosi a Milano nel 1965.\nStoria del gruppo.\nPrima \"Dreamers\", poi \"Squali\", dopo un provino procurato al gruppo grazie ad una segnalazione dell'allora arcivescovo di Milano Giovanni Battista Montini, futuro Papa Paolo VI, ottengono un contratto discografico con la Dischi Ricordi, cambiando il nome in Dik Dik (nome di un'antilope africana, trovato da Pietruccio Montalbetti per caso, guardando un dizionario Inglese - Italiano). Debuttano nel 1965 col singolo \"1-2-3/Se rimani con me\".\n\"1-2-3\" \u00e8 la reinterpretazione dell'omonimo brano di Len Barry; la facciata B, intitolata \"Se rimani con me\", era scritta da un ancora sconosciuto Lucio Battisti, prima del suo incontro con il paroliere Mogol. Agli inizi dell'anno successivo, questi fa ascoltare a Montalbetti una canzone che, appena uscita negli Stati Uniti d'America, sta riscuotendo un successo clamoroso: \"California Dreamin\"' dei The Mamas &amp; the Papas; l'impasto delle voci, la melodia trascinante e le soluzioni musicali (con l'assolo di flauto al termine della seconda strofa) colpiscono Montalbetti, che convince Mogol a scrivere un testo in italiano. Il paroliere si mantiene abbastanza fedele al testo originale, cambiando solo delle piccole cose ma lasciando inalterato il desiderio del caldo di Los Angeles che nasce da una fredda realt\u00e0 evidenziata dal cielo grigio e dalle foglie gialle.\nAnche in Italia, con il titolo \"Sognando la California\" la canzone riscuote un successo clamoroso (nella hit parade di Lelio Luttazzi la canzone rimane stabile per settimane al secondo posto, superata solo da \"Strangers in the Night\" di Frank Sinatra), consentendo ai componenti del gruppo di abbandonare i loro lavori precedenti e di dedicarsi a tempo pieno alla musica. Sul retro del 45 giri vi \u00e8 \"Dolce di giorno\", scritta da Mogol e Lucio Battisti, che hanno iniziato a collaborare. \"Dolce di giorno\" viene incisa anche dallo stesso Battisti, che utilizza la stessa base musicale realizzata dai Dik Dik e la pubblica come lato B del suo primo 45 giri \"Dolce di giorno/Per una lira\".\nSempre nello stesso anno il complesso collabora con Ornella Vanoni, suonando nel 45 giri \"Io ti dar\u00f2 di pi\u00f9/Splendore nell'erba\".\nDa allora si susseguono i 45 giri di successo: nel 1967, \"Il mondo \u00e8 con noi\" (ancora una reinterpretazione dei The Mamas &amp; the Papas, con sul retro \"Se io fossi un falegname\", versione italiana di \"If I were a carpenter\" di Tim Hardin); nel 1967 \"Inno\" (cover, sempre ad opera di Mogol, di \"Let's go to San Francisco\" dei The Flower Pot Men), \"Senza luce\" (cover, sempre con i testi di Mogol, di \"A Whiter Shade of Pale\" dei Procol Harum, con la celebre intro di organo Hammond), con la quale raggiungono il primo posto nella Hit Parade; nel 1968 esce \"Il vento\" (ancora di Mogol e Battisti, con sul retro \"L'eschimese\", una versione italiana di \"The mighty Quinn\" di Bob Dylan, ancora opera di Mogol), mentre l'anno seguente \"Il primo giorno di primavera\", con Lucio Battisti alla chitarra acustica e Pino Presti al basso elettrico, che arriva prima in classifica per due settimane.\nSempre nel 1969 presentano al Festival di Sanremo \"Zucchero\", in coppia con Rita Pavone. Al festival tornano l'anno dopo con \"Io mi fermo qui\"; altro successo del 1970 \u00e8 \"L'isola di Wight\" (\"cover\" di \"Wight Is Wight\" del cantautore francese Michel Delpech); poi \"Vendo casa\" (1971, ancora di Mogol e Battisti, che partecipa alla registrazione), \"Viaggio di un poeta\" (1972), di nuovo prima nella Hit Parade, \"Storia di periferia\" (1973), \"Help me\" (1974).\nNon cos\u00ec fortunata \u00e8 la loro carriera a 33 giri: dopo tre raccolte assemblate con i singoli di successo pi\u00f9 qualche inedito (pubblicate rispettivamente nel 1967, 1969 e 1970) nel 1972 i Dik Dik danno alle stampe il primo album originale, dal titolo \"Suite per una donna assolutamente relativa\". Il lavoro, composto da Mario Totaro con i testi di Herbert Pagani, \u00e8 un esperimento di rock progressivo, ma il pubblico, che si aspettava brani di pop melodico, non gradisce il cambiamento di rotta e l'album costituir\u00e0 per il gruppo il pi\u00f9 grande insuccesso di vendite.\nNel 1974, Panno e Totaro lasciano il gruppo e sono sostituiti da Roberto Carlotto detto \"Hunka Munka\" (ma che usa anche il soprannome di \"Charlott\") alle tastiere, e Nunzio \"Cucciolo\" Favia alla batteria. Dopo aver pubblicato \"Help me\" e, nel 1975, \"Volando\" (una bella reinterpretazione di \"Sailing\" di Rod Stewart), il gruppo vive un periodo di appannamento e declino - quantomeno sul lato discografico - dovuto in parte al cambiamento dei gusti del pubblico, in parte a scelte discografiche un po' azzardate e poco coerenti con il resto della produzione Dik Dik: si pensi a \"I'te vurria vas\u00e0\" (Eduardo Di Capua) del 1976.\nNel 1978 esce dal gruppo la voce storica Giancarlo \"Lallo\" Sbriziolo ed \u00e8 rilevato dal chitarrista Roberto \"Roby\" Facini. Nel medesimo anno del 1978 \u00e8 in commercio il singolo \" Io, te, l'infinito\"; sul lato A del 45 giri compare il nome di Giorgio Faletti, un giovane cabarettista ed autore di Asti al tempo quasi sconosciuto, per la stesura del testo. L'anno successivo entra anche un altro chitarrista, Rosario Brancati. Nel 1980 esce Roberto Carlotto ed entra in pianta stabile il tastierista Joe Vescovi, che collaborava gi\u00e0 dal 1974 col gruppo.\nNel 1980 Giorgio Faletti scrisse ancora due brani per il complesso musicale; \"Vuoto a rendere\" e \"Mamamadama\".\nDopo qualche singolo di successo come \"Laser vivente\" del 1980 e \"Giornale di bordo\" (1982) nel 1982 il gruppo diventa un trio, con tre degli elementi originali (Pietruccio-Pepe-Lallo). Nel 1983 esce il singolo \"L'amico mio/Compagnia\"; un anno dopo \u00e8 la volta di un rifacimento reggae di Senza luce pubblicato nel singolo \"Senza luce... reggae/Alza la vela (al vento)\".\nNel 1985 parteciperanno al progetto \"Musicaitalia per l'Etiopia\" incidendo con altri artisti \"Nel blu dipinto di blu (Volare)\". Dalla seconda met\u00e0 degli anni ottanta, il terzetto originale \u00e8 affiancato da vari musicisti di spalla che varieranno negli anni. Dal 1988 \u00e8 tornato Joe Vescovi come tastierista fino alla fine degli anni novanta; dopo una pausa di alcuni anni Vescovi \u00e8 rientrato nel gruppo all'inizio del 2007. Nel 1986 tornano alla ribalta Nunzio Favia e Roberto Carlotto formando il gruppo Carlotto e Cucciolo gi\u00e0 Dik Dik, nome deciso in tribunale dove, dopo un contenzioso durato anni per l'utilizzo del marchio \"Dik Dik\", la causa si \u00e8 chiusa nel 2006 con il marchio originale assegnato a Pietruccio, Pepe e Lallo ed il marchio \"Gi\u00e0 Dik Dik\" assegnato ai due ex membri del gruppo originale Carlotto e Cucciolo.\nTra la fine degli anni ottanta e l'inizio degli anni novanta con l'apprezzamento del pubblico riscontrato in \"trasmissioni-amarcord\" come \"Una rotonda sul mare\", i Dik Dik tornano al successo che li porta nel 1993 a calcare nuovamente il palco del Festival di Sanremo insieme a I Camaleonti, altro gruppo storico degli anni sessanta e settanta, e a Maurizio Vandelli, ex voce degli Equipe 84, con la canzone \"Come passa il tempo\", che pur venendo esclusa dalla finale avr\u00e0 un buon esito commerciale. Da allora i Dik Dik hanno continuato ad apparire in trasmissioni televisive, fare concerti in giro per l'Italia e pubblicare nuovi lavori di buon successo. Dal 1997 hanno su Internet un sito ufficiale che aggiorna costantemente i fan sui loro progetti musicali. Nello stesso anno pubblicano un album di inediti molto moderno e raffinato, dal titolo \"Isole in viaggio\".\nNel settembre 2020 si affidano ad un nuovo autore toscano, Luca Nesti, per produrre un nuovo disco di inediti, entrano in studio a fine settembre e producono un'opera con 6 canzoni inedite e 5 grandi successi tra settembre e dicembre 2020.\nIl 18 dicembre 2020 muore all'et\u00e0 di 80 anni Erminio 'pepe' Salvaderi, per complicazioni da Covid-19. \nIl 29 aprile 2021, una volta deciso di continuare da parte di Lallo e Pietruccio, esce il nuovo album dal titolo \"Una vita d'avventura\" scritto da Luca Nesti e Prodotto da Gaetano Rubino e Luca Nesti contenente anche l'ultima performance di Pepe Salvaderi."}
{"id": "113487", "revid": "287204", "url": "https://it.wikipedia.org/wiki?curid=113487", "title": "Talha ibn Ubayd Allah", "text": "Talha ibn \u02bfUbayd All\u0101h, uno dei pi\u00f9 noti Compagni del profeta dell'Islam Maometto, apparteneva allo stesso clan di Ab\u016b Bakr (del quale era quindi parente abbastanza stretto): i Ban\u016b Taym della trib\u00f9 dei Quraysh di Mecca.\nFu fra i primi convertiti grazie all'opera di convincimento fatta da Ab\u016b Bakr (insieme al quale concluse alcuni lucrosi affari commerciali che gettarono le basi della sua immensa ricchezza successiva) e fu uno dei \"Dieci Benedetti\" (\"al-\u02bfAshara Mub\u0101shshara\") cui Maometto profetizz\u00f2 la salvezza eterna.\nAccompagn\u00f2 il profeta in tutte le vicende pi\u00f9 importanti e fu valoroso combattente. Nella battaglia di U\u1e25ud difese con determinazione il Profeta ferito, tanto da deviare con la propria mano un fendente, rimanendo per sempre invalido a due dita, i cui tendini erano rimasti recisi.\nRiconobbe, suo malgrado, come califfo \u02bfAl\u012b ibn Ab\u012b T\u0101lib nelle convulse ore susseguenti all'assassinio del califfo \u02bfOthm\u0101n ibn \u02bfAff\u0101n ma si pent\u00ec presto sulla sua decisione (insieme all'altro Compagno al-Zubayr ibn al-\u02bfAww\u0101m) e organizz\u00f2 una resistenza armata ad \u02bfAl\u012b che port\u00f2 nel dicembre 656 alla Battaglia del Cammello e alla sua morte sul campo, nei pressi di Basra, ad opera di Marwn ibn al-Hakam, gi\u00e0 segretario di 'Othm\u0101n e futuro califfo omayyade. In quella occasione mor\u00ec anche suo figlio Mu\u1e25ammad.\nSua moglie era Umm Kulth\u016bm bint Ab\u012b Bakr, figlia del primo Califfo e sorella di \u02bf\u0100\u02beisha, di Asm\u0101\u02be e di Mu\u1e25ammad."}
{"id": "113488", "revid": "125819562", "url": "https://it.wikipedia.org/wiki?curid=113488", "title": "Attacco man in the middle", "text": "Attacco man in the middle (spesso abbreviato in MITM, MIM, MIM attack o MITMA, in italiano \"uomo nel mezzo\") \u00e8 una terminologia impiegata nella crittografia e nella sicurezza informatica per indicare un attacco informatico in cui qualcuno segretamente ritrasmette o altera la comunicazione tra due parti che credono di comunicare direttamente tra di loro. \nAd esempio un attacco man in the middle \u00e8 l'eavesdropping, in cui l'attaccante crea connessioni indipendenti con le vittime e ritrasmette i messaggi del mittente facendo credere loro che stiano comunicando direttamente tramite una connessione privata, con l'intera conversazione che \u00e8 controllata invece dal malintenzionato in grado di intercettare tutti i messaggi importanti e/o iniettarne di nuovi. In molte circostanze questo \u00e8 semplice, per esempio, un attaccante all'interno di un WI-FI access point non criptato, pu\u00f2 inserire se stesso come \"uomo nel mezzo\". Altro tipo di attacco man in the middle \u00e8 lo spoofing. \nL'attacco pu\u00f2 funzionare solo se nessuna delle due parti \u00e8 in grado di sapere che il collegamento che li unisce reciprocamente \u00e8 stato effettivamente compromesso da una terza parte, cosa di cui potrebbero venire a conoscenza comunicando con un canale diverso non compromesso. La maggior parte dei protocolli di crittografia includono una qualche forma di autenticazione endpoint specificamente per prevenire attacchi MITM. Ad esempio, TLS pu\u00f2 autenticare una o entrambe le parti utilizzando una Certificate authority reciprocamente attendibile.\nEsempio di attacco.\nSupponiamo che Alice voglia comunicare con Bob e che Mallory voglia spiare la conversazione e, se possibile, consegnare a Bob dei falsi messaggi. Per iniziare, Alice deve chiedere a Bob la sua chiave pubblica. Se Bob invia la sua chiave pubblica ad Alice, ma Mallory \u00e8 in grado di intercettarla, pu\u00f2 iniziare un attacco Man in the middle. Mallory pu\u00f2 semplicemente inviare ad Alice una chiave pubblica della quale possiede la corrispondente chiave privata. Alice poi, credendo che questa sia la chiave pubblica di Bob, cifra i suoi messaggi con la chiave di Mallory ed invia i suoi messaggi cifrati a Bob. Mallory quindi li intercetta, li decifra, ne tiene una copia per s\u00e9, e li re-cifra (dopo averli alterati se lo desidera) usando la chiave pubblica che Bob aveva originariamente inviato ad Alice. Quando Bob ricever\u00e0 il messaggio cifrato, creder\u00e0 che questo provenga direttamente da Alice.\nQuesto esempio mostra la necessit\u00e0 per Alice e Bob di avere un modo per garantire che essi stiano utilizzando le rispettive chiavi pubbliche, piuttosto che quella di un attaccante. Tali attacchi sono generalmente possibili contro ogni comunicazione che utilizzi la tecnologia a chiave pubblica. Fortunatamente, esiste una variet\u00e0 di tecniche per difendersi contro gli attacchi MITM.\nAnalisi forense di attacchi MITM.\nDallo sniffing del traffico di rete, di ci\u00f2 che \u00e8 sospettato essere un attacco MITM, si pu\u00f2 analizzare e determinare se \u00e8 stato davvero un attacco MITM o meno. Prove importanti da analizzare durante le analisi forensi di rete di un sospetto attacco MITM TLS sono:\nDifese contro l'attacco.\nTutti i sistemi crittografici che siano sicuri contro attacchi MITM richiedono uno scambio o una trasmissione aggiuntiva di informazioni su un canale protetto. Infatti sono stati sviluppati molti metodi di key agreement, con diversi requisiti di sicurezza per il canale protetto.\nVarie difese contro attacchi MITM utilizzano tecniche di autenticazione che includono:\nL'integrit\u00e0 delle chiavi pubbliche deve generalmente essere assicurata in qualche modo, ma non deve essere un segreto. Le password e le chiavi segrete condivise hanno degli obblighi di riservatezza supplementari. Le chiavi pubbliche possono essere verificate da un'autorit\u00e0 di certificazione, la cui chiave pubblica viene distribuita attraverso un canale sicuro (per esempio, con un browser web o l'installazione del sistema operativo). Le chiavi pubbliche possono essere verificate da una web of trust (rete di fiducia) che distribuisce chiavi pubbliche attraverso un canale sicuro (ad esempio da incontri faccia a faccia).\nPer una classificazione di protocolli che utilizzano diverse forme di chiavi e password per prevenire gli attacchi MITM si suggerisce di vedere il key-agreement protocol.\nCrittografia quantistica.\nI protocolli di crittografia quantistica tipicamente autenticano parte, o tutta, la loro comunicazione classica con uno schema di autenticazione sicuro incondizionato.\nOltre la crittografia.\nMentre questo esempio \u00e8 focalizzato sull'attacco del MITM in un contesto crittografico, il MITM dovrebbe essere visto come un problema pi\u00f9 generale risultante da un qualsiasi uso di intermediari che agiscono come delegati di una delle parti. A seconda dell'affidabilit\u00e0 degli intermediari si potrebbe instaurare un certo grado di fiducia nella riservatezza delle proprie comunicazioni.\nPer esempio un notevole attacco MITM non-crittografico \u00e8 stato perpetrato da un router Belkin di rete wireless nel 2003. Prendeva regolarmente il posto di pi\u00f9 connessioni HTTP che venivano instradate attraverso di esso (questo farebbe fallire il passaggio del traffico verso la destinazione, ma riuscirebbe a rispondere come fosse il server destinatario), la risposta inviata, al posto della pagina web richiesta dall'utente, era una pagina pubblicitaria per un altro prodotto Belkin. Dopo una protesta da parte degli utenti pi\u00f9 esperti, questa \"caratteristica\" \u00e8 stata rimossa dalle versioni successive del firmware del router.\nOppure, nel 2013, il browser Xpress della Nokia \u00e8 stato scoperto decifrare traffico HTTPS sui proxy server della Nokia stessa, dando alla societ\u00e0 accesso a testo in chiaro del traffico cifrato dei suoi clienti. Nokia ha risposto affermando che il contenuto non \u00e8 stato memorizzato in modo permanente e che la societ\u00e0 ha adottato misure organizzative e tecniche per impedire l'accesso a informazioni private.\nImplementazioni.\nNote implementazioni di attacchi MITM sono le seguenti:"}
{"id": "113489", "revid": "11959", "url": "https://it.wikipedia.org/wiki?curid=113489", "title": "Dieci Benedetti", "text": "Dieci Benedetti (), ossia \"I Dieci benedetti nel Paradiso\" \u00e8 il nome dato dal profeta dell'Islam Maometto ai suoi dieci pi\u00f9 antichi e fidati Compagni (\"\u1e62\u0101\u1e25ib\") dei quali profetizz\u00f2 la salvezza eterna paradisiaca. Sono gli equivalenti degli apostoli cristiani.\nSecondo la tradizione islamica questi furono:"}
{"id": "113490", "revid": "1596746", "url": "https://it.wikipedia.org/wiki?curid=113490", "title": "Antenna a dipolo", "text": "Una antenna a dipolo, nelle telecomunicazioni, \u00e8 il pi\u00f9 semplice tipo di antenna per le comunicazioni radio, costituito da due bracci uguali aperti realizzati con un conduttore elettrico lineare su cui scorrono le correnti elettriche che irradiano il campo elettromagnetico a distanza.\nIl \"dipolo hertziano\" \u00e8 la sorgente utilizzata da Heinrich Rudolf Hertz nel 1887 per compiere i suoi celebri esperimenti di rilevazione sperimentale delle onde elettromagnetiche, previste teoricamente da Maxwell a partire dalle sue equazioni. \u00c8 costituito da un conduttore elettrico filiforme di lunghezza molto minore della lunghezza d'onda del segnale elettrico in ingresso, collegato a due sfere metalliche che fungono da serbatoi per le cariche. Esso di fatto \u00e8 un tipo di antenna a dipolo.\nIl \"dipolo equivalente di antenna\" \u00e8 il dipolo hertziano con cui si pu\u00f2 sostituire un'antenna senza variare il campo elettromagnetico irradiato dall'antenna stessa. Detto dipolo avr\u00e0 momento elettrico pari al valore del vettore di radiazione formula_1.\nL'unica componente efficace del dipolo equivalente \u00e8 quella perpendicolare alla direzione formula_2, ovvero parallela al piano formula_3, ed \u00e8 chiamata \"dipolo equivalente normale\".\nDescrizione.\nClassificazione.\nAppartiene in generale alla categoria delle \"antenne filari\" e pu\u00f2 essere classificato nei seguenti modi:\nIn base alla lunghezza assoluta del filo conduttore radiante:\nIn base alla lunghezza del filo conduttore radiante rispetto alla lunghezza d'onda \u03bb o equivalentemente alla frequenza del segnale elettrico dell'alimentazione:\nIn base alla disposizione del filo conduttore radiante: \nLa lunghezza del conduttore radiante del dipolo \u00e8 quindi in stretta relazione con i parametri operativi/applicativi in termini di frequenza e quindi di lunghezza d'onda dell'onda elettromagnetica irradiata/captata: tanto maggiore \u00e8 la lunghezza del conduttore tanto maggiore \u00e8 la lunghezza d'onda e minore la frequenza operativa centrale dell'onda captata/emessa e viceversa. Tuttavia grazie a particolari implementazioni si riescono ad ottenere antenne a dipolo che irradiano/ricevono a diverse bande centrate su rispettive frequenze di risonanza come nel caso delle antenne per telefoni cellulari.\nSe si combinano tra loro pi\u00f9 elementi o dipoli allineati lungo un asse si ottiene un\"'antenna ad array\".\nCaratteristiche.\nLa caratteristica fondamentale del dipolo \u00e8 la forte \"omnidirezionalit\u00e0\" di irradiazione/ricezione del suo \"diagramma di radiazione\" con dei nulli di radiazione solo nell'intorno degli estremi dell'asse del dipolo stesso: tale caratteristica \u00e8 sfruttabile in molti tipi di applicazioni di radiocomunicazione. Le caratteristiche approssimate di quasi-omnidirezionalit\u00e0 possono essere ulteriormente incrementate ricorrendo a pi\u00f9 antenne a dipolo ad esempio con 3 dipoli ciascuno dei quali disposto lungo un asse cartesiano.\nRealizzazione.\nIl dipolo \u00e8 diviso in due rami lineari di pari lunghezza collegati insieme nella parte centrale, dalla quale viene prelevato il segnale tramite un cavo coassiale e viene portato al dispositivo sorgente in caso di trasmissione o ricevente in caso di ricezione. La lunghezza del conduttore del dipolo misura complessivamente circa la met\u00e0 della lunghezza d'onda, nel caso di dipolo a semionda, corrispondente alla frequenza utilizzata. Ad esempio, volendo realizzare un dipolo per ascoltare le stazioni di radiodiffusione nella banda dei 31\u00a0m (banda di frequenze da 9400 a 9900\u00a0kHz), la lunghezza dell'antenna (calcolata per il centro della banda di trasmissione) deve essere di circa 15,5\u00a0m.\nLa connessione all'apparato radio \u00e8 normalmente realizzata con un cavo coassiale, il quale rappresenta una linea sbilanciata, mentre il dipolo \u00e8 un'antenna bilanciata e per adattare le due linee viene solitamente interposto un balun. L'assenza del balun renderebbe la calza del cavo coassiale parte dell'antenna alterando il lobo di radiazione e causando interferenze nelle apparecchiature poste nelle vicinanze della linea. Per ottenere buone prestazioni con questa antenna, sia in trasmissione che in ricezione, la si deve posizionare ad un'altezza di almeno mezza lunghezza d'onda.\nIl dipolo pu\u00f2 essere orientato orizzontalmente, verticalmente oppure pu\u00f2 essere anche inclinato rispetto al terreno (in questo caso si parler\u00e0 di dipolo a V invertita). L'orientamento determina la polarizzazione del campo elettromagnetico trasmesso e si ottiene il massimo segnale quando la polarizzazione dell'antenna ricevente \u00e8 identica a quella dell'antenna trasmittente (\"adattamento di polarizzazione\"). Se la differenza tra le due polarizzazioni \u00e8 di 90 gradi si ha invece la massima perdita, pari a circa 20\u00a0dB (cio\u00e8 il 99% del segnale potenziale). La corretta polarizzazione \u00e8 importante solo per le comunicazioni per onda di terra o riflessione lunare in quanto la ionosfera modifica la polarizzazione dei segnali in modo casuale e dunque essa non \u00e8 un fattore critico per le comunicazioni su onde corte (HF).\nIl ripiegamento del dipolo ha effetti anche sull'adattamento di impedenza tra dipolo stesso e linea di alimentazione. L'impedenza caratteristica del dipolo \u00e8 infatti di circa 75\u00a0Ohm, quando i suoi bracci sono posizionati paralleli al piano di massa o al terreno, se trattasi di filare per bande HF, e visto che i normali cavi coassiali usati per alimentare questo tipo di antenne hanno invece un'impedenza caratteristica di circa 52\u00a0ohm, si tende a modificare la posizione degli elementi in modo che formino angoli inferiori a 180\u00b0 (dipolo a V invertita) per ottenere l'adattamento: portandoli a 120\u00b0 si ha un'impedenza nel punto di alimentazione prossima ai 52\u00a0ohm, abbassando ancora l'angolo si scende a 35\u00a0ohm. In casi particolari, per portare l'impedenza caratteristica vicina ai 52\u00a0ohm si utilizzano degli adattatori di impedenza che sono solitamente inseriti nel punto di alimentazione dall'antenna, ma qualora ci\u00f2 fosse possibile, gli adattatori possono trovarsi nel punto di origine della radiofrequenza in modo da dare all'emettitore l'impedenza corretta, ma lasciando l'antenna disadattata elettricamente ottenendo per cui uno scarso rendimento o efficienza. Oltre a ridurne l'impedenza, inclinando i rami del dipolo si ottiene una diminuzione della frequenza di risonanza e della banda passante dell'antenna e la lunghezza del dipolo deve essere diminuita.\nPoich\u00e9 a volte si hanno difficolt\u00e0 pratiche nella realizzazione dei due bracci del dipolo tenuti separati tra loro con alimentazione al centro, ricorrendo al cosiddetto metodo delle immagini \u00e8 possibile sostituire un braccio del dipolo con una superficie metallica o un insieme di bracci metallici disposti su una superficie piana perpendicolare all'altro braccio del dipolo ottenendo cos\u00ec in maniera pi\u00f9 versatile un \"monopolo\" (\u00e8 il caso delle antenne dei veicoli stradali) il quale presenta caratteristiche di equivalenza in termini di irradiazione del dipolo originario con la sola differenza che la potenza elettromagnetica irradiata, a parit\u00e0 di intensit\u00e0 di corrente, risulta dimezzata.\nApplicazioni.\nLa caratteristica di ottima omnidirezionalit\u00e0 del dipolo \u00e8 sfruttabile in trasmissione in tutti i tipi di telediffusione, in trasmissione e ricezione nelle radiodiffusioni (si pensi alle antenne di ricezione radio delle vetture), nelle reti cellulari sia nei tipi pi\u00f9 semplici di stazioni radio base sia nei ricevitori ovvero i telefoni cellulari per poter trasmettere e ricevere da qualunque posizione rispetto alla BTS, nei telefoni cordless domestici, nei sistemi radio walkie-talkie, nelle antenne di ricezione per TV non connesse alle usuali antenne di ricezione televisiva sui tetti, nei sistemi di automazione dei cancelli, dai radioamatori ecc."}
{"id": "113492", "revid": "1935274", "url": "https://it.wikipedia.org/wiki?curid=113492", "title": "\u1e62a\u1e25\u0101ba", "text": "I \u1e62a\u1e25\u0101ba (collettivo riferibile al termine \"\u1e62\u0101\u1e25ib\" o \"\u1e62a\u1e25\u0101b\u012b\", pl. \"A\u1e63\u1e25\u0101b\", \"\u1e62a\u1e25b\") sono i \"compagni del Profeta\", o semplicemente compagni: il termine arabo \u00e8 usato per indicare i musulmani di ambo i sessi che siano stati in contatto, sia pure occasionale, con il profeta dell'Islam Maometto.\nStoria.\nLa storia dell'Islam ricorda come siano stati i compagni i primi a memorizzare e trasmettere gli \"\u02bea\u1e25\u0101d\u012bth\" relativi a Maometto e il Corano, quest'ultimo prima che fosse messo per iscritto su ordine di \u02bfUthm\u0101n b. \u02bfAff\u0101n, il terzo dei califfi \"R\u0101shid\u016bn\".\nOgni compagno \u00e8 considerato - salva l'eccellenza di Maometto - credente di eccezionale levatura spirituale e morale e ci\u00f2 per aver potuto usufruire utilmente dell'illuminata guida diretta o indiretta del Profeta, in un periodo storico in cui si considera che l'Islam abbia conosciuto i propri momenti migliori.\nQuesto non significa necessariamente che i compagni siano stati uomini in assoluto esenti da colpe per\u00f2 erano coloro che pi\u00f9 di tutti avevano un'ampia conoscenza riguardo al comportamento e alle leggi che il musulmano doveva seguire, con ci\u00f2 ne consegue che sono validi esempi da seguire per un musulmano. E tuttavia la dottrina islamica ha determinato che il corruccio di Dio di fronte a un comportamento non esemplare di un compagno o, addirittura, a un suo peccato comporter\u00e0 un suo pi\u00f9 rapido e misericordioso perdono.\nQuesto, in particolare, per risolvere la difficile questione di chi nella battaglia di Siffin fosse stato dalla parte del torto: se \u02bfAl\u012b b. Ab\u012b \u1e6c\u0101lib o Mu\u02bf\u0101wiya b. Ab\u012b Sufy\u0101n, entrambi compagni: dilemma su cui gi\u00e0 s'interrogarono anche i murgiti che decisero infine di demandare per l'appunto a Dio l'arduo responso, attendendo l'aldil\u00e0 per conoscerlo.\nLa generazione successiva ai compagni, e che con essi abbia avuto relazioni pi\u00f9 o meno prolungate, \u00e8 definita \"dei seguaci\" (in arabo \"Tabi\u02bf\u016bn/\u012bn\")."}
{"id": "113494", "revid": "110157", "url": "https://it.wikipedia.org/wiki?curid=113494", "title": "Sognando California", "text": "Sognando California \u00e8 il romanzo di esordio della scrittrice e giornalista Cinzia Tani. Pubblicato nel 1987 da Marsilio Editori, il libro si aggiudic\u00f2 il Premio Scanno.\nTrama.\nUna ragazza di vent'anni decide di trascorrere una vacanza a Los Angeles, secondo un itinerario che sua madre aveva gi\u00e0 percorso venti anni prima. Il libro descrive non solo gli stati d'animo della protagonista, ma i desideri e le aspirazioni di un'intera generazione che vive senza conflitti il rapporto con gli adulti."}
{"id": "113499", "revid": "287204", "url": "https://it.wikipedia.org/wiki?curid=113499", "title": "Compagno", "text": ""}
{"id": "113503", "revid": "52076", "url": "https://it.wikipedia.org/wiki?curid=113503", "title": "Scrittura sumera", "text": ""}
{"id": "113504", "revid": "116610027", "url": "https://it.wikipedia.org/wiki?curid=113504", "title": "Yasuhiro Yamashita", "text": "Biografia.\nPluricampione mondiale e oro olimpico alle Olimpiadi di Los Angeles del 1984, Yasuhiro Yamashita \u00e8 uno dei pi\u00f9 grandi judoka sportivi di tutti i tempi e di tutte le categorie. Dall'ottobre 1977 a quando si \u00e8 ritirato nell'aprile 1985 \u00e8 rimasto imbattuto, tanto che il suo record \u00e8 stato inserito nei Guinness dei primati, vincendo ben 203 combattimenti per \"Ippon\". O-soto-gari e Uchi-mata sono due fra i suoi Tokui-Waza (tecniche speciali).\nOggi \u00e8 un professore dell'Universit\u00e0 di Tokai. Dal 2003 \u00e8 direttore dell'istruzione e dell'allenamento della Federazione Internazionale di Judo.\n\u00c8 autore di pubblicazioni didattiche e divulgative sul judo, come il volume, con annesso DVD, di cui \u00e8 coautore il presidente russo Vladimir Putin, anch'egli cintura nera di judo. Ha inoltre curato l'introduzione al DVD pubblicato dalla IJF intitolato \"Judo for self-defense\"."}
{"id": "113506", "revid": "1652635", "url": "https://it.wikipedia.org/wiki?curid=113506", "title": "Nel blu dipinto di blu", "text": "Nel blu, dipinto di blu, noto anche come Volare, \u00e8 un brano musicale del 1958 scritto da Franco Migliacci e Domenico Modugno e da quest'ultimo originariamente interpretato.\nPresentato per la prima volta al Festival di Sanremo 1958 dallo stesso Modugno in coppia con Johnny Dorelli, fu vincitore di quell'edizione e da l\u00ec ottenne un successo planetario, fino a diventare una delle canzoni italiane pi\u00f9 famose nel mondo e con il maggiore riscontro commerciale. La parola che apre il ritornello, \"Volare\", divenuta identificativa della canzone, \u00e8 stata depositata alla SIAE come titolo alternativo della stessa. Il brano partecip\u00f2 anche all'Eurovision Song Contest 1958 classificandosi al terzo posto.\nLa storia e il testo.\nLe versioni sulla nascita del testo da parte dei due autori (che hanno creato un lungo sodalizio artistico) sono contrastanti e variano a seconda della ricostruzione del momento: Gianni Borgna le ha raccolte, e cos\u00ec si scopre che i primi tempi Modugno sosteneva che l'idea del ritornello \"Volare, oh oh\" gli era venuta una mattina osservando con la moglie Franca Gandolfi il cielo azzurro dalla finestra della sua casa di Piazza Consalvi a Roma, mentre Migliacci invece affermava che l'idea era venuta a lui, osservando il quadro \"Le coq rouge dans la nuit\" di Marc Chagall, e che solo in seguito ne aveva parlato al cantautore pugliese.\nIn seguito, poi, Modugno afferm\u00f2 che, trovandosi a passeggiare nei pressi di Ponte Milvio con il paroliere, uno dei due (sostenendo di non ricordarsi chi dei due fosse stato) avrebbe pronunciato il verso \u00ab\"Di blu m'ero dipinto\"\u00bb, e da l\u00ec si sarebbe poi sviluppato il resto del testo.\nUltimamente , per\u00f2, Franco Migliacci ha cambiato versione, sostenendo che la canzone sia nata dopo un incubo notturno.\nDopo che la canzone fu presentata al festival di Sanremo, un compositore poco famoso di nome Antonio De Marco (che aveva vinto nel 1957 il Festival di La Spezia), rintracci\u00f2 alcune analogie tra \u201cNel blu dipinto di blu\u201d e un suo brano, intitolato \u201cIl Castello dei Sogni\u201d, sia nel motivo della strofa che nel testo. In un\u2019intervista per la rivista Epoca accus\u00f2 Modugno e Migliacci di essere due plagiari. Egli, per\u00f2, non aveva mai depositato la sua canzone in SIAE, sostenendo che qualcuno gli aveva sottratto la valigetta in cui teneva il testo originale. Domenico Modugno querel\u00f2 De Marco. Il processo che ne segu\u00ec si concluse con la sentenza del Tribunale di Milano che nel 1958 condann\u00f2 De Marco per diffamazione.\nMusicalmente, la canzone rappresenta per convenzione il punto di rottura della musica italiana tradizionale e l'inizio di una nuova era, recependo il nuovo stile portato dagli \"urlatori\" e mediandolo con un'esecuzione che risente delle influenze swing di importazione statunitense. Se la struttura armonica del brano \u00e8 ancora di stampo tradizionale, risulta invece innovativo l'arrangiamento.\nIncisioni discografiche.\nLa prima incisione realizzata da Modugno \u00e8 quella del 1\u00ba febbraio del 1958, realizzata in concomitanza con il Festival di Sanremo di quell'anno.\nIn questa prima realizzazione discografica la canzone \u00e8 arrangiata ed eseguita dal maestro Alberto Semprini con il suo Sestetto Azzurro, che era costituito da Pupo De Luca alla batteria, Walter Beduschi al basso, Mario Migliardi all'organo hammond, Bruno De Filippi alla chitarra, Ebe Mautino all'arpa e lo stesso Semprini al pianoforte. La registrazione fu effettuata negli studi della Fonit Cetra di via Meda a Milano.\nSemprini aveva anche accompagnato il cantautore pugliese al Festival con il Sestetto Azzurro, dirigendo l'orchestra, e senza dubbio le idee dell'arrangiamento hanno contribuito sia alla vittoria sia al successo.\nAltre edizioni.\nApprofittando della vittoria al Festival di Sanremo, la casa discografica di Modugno, la Fonit, mise sul mercato numerose versioni di singoli, in vari formati, ognuna con la canzone ovviamente sul lato A:\nIn seguito, ogni volta che il cantautore cambier\u00e0 casa discografica, incider\u00e0 nuovamente il brano con nuovi arrangiamenti e, a volte, con il titolo \"Volare\".\n\"Nel blu, dipinto di blu\" venne anche inserita nei 33 giri \"La strada dei successi\" e \"Domenico Modugno\", oltre che nell'EP (Extended Play) 45 giri \"Nel blu, dipinto di blu/Mariti in citt\u00e0\", tutti pubblicati nel '58.\nLe vendite e i premi.\nIn Italia \u00e8 risultato essere il singolo italiano pi\u00f9 venduto nel 1958.\nNegli Stati Uniti (pubblicata dalla Decca, DL 8808) \u00e8 stata prima in classifica per 5 settimane (l'unica volta per una canzone italiana); in totale ha venduto 22 milioni di copie nel mondo, ovvero la quinta canzone pi\u00f9 venduta, ed \u00e8 stata interpretata da una folta schiera di cantanti e gruppi, tra cui Dean Martin, Al Martino e Gipsy Kings.\nNel 1959 la canzone vinse due Grammy come \"Canzone dell'anno\" (\"Song of the year\") e come \"Disco dell'anno\" (Record of the year).\nLa canzone \u00e8 utilizzata anche all'inizio dei film The Rum Diary - Cronache di una passione e To Rome with love.\nReinterpretazioni.\nLe prime cover della canzone si hanno gi\u00e0 nello stesso anno della pubblicazione: pochi mesi dopo il festival Fred Buscaglione la incise in un 45 giri, come retro di \"Cos'\u00e8 un bacio\" (Cetra, DC 6883).\nUna citazione del titolo \u00e8 gi\u00e0 presente nella canzone \"Miss, mia cara Miss\" di Tot\u00f2, nel film Tot\u00f2 a Parigi del 1958.\nNel 1976 il cantante statunitense Al Martino compone una cover destinata alle discoteche del singolo.\nNel 1985, sulla scia dell'enorme successo mondiale del Live Aid e di dischi come \"Do They Know It's Christmas?\" e \"We Are the World\", realizzati con il contributo dei pi\u00f9 affermati artisti internazionali, anche in Italia si volle dare vita ad un'iniziativa analoga, denominata \"Musicaitalia per l'Etiopia\": l'iniziativa si realizz\u00f2 in una nuova versione, edita con il sottotitolo \"Volare\", e arrangiata da Maurizio Fabrizio: a interpretata fu invitata una folta schiera di artisti che non ha uguali nella storia della musica italiana. Nell'ordine, gli artisti che cantano un versetto da solista sono: Giuni Russo, Maurizio Fabrizio, Rossana Casale, Fabrizio De Andr\u00e9, Vasco Rossi, Lucio Dalla, Angelo Branduardi, Gianna Nannini, Riccardo Fogli, Dori Ghezzi, Ron, Milva, Gianni Togni, Claudia Mori, Loredana Bert\u00e8. Nel coro prendono parte: Banco del Mutuo Soccorso, Dik Dik, Tony Esposito, Eugenio Finardi, Ivano Fossati, Patty Pravo, Enrico Ruggeri. Il singolo tuttavia riscontr\u00f2 vendite inferiori alle aspettative, nonostante la scelta di \"Volare\" fosse stata pensata anche in chiave internazionale.\nNel 1985 il gruppo Ro.Bo.T. la canta a \"Premiatissima\" e la incide nell'album \"Le pi\u00f9 belle canzoni di Sanremo\".\nNel 1986 David Bowie la include nella colonna sonora del film \"Absolute Beginners\", la cui trama \u00e8 ambientata nello stesso 1958.\nNel 1991 Barry White realizza una cover della canzone intitolata \"Volare\", traccia numero 5 dell'album \"Put Me in Your Mix\".\nNel 1997, il gruppo Los Reyes, ne incidono una versione flamenco nel loro album \"Todos Ol\u00e9\", con testo tradotto in spagnolo.\nNel 1999 il cantante italiano Al Bano ne incide una versione reggae con il cantante tedesco-barbadoregno John Noville, suscitando anche qualche polemica da parte di alcuni fautori della musica italianai.\nNel 2000 il duo canadese Tony Conte e Bianca Ortolano interpretano la loro versione per l'album \"Romances italiennes\" (Les Disques Star, STR-CD-8125).\nNel 2001 Mina ne incide una personale versione nell'album \"Sconcerto\", interamente dedicato alle canzoni di Modugno. Questa versione si limita alla strofa iniziale e conclude la frase del ritornello subito dopo \"Volare oh oh\", reiterando la nota conclusiva con effetti di sottofondo. Nel 2010 il brano della cantante sar\u00e0 usato anche per uno spot pubblicitario.\nNel 2001 e 2003, nel corso di suoi concerti a Venezia e Roma, Paul McCartney la esegue dal vivo.\nNel 2006 Laura Pausini ed Eros Ramazzotti eseguono la canzone al 56\u00ba Festival di Sanremo, nel suo arrangiamento originale, accompagnati dall'orchestra diretta da Celso Valli.\nNel 2010 Gianna Nannini realizza un personale reinterpretazione del brano, che include nel suo album \"Io e te\" e nel 2014 nell'album \"Hitalia\".\nNel 2011 Emma Marrone incide una particolare versione del brano, che \u00e8 inclusa nel suo album \"Sar\u00f2 libera\" e, nel gennaio dell'anno seguente, \u00e8 inserita anche come colonna sonora di chiusura nel film \"Benvenuti al Nord\".\nNel 2015 il crooner italiano Matteo Brancaleoni ne incide un nuovo arrangiamento per Big Band nel suo disco \"Made In Italy\".\nNel 2016 la cantante Malika Ayane interpreta la canzone come colonna sonora dello spot ufficiale di Alitalia.\nCuriosit\u00e0.\nVolare \u00e8 brevemente citata nella serie Tv Cold Case, serie II, episodio 13, Tragica fatalit\u00e0 (Time to Crime).\nSi pensa che l'ispirazione per questa canzone sia venuta a Modugno dopo la visione del quadro di Klein \"Monochrome blue sans titre\" esposto a Milano nel 1957 alla Galleria Apollinaire."}
{"id": "113511", "revid": "436907", "url": "https://it.wikipedia.org/wiki?curid=113511", "title": "Volare", "text": ""}
{"id": "113516", "revid": "2194416", "url": "https://it.wikipedia.org/wiki?curid=113516", "title": "Legacy code", "text": "Il legacy code \u00e8 il codice sorgente obsoleto non pi\u00f9 supportato o in produzione, pu\u00f2 essere correlato ad un sistema operativo o ad un altro sistema di calcolo. L'espressione indica anche codice inserito nel software moderno con lo scopo di preservare una funzionalit\u00e0 supportata in precedenza, per esempio per il supporto dell'interfaccia seriale anche se i computer moderni usano solamente USB.\nIn pratica, la maggior parte di codice sorgente ha qualche relazione con la piattaforma per cui \u00e8 sviluppata; \u00e8 difficile scrivere un programma di notevoli dimensioni completamente slegato dal suo futuro ambiente di esecuzione. Quando il produttore aggiorna o sostituisce la piattaforma, il codice non sar\u00e0 pi\u00f9 utilizzabile senza cambiamenti e diventer\u00e0 \"legacy code\". Gran parte del lavoro dei programmatori consiste nel modificare il codice per prevenire questo inconveniente.\nMentre il termine di norma si riferisce al codice sorgente, in alcuni casi pu\u00f2 essere usato per indicare codice eseguibile non pi\u00f9 in grado di funzionare su sistemi moderni oppure richiede uno speciale ambiente compatibile. Un esempio potrebbe essere una classica applicazione Macintosh che non funzionerebbe su Mac OS X ma pu\u00f2 essere fatta funzionare all'interno dell'ambiente \"Classic\", o un'applicazione Win16 che funziona su Windows XP usando la funzionalit\u00e0 \"Virtual Old Windows\"."}
{"id": "113519", "revid": "1234826", "url": "https://it.wikipedia.org/wiki?curid=113519", "title": "Capacit\u00e0", "text": ""}
{"id": "113520", "revid": "6923", "url": "https://it.wikipedia.org/wiki?curid=113520", "title": "Spiritismo", "text": "Lo spiritismo \u00e8 una dottrina apparsa nel 1857 in Francia, esposta pubblicamente attraverso i libri di Allan Kardec (pseudonimo del pedagogista francese Hippolyte L\u00e9on Denizard Rivail) all'interno di cinque libri: \"Il libro degli Spiriti\", \"Il libro dei medium\", \"Il Vangelo secondo gli Spiriti\", \"Il Cielo e l'Inferno e La Genesi\". Il termine \"spiritismo\" fu adottato per evidenziare i nuovi postulati rispetto alle altre visioni spiritualiste della vita.\nNelle sue ricerche Kardec osserv\u00f2 una serie di fenomeni e formul\u00f2 l'ipotesi che tali fenomeni potessero essere attribuiti solamente a intelligenze incorporee (spiriti). Le comunicazioni spiritiche avverrebbero \"grazie all'intervento di un medium\", ossia una persona con particolari doti che fungerebbe da mediatore fra spiriti e viventi, durante la cosiddetta seduta spiritica. La sua ipotesi di comunicazione con gli spiriti fu inoltre oggetto di studio da parte di alcuni istituti privati di ricerca parapsicologica che hanno studiato tali fenomeni e che ne continuano le ricerche tuttora in vari paesi del mondo. La sua opera fu successivamente proseguita da Leon Denis, Sir Arthur Conan Doyle, Ernesto Bozzano, Chico Xavier, Divaldo Pereira Franco, Raul Teixeira, Em\u00eddio Brasileiro, Aleksandr Nikolaevi\u010d Aksakov e altri.\nLo spiritismo ha decine di milioni di seguaci in molti paesi del mondo, inclusa Francia, Spagna, Stati Uniti, Giappone, Germania, Inghilterra, Italia, Russia, Argentina, Portogallo e soprattutto Brasile, dove ha la diffusione maggiore che in ogni altro Stato.\nEtimologia.\nIl termine \"spiritismo\" (fr. \"spiritisme\") fu utilizzato da Allan Kardec nella sua introduzione de \"Il libro degli spiriti\" (\"Le Livre des Esprits\"), pubblicato il 18 aprile 1857, nel quale egli riport\u00f2 i risultati di due anni delle sue investigazioni sui cosiddetti fenomeni paranormali e di interviste nelle quali Kardec e il suo gruppo dialogavano con gli spiriti, attraverso svariati medium francesi. Le questioni contenute nel libro riguardano Dio, cosa accade prima della nascita e dopo la morte, le leggi alla base dei fenomeni paranormali, il messaggio del Cristo, la responsabilit\u00e0 per le azioni degli uomini, la descrizione del mondo dell'aldil\u00e0, l'evoluzione morale e spirituale dell'uomo.\nTuttavia, proprio come il termine demone (il quale nella mitologia greca indicava semplicemente entit\u00e0 sovrannaturali e spiriti, senza nessuna connotazione maligna), la parola \"spiritismo\" fu adottata dai non spiritisti come un termine dispregiativo per tutti i movimenti e religioni che praticavano la medianit\u00e0 attribuendo loro il concetto del male, nel tentativo di demonizzare lo spiritismo e le altre religioni, come Candombl\u00e9, Cao Dai, Santer\u00eda, Quimbanda, Santo Daime.\nLo spiritismo inizi\u00f2 come parte del movimento spiritualista che sorse nella met\u00e0 del 1800. In senso lato, spiritualismo \u00e8 un qualsiasi movimento filosofico o religioso che si oppone al materialismo. In senso stretto, \u00e8 un qualsiasi movimento che crede all'esistenza di entit\u00e0 spirituali e che gli esseri umani possano comunicare con loro e avere facolt\u00e0 medianiche. Perci\u00f2 lo spiritismo \u00e8 spiritualista.\nKardec e Sir Arthur Conan Doyle confermarono che lo spiritismo \u00e8 spiritualista (ma non viceversa). Come conseguenza, molti studi sullo spiritualismo furono largamente accettati nello spiritismo, in particolare gli studi dei fisici Sir William Crookes, Sir Oliver Lodge e altri.\nStoria.\nDopo il 1848, con gli apparenti fenomeni paranormali prodotti dalle sorelle Fox, l'America e in seguito l'Europa furono invase da pratiche somiglianti che erano diffuse nelle diverse classi sociali. Nel giornale \"L'Illustration\" del 14 maggio 1853 si leggeva: \"Tutta l'Europa, cosa dico, l'Europa? Tutto il mondo ha oggi lo spirito disturbato da una esperienza che consiste in farsi muovere dei tavoli. Galileo fece meno rumore quando prov\u00f2 che era infatti la Terra che girava intorno al Sole\".\nAllan Kardec fu il primo a tentare di indagare in modo sistematico i fenomeni spiritici; dopo anni di ricerche si convinse della loro realt\u00e0 inizi\u00f2 a divulgarne gli insegnamenti, pubblicando a proprie spese \"Il libro degli spiriti\", considerato il testo base dello spiritismo, che ottenne subito un enorme successo. Nel 1861 pubblic\u00f2 quindi \"Il libro dei medium\", dove descrisse i vari tipi di facolt\u00e0 medianiche e i metodi per dar modo a chiunque di dialogare con gli spiriti e apprendere la dottrina direttamente da essi. Questo scaten\u00f2 immediatamente la reazione degli ecclesiastici cattolici, i quali iniziarono una durissima repressione in tutta Europa, mettendo all'indice i libri di Kardec e vietando categoricamente ogni tipo di pratica spiritica. Si arriv\u00f2 persino a bruciare in piazza a Barcellona i libri di Kardec, considerandoli opera diabolica.\nKardec complet\u00f2 i cinque principali testi chiave dello spiritismo con le opere \"Il Vangelo secondo gli spiriti\", \"Il cielo e l'Inferno\" (\"La Giustizia Divina secondo gli spiriti\") e \"La Genesi\" (\"Miracoli e premonizioni secondo gli spiriti\"). Dopo la pubblicazione di questi testi sorsero migliaia di centri spiritici in molti paesi del mondo, nonostante la repressione cattolica, e in particolare in Brasile, dove lo spiritismo si integr\u00f2 facilmente con la cultura e la tradizione locali. Nel 1870 lo spiritismo contava gi\u00e0 10 milioni di seguaci, che diventarono oltre 15 milioni nel 1890.\nDopo Kardec, l'elaborazione della dottrina spiritista fu proseguita dal francese Gabriel Delanne e da Ernesto Bozzano negli aspetti scientifici e da Leon Denis e Chico Xavier negli aspetti filosofici.\nLo spiritismo come dottrina filosofica.\nLo spiritismo, come dottrina filosofico-religiosa derivante dagli insegnamenti degli spiriti, predica la carit\u00e0, l'umilt\u00e0, la solidariet\u00e0, l'abnegazione e la fratellanza universale per il progresso morale dell'umanit\u00e0, in contrapposizione all'egoismo, all'orgoglio e al materialismo, richiamandosi agli insegnamenti di Ges\u00f9 Cristo, al quale gli spiritisti sono devoti.\nLo spiritismo si basa sulla convinzione che gli spiriti non siano altro che le anime disincarnate degli uomini. L'unica differenza tra uomini e spiriti \u00e8 solo quella che i primi sono temporaneamente incarnati in un involucro corporeo. Gi\u00e0 lo scienziato Emanuel Swedenborg scriveva: \"Dopo che lo spirito si \u00e8 separato dal corpo (il che succede quando una persona muore), quella persona \u00e8 ancora viva, proprio com'era prima\".\nLa dottrina non ammette la presenza di angeli o demoni come esseri separati dalla creazione divina, ma solo come spiriti con maggiore o minore evoluzione spirituale. I demoni quindi sarebbero spiriti non ancora moralmente evoluti e gli angeli al contrario spiriti gi\u00e0 arrivati a un alto livello di perfezione morale.\nLo spiritismo parimenti non ammette l'inferno come luogo di espiazione eterna delle pene, in quanto secondo la dottrina Dio vuole l'evoluzione spirituale di tutti i suoi figli e non sarebbe logico condannarli per l'eternit\u00e0 sulla base di errori momentanei.\nLo spiritismo si fonda su concetti occidentali (sperimentazione) e orientali (trascendenza); in particolare sulla credenza all'immortalit\u00e0 dell'anima, alla pluralit\u00e0 delle esistenze (reincarnazionismo), la non eternit\u00e0 delle pene e offre una spiegazione della reincarnazione, vista non come un infinito ciclo di sofferenze senza scopo, ma come un progressivo perfezionamento morale di esperienze terrene, il quale termina una volta raggiunto uno stadio di progresso morale avanzato. Secondo la dottrina, in altri termini, si incarna solo chi ha la necessit\u00e0 di purificarsi da difetti morali.\nLa dottrina spiritista studia tutta la fenomenologia riguardante l'evento della nascita (cd. incarnazione) e della morte (cd. disincarnazione) o ritorno allo stato di spirito, tutti i fenomeni relativi alle apparizioni, materializzazioni, infestazioni, possessioni e alle comunicazioni spiritiche.\nCritiche allo spiritismo.\nLo spiritismo \u00e8 stato criticato sin dai suoi inizi, sia da parte degli scettici, in particolare filosofi, sia da parte dei religiosi cattolici e protestanti. Nonostante ci\u00f2 \u00e8 da notare come in Brasile, attraverso l'opera di Chico Xavier, molti aderenti allo spiritismo sono anche religiosi praticanti. Si \u00e8 assistito, in questo caso, a una forma di sincretismo religioso che vede in Brasile l'unione dei principi cristiani con quelli spiritisti (\"Espiritismo\").\nLo spiritismo come \"scienza\".\nSecondo diversi studiosi di parapsicologia lo spiritismo sarebbe una scienza, in quanto gli esperimenti sarebbero condotti con metodo scientifico e in quanto le ricerche mirerebbero a spiegare le leggi naturali alla base dei fenomeni, considerati naturali e non sovrannaturali.\nPer la comunit\u00e0 scientifica, lo spiritismo invece non pu\u00f2 essere considerato una scienza poich\u00e9 non c'\u00e8 alcuna pubblicazione o sperimentazione che comprovi la ripetibilit\u00e0 del fenomeno in condizioni di controllo; ogni qual volta gli scettici hanno effettuato esperimenti, nessun fenomeno \u00e8 stato osservato.\nGli stessi parapsicologi hanno ammesso la difficolt\u00e0 di fare accettare le loro ricerche alla comunit\u00e0 scientifica.\nNessuna rivista indipendente riconosciuta dalla comunit\u00e0 scientifica, come ad esempio \"Nature\", ha mai pubblicato studi volti a provare l'esistenza dello spiritismo o di altri fenomeni paranormali. Esiste inoltre un \"Premio di un milione di dollari\" messo in palio dal prestigiatore e \"debunker\" James Randi a chiunque sia in grado di produrre un qualsiasi fenomeno paranormale purch\u00e9 in condizioni di controllo.\nIn Spagna, uno dei grandi pionieri dello spiritismo fu Luis Francisco Ben\u00edtez de Lugo y Ben\u00edtez de Lugo, VIII marchese di Florida e X signore di Algarrobo y Bormujos, che present\u00f2 un disegno di legge per l'insegnamento ufficiale dello spiritismo, leggendolo su 26 agosto 1873.\nSpiritismo e cristianesimo.\nLa religione cristiana, in ogni sua confessione, ha sempre combattuto la comunicazione con gli spiriti, considerata di per s\u00e9 reale, ma interpretata come opera di natura luciferina e demoniaca, pertanto vietata poich\u00e9 considerata pratica satanica eminentemente maligna, e come tale potenzialmente pericolosissima per via di un divieto biblico della legge mosaica che proibisce ogni forma di divinazione.\nKardec obietta ai cristiani che, se le comunicazioni sono precedute da sincere preghiere a Dio e fatte rispettosamente con ottime intenzioni, non vi sarebbe nulla di diverso da una comunicazione tra persone civili viventi, in quanto, secondo l'ottica spiritista, gli spiriti non sono altro che le anime degli uomini. Al contrario, secondo gli spiritisti, se condotte al di fuori di un contesto di preghiera a Dio e solo per frivola curiosit\u00e0 o per divinazione allora il rischio di imbattersi in entit\u00e0 malevole \u00e8 molto elevato e pericoloso. Anche gli spiritisti condannano senza riserve la divinazione, ossia la richiesta di prevedere il futuro o la fortuna, in quanto, secondo la dottrina, gli spiriti non conoscerebbero affatto il futuro.\nMalgrado la posizione nettamente contraria allo spiritismo da parte del magistero, non sono mancate alcune limitate eccezioni di ecclesiastici cattolici che hanno manifestato alcune aperture e si sono interessati al colloquio con i defunti, rimanendo sempre all'interno di un contesto di preghiera e di rispetto a Dio. Tra questi vengono ricordati padre Ulderico Pasquale Magni e padre Andreas Resch, il quale condusse esperimenti in prima persona e tenne persino dei corsi in Vaticano.\nIl teologo padre Fran\u00e7ois Brune, autore del libro \"I morti ci parlano\", ha sostenuto che gli studi di padre Agostino Gemelli, rettore dell'Universit\u00e0 Cattolica del Sacro Cuore di Milano, e padre Pellegrino Ernetti sarebbero stati appoggiati da papa Pio XII il quale avrebbe detto: \"Caro padre Gemelli, non ha davvero nessun motivo di preoccuparsi. L'esistenza di queste voci \u00e8 un fatto rigorosamente scientifico. Questo esperimento potrebbe divenire la pietra angolare di un edificio per gli studi scientifici che rafforzer\u00e0 la fede della gente nell'Aldil\u00e0\". Tale posizione non \u00e8 condivisa dalla storiografia.\nPapa Paolo VI avrebbe scritto inoltre che \"In Vaticano ho incontrato un atteggiamento favorevole nei confronti della metafonia\" quando nomin\u00f2 Friedrich J\u00fcrgenson, famoso ricercatore del fenomeno delle voci elettroniche, Cavaliere dell'Ordine di S. Gregorio.\nPadre Pistone, Superiore della Societ\u00e0 di San Paolo in Inghilterra, dopo i colloqui con i defunti rilasci\u00f2 la seguente dichiarazione: \"Nelle Voci non vedo niente di contrario agli insegnamenti della Chiesa Cattolica; sono qualcosa di straordinario ma non c'\u00e8 ragione di temerle, n\u00e9 vedo alcun pericolo\".\nIl Giusto Reverendo Mons. Prof. C. Pfleger comment\u00f2: \"I fatti ci hanno dato la consapevolezza che fra la morte e la risurrezione c'\u00e8 un altro stadio di esistenza post mortem. La teologia cristiana ha poco da dire riguardo a questo stadio\"\nPadre Gino Concetti, uno dei teologi pi\u00f9 competenti del Vaticano, ha detto in una intervista: \"Secondo il catechismo moderno, Dio consente ai nostri cari defunti, che vivono in una dimensione ultra-terrena, di inviare messaggi per guidarci in certi momenti difficili della nostra vita. La Chiesa ha deciso di non proibire pi\u00f9 il dialogo con i morti, a condizione che questi contatti siano motivati da seri propositi religiosi e scientifici\".\nIl cugino di papa Pio XII, Gebhard Frei, noto parapsicologo a livello internazionale e presidente della Societ\u00e0 Internazionale dei Parapsicologi Cattolici afferm\u00f2: \"Tutto ci\u00f2 che ho letto e sentito mi obbliga a credere che le voci provengono da entit\u00e0 trascendentali e individuali. Mi piaccia o no, non ho il diritto di dubitare della genuinit\u00e0 delle voci\".\nLa Chiesa d'Inghilterra istitu\u00ec un comitato per esaminare le prove sulla medianit\u00e0. Dopo due anni di approfonditi studi e sedute con i pi\u00f9 dotati \"medium\" d'Inghilterra, giunse alla conclusione che \"L'ipotesi che, in alcuni casi, le comunicazioni spiritiche provengono da spiriti disincarnati, \u00e8 corretta\"\nTuttavia, nonostante queste aperture, la posizione ufficiale della Chiesa Cattolica e Protestante rimane quella di proibire i tentativi di comunicazione tra fedeli e spiriti in ogni caso.\nPresunta fenomenologia medianica.\nLa fenomenologia medianica si afferma che sia notevolmente ricca e varia e in continuo aggiornamento grazie agli studi effettuati dagli parapsicologi.\nIl tavolino.\nSicuramente \u00e8 la pratica pi\u00f9 nota e la sua scoperta come possibile mezzo di comunicazione con l'aldil\u00e0 risale alle sorelle Fox. I fautori dello spiritismo sostengono che al culmine di un crescendo di vibrazioni e di battiti sulle pareti e sui mobili, anche il tavolino comincia a sollevarsi e a ricadere battendo le lettere dell'alfabeto.\nGli scettici affermano che esiste un trucco dietro a ogni atto, anche dato dal fatto che tali fenomeni non sono stati mai rilevati in condizioni di controllo.\nOuija, planchette e tabellone.\nSono strumenti utilizzati per le comunicazioni medianiche: la \"ouija\" \u00e8 una tavoletta rettangolare sulla quale sono incisi numeri, lettere e altri simboli. Tramite l'uso di un puntatore (planchette) la \"presenza\" pu\u00f2 formare, muovendolo, frasi di senso compiuto.\nIl \"tabellone\" \u00e8 un foglio di carta con sopra lettere e i numeri sul quale si appoggia un bicchiere (o si utilizza un pendolo) che muovendosi forma parole una dopo l'altra.\nGli scettici affermano che questi fenomeni sono frutto di suggestione: \u00e8 lo stesso soggetto a muovere inconsapevolmente l'oggetto tramite quelli che vengono chiamati \"movimenti muscolari involontari\" o \"reazioni ideomotorie\"\nLa scrittura automatica.\nSecondo gli spiritisti, \u00e8 il fenomeno secondo cui un \"medium\" \"scrivente\", ossia una persona dotata di questo particolare dono, scrive dei testi, guidata da un'intelligenza estranea, o spirito, che prenderebbe il controllo del braccio e della mano.\nGli scettici attribuiscono l'origine delle parole direttamente allo scrivente attraverso i cosiddetti \"automatismi\". Gli automatismi sono particolari comportamenti guidati da associazioni inconsce.\nLa creativit\u00e0 medianica.\nSi tratta dell'insieme di opere artistiche letterarie, musicali, pittoriche, scultoree realizzate dai medium in stato di trance. Secondo i fautori dello spiritismo gli autori delle opere sarebbero in realt\u00e0 gli spiriti di artisti defunti, i quali si servirebbero del medium in modo meccanico. I medium in genere, al di fuori dello stato di \"trance\", non avrebbero doti artistiche di rilievo.\nCalchi medianici e impronte.\nLa tecnica utilizzata \u00e8 quella usata per ottenere stampi di paraffina. Durante le sedute dei \"medium\" le entit\u00e0 vennero invitate a immergere una parte di s\u00e9 nella bacinella e alla fine del processo tecnico uscirono fuori stampi di dita e di mani.\nIl fenomeno \u00e8 riproducibile utilizzando un trucco consistente nell'uso di un guanto di gomma dapprima pieno d'acqua e poi svuotato in un secondo tempo.\nXenoglossia.\nGeneralmente, si parla di xenoglossia quando il medium si esprime e/o scrive in una lingua straniera che, in condizioni normali, a detta degli studiosi, non conosce e che neppure i presenti conoscono.\nSecondo gli scettici \u00ab...un esame dettagliato di questi casi ha portato a concludere che le persone oggetto dei suoi studi non sembravano conoscere veramente la lingua in questione, ma sembravano piuttosto conoscere un numero limitato di parole di quella lingua e utilizzavano sempre queste per rispondere, in modo stereotipato, alle domande degli studiosi.\u00bb\nMaterializzazioni.\nConsisterebbe nella formazione concreta di oggetti o di entit\u00e0 provviste di corpo tangibile durante le sedute.\nGli studiosi sostengono che dagli orifizi del \"medium\" fuoriesca un \"ectoplasma\", cio\u00e8 una misteriosa sostanza bianca, luminosa e semifluida, proveniente dal pancreas. L'ectoplasma \u00e8 sensibile alla luce e mostra, affermano gli esperti, una certa intelligenza per i movimenti e per le forme visualizzate. Il fenomeno pu\u00f2 durare anche delle ore e pu\u00f2 essere fotografato e ripreso con telecamere.\nIl dott. Glen Hamilton nel suo laboratorio e in condizioni che lui afferma essere rigorosamente controllate colloc\u00f2 una batteria di quattordici macchine fotografiche dotate di \"flash\" e azionate elettronicamente, che fotografavano le apparizioni simultaneamente da tutti gli angoli. Ciascuno degli otto ricercatori afferm\u00f2 con forza e in maniera inequivocabile: \"Ho visto ripetutamente persone decedute materializzarsi\"."}
{"id": "113522", "revid": "2011175", "url": "https://it.wikipedia.org/wiki?curid=113522", "title": "Monte Coglians", "text": "Il monte Coglians (\"Coli\u00e0ns\" in friulano, \"Hohe Warte\" in tedesco), con i suoi 2.780 m s.l.m., \u00e8 la vetta pi\u00f9 alta delle Alpi Carniche e del Friuli-Venezia Giulia.\nDescrizione.\nSituato in Carnia, a ovest del passo di monte Croce Carnico (\"Pl\u00f6ckenpass\"), lungo il confine tra Italia e Austria, all'interno del gruppo \"Coglians-Mooskofel\", il versante meridionale appartiene al comune di Forni Avoltri e Paluzza mentre quello settentrionale al comune di Lesachtal, nella Carinzia germanofona. Come tutto il gruppo cui appartiene, \u00e8 caratterizzato da intensi fenomeni carsici: la grotta pi\u00f9 profonda finora esplorata \u00e8 l'Abisso Marinelli. Le pendici meridionali sono percorse dal sentiero Spinotti, che proviene dal rifugio Lambertenghi-Romanin presso la sella Volaia. \nDurante la prima guerra mondiale la cima venne stabilmente occupata dalle truppe italiane, che lo utilizzavano come punto d'osservazione: sulla cima sono tuttora visibili i resti di alcune postazioni risalenti alla \"Grande Guerra\". \u00c8 raggiungibile attraverso due vie: la via normale, pi\u00f9 facile, che parte dal rifugio Giovanni e Olinto Marinelli , per il versante sud, o la via ferrata del versante nord, assai pi\u00f9 impegnativa."}
{"id": "113523", "revid": "6923", "url": "https://it.wikipedia.org/wiki?curid=113523", "title": "Eurovision Song Contest 1979", "text": "Il ventiquattresimo Gran Premio Eurovisione della Canzone si tenne a Gerusalemme (Israele) il 31 marzo 1979.\nStoria.\nLa Turchia si ritir\u00f2 dal concorso del 1979, poich\u00e9 molti paesi arabi erano contrari a una partecipazione turca in terra d'Israele. Questo \u00e8 l'ultimo anno in cui l'Eurofestival si svolge in un giorno di marzo. Diciannove Paesi parteciparono e alcuni di loro ebbero come rappresentanti artisti che avevano gi\u00e0 partecipato al \"Gran Premio dell'Eurovisione\" o che vi avrebbero partecipato ancora negli anni a venire: Tommy Seebach per la Danimarca, Elpida per la Grecia, Katri-Elena per la Finlandia, Anne-Marie David per la Francia e Anita Skorgan per la Norvegia. A causa dei problemi politici nella citt\u00e0 di Gerusalemme, in cui il concorso si tenne, tutti i delegati e gli artisti furono mantenuti sempre sotto stretta sicurezza, anche se non accadde nulla di spiacevole.\nIsraele vinse il \"Gran Premio\" per il secondo anno consecutivo, con il brano \"Hallelujah\" eseguito da Gali Atari &amp; Milk &amp; Honey. La Spagna \u00e8 stato l'ultimo Paese a votare e fino a quel momento era al primo posto con un punto in pi\u00f9 di Israele; proprio gli spagnoli assegnarono dieci punti al Paese ospitante, dandogli cos\u00ec la vittoria. Fra le celebrit\u00e0 presenti in quell'edizione c'era Sandra Reemer, accreditata come \"Xandra\", che si \u00e8 classificata al dodicesimo posto con \"Colorado\" per i Paesi Bassi; Jeanne Mason, al tredicesimo \"J'ai Deja Vu Ca Dans Tes Yeux\" per il Lussemburgo e, per la terza volta, Peter, Sue e Mark, al decimo posto con \"Troedler und Co.\", per la Svizzera. Al quindicesimo posto, per l'Italia, i Matia Bazar con il brano \"Raggio di luna\".\nStruttura di voto.\nOgni paese premia con dodici, dieci, otto e dal sette all'uno punti le proprie dieci canzoni preferite.\nOrchestra.\nDiretta dai maestri: Francis Bay (Belgio), Allan Botschinsky (Danimarca), Norbert Daum (Germania), Lefteris Halkiadakis (Grecia), Thilo Krassman (Portogallo), Sigurd Jansen (Norvegia), Ken Jones (Regno Unito), Guy Matteoni (Francia), Jos\u00e9 Luis Navarro (Spagna), Proinsias O'Duinn (Irlanda), Kobi Oshrat (Israele), Richard \u00d6sterreicher (Austria), Herv\u00e9 Roy (Lussemburgo), Ossi Runne (Finlandia), G\u00e9rard Salesse (Monaco), Lars Samuelson (Svezia), Rolf Zuckowski (Svizzera) e Harry van Hoof (Paesi Bassi). La canzone italiana quest'anno \u00e8 stata la prima entrata nella storia del concorso che non ha utilizzato l'accompagnamento orchestrale.\nClassifica.\n12 punti"}
{"id": "113527", "revid": "228587", "url": "https://it.wikipedia.org/wiki?curid=113527", "title": "Il re pastore", "text": " \nIl re pastore \u00e8 un melodramma in tre atti di Pietro Metastasio (1751).\nFu musicato da diversi compositori tra cui Mozart\nLa lista seguente include i nomi di alcuni compositori che musicarono il testo metastasiano:"}
{"id": "113529", "revid": "1318658", "url": "https://it.wikipedia.org/wiki?curid=113529", "title": "Fuoco (ottica)", "text": "Il termine fuoco in ottica indica il punto in cui i singoli raggi formanti un fascio di radiazioni elettromagnetiche distinte si incontrano, e quindi concentrano, in seguito ad un'applicazione del fenomeno di rifrazione, applicato ad esempio in una lente, o al fenomeno di riflessione applicato ad esempio in uno specchio concavo. \u00c8 il seguito di un fenomeno di convergenza di raggi in un punto.\nIn realt\u00e0 il fuoco non \u00e8 sempre indicabile come un insieme di punti e solo teorizzando, nell'ambito dell'ottica geometrica si parla di unico punto focale.\nIl termine deriva probabilmente dal gioco che si pu\u00f2 fare con una lente di ingrandimento o altro rifrattore positivo (cio\u00e8 che fa convergere i raggi) nelle giornate assolate o con fonti luminose diverse dal Sole ma comunque relativamente molto potenti: cio\u00e8 quello di focalizzare i raggi in un punto su un pezzo di carta o altro combustibile e vederlo annerire e successivamente infiammarsi.\nIl fuoco di una lente sottile.\nIl termine fuoco o focale in ottica indica il piano o il punto in cui singoli raggi fotonici formanti un fascio di radiazioni elettromagnetiche distinte e arrivate da un punto all'infinito, si incontrano e quindi si concentrano (ad esempio: in seguito all'applicazione del fenomeno di rifrazione in una lente o al fenomeno di riflessione di uno specchio concavo). La distanza tra il centro ottico della lente ed il piano focale, indica appunto la distanza focale come valore assoluto della lente (es: 50\u00a0mm); usata per catalogare anche gli obiettivi fotografici, la focale di un'ottica \u00e8 sempre riferita alla maf all'infinito. A seguito del fenomeno di convergenza dei raggi in un punto, nella realt\u00e0 il fuoco non \u00e8 sempre indicato come un insieme di punti, infatti teorizzando nell'ambito dell'ottica geometrica, si parla di un unico punto focale (vedi: Aberrazione).\nPartendo dalla legge di Snell, si pu\u00f2 ricavare il valore della distanza focale valido per fasci di raggi luminosi parassiali e lenti sferiche sottili (la relazione \u00e8 anche detta legge dei fabbricanti di lenti):\ndove:\nQuesta legge vale solo nell'approssimazione di \"lenti sottili\" e cio\u00e8 quando lo spessore della lente \u00e8 trascurabile rispetto al suo diametro o quando il raggio di curvatura \u00e8 molto pi\u00f9 grande del diametro e solo nella condizione di utilizzare, nei calcoli, i raggi parassiali. In caso contrario o nei casi reali, la luce bianca non si concentra mai esattamente \"tutta\" in un solo punto, ma mostra varie dispersioni derivate dai difetti ottici tipo l'aberrazione cromatica e l'aberrazione sferica. Le lenti oftalmiche (da vista) con basso potere diottrico possono essere considerate come lenti sottili, mentre le ottiche fotografiche devono essere progettate seguendo precisi schemi a gruppi di lenti (in strati di aria e vetro), per limitare il pi\u00f9 possibile le numerose distorsioni e aberrazioni indotte ai fasci di luce che le attraversano.\nLa messa a fuoco di un'immagine.\nQuasi tutti i vari strumenti ottici creati dall'uomo (macchine fotografiche, cannocchiali, binocoli, telescopi, etc.) utilizzano lenti o specchi per concentrare la luce dell'immagine catturata direttamente sul piano focale. Quando la regolazione fornisce un risultato nitido, si dice che l'immagine \u00e8 a fuoco, in caso contrario si dice che \u00e8 fuori fuoco o sfocata.\nIn stretta relazione con la nitidezza, la messa a fuoco, o MAF, \u00e8 da collegare direttamente ai circoli di confusione e alle aberrazioni ottiche.\nNell'occhio.\nPer analogia l'occhio umano funziona proprio come una macchina fotografica, dove la parte anteriore (cornea e cristallino) \u00e8 simile ad un obiettivo dotato di meccanismi di regolazione della messa a fuoco: utile per distanze da 7\u00a0cm all'infinito (per occhi emmetropi, 7\u00a0cm fino a 10 anni di et\u00e0, poi mediamente verso i 25\u00a0cm e pi\u00f9, con l'invecchiamento e la presbiopia). Nella parte posteriore si trovano la retina ed il nervo ottico, che funzionano come un sensore fotografico in grado di fornire, a distanza di 25\u00a0cm, una risoluzione massima o acutezza visiva (20/10) monoculare di 280 dpi, pari a circa 11 linee per mm.\nLa vista binoculare umana mette a fuoco gli oggetti utilizzando due sistemi contemporaneamente: la Telemetria a sdoppiamento d'immagine, basata sulla distanza tra le due assi ottici (parallasse) e l'accomodamento focale dei piani proiettati sulla retina, con il normale allargamento dei circoli di confusione. In altre parole, in una macchina fotografica la lente si muove rispetto al piano del sensore/pellicola per mettere a fuoco, mentre negli occhi i muscoli cambiano la forma del cristallino per focalizzare il soggetto.\nUna differenza importante tra la maf oculare e quella fotografica \u00e8 la semisfericit\u00e0 della retina rispetto alla planarit\u00e0 del sensore, che favorisce la costruzione delle lenti oftalmiche e che invece obbliga notevoli correzioni ottiche nelle lenti fotografiche, aumentandone la complessit\u00e0.\nNella fotografia.\nLa messa a fuoco viene attuata allontanando o avvicinando opportunamente, sull'asse ottico, le lenti dell'obiettivo, utilizzando la ghiera manuale, il sistema di messa a fuoco automatico o lo spostamento dell'intero gruppo ottico. In questo modo \u00e8 possibile mettere a fuoco qualsiasi piano immagine ripreso tra la distanza minima e l'infinito, proiettandolo nitidamente sul piano focale del sensore (lastra, pellicola, etc.). L'allontanamento dell'ottica dal sensore provoca la maf di oggetti sempre pi\u00f9 vicini alla fotocamera: i tubi di prolunga e i soffietti posti tra corpo macchina e ottica vengono utilizzati, in macrofotografia, appunto per ingrandire i soggetti riducendo la minima distanza di maf (il \"focus stacking\" \u00e8 una tecnica di maf usata particolarmente nella fotografia macro \"molto spinta\", vicino alla microfotografia).\nL'obiettivo stenopeico (dal greco: piccolo foro) funziona senza lenti ottiche e senza l'ausilio di regolazioni di maf, producendo un'immagine totalmente a fuoco (o quasi). Precisamente, pi\u00f9 piccolo \u00e8 il diametro del foro e pi\u00f9 piccoli saranno i circoli di confusione dei punti immagine, rendendo pi\u00f9 nitida o a fuoco la fotografia.\nLa corretta messa a fuoco di un particolare piano della profondit\u00e0 del campo inquadrato potr\u00e0 essere effettuata soltanto con l'ausilio di un Mirino per il controllo del fuoco accurato. Oggi l'apparecchiatura digitale con Live view offre una semplificazione della maf tramite il \"focus peaking\" e lo zoom digitale (4x, 8x, 10x, etc) dei mirini elettronici. Altri metodi di controllo del fuoco accurato, con le mire ottiche, erano i \"lentini\" per ingrandire una piccola parte dello schermo smerigliato oppure gli stigmometri ed eventuali microprismi intorno (soppiantati oggi dagli schermi per l'autofocus).\nNei telescopi.\nPer i telescopi il problema di mettere a fuoco oggetti posti a diversa distanza non sussiste, dato che la distanza dalla Terra degli oggetti stellari \u00e8 sempre tanto grande da poter essere di fatto considerata infinita.\nLa messa a fuoco costituisce per\u00f2 ugualmente un problema a causa dell'elevatissimo ingrandimento, che richiede un'altissima precisione: anche una lievissima irregolarit\u00e0 nella curvatura della lente o dello specchio basta a provocare un'imperfetta messa a fuoco. Non \u00e8 solo un problema di fabbricazione ma anche di condizioni operative: ad esempio le variazioni di temperatura possono causare la dilatazione termica dello specchio e quindi alterarne la curvatura.\nNei telescopi rifrattori si aggiunge il problema del diverso indice di rifrazione per i vari colori, per il quale ogni colore ha un diverso fuoco. Solo sfruttando come espediente varie lenti convesse \u00e8 possibile focalizzare colore per colore (lunghezza d'onda per lunghezza d'onda) nel punto desiderato, che si trova per comodit\u00e0 lungo l'asse ottico del tubo.\nPer questa ragione, con le attuali tecnologie, \u00e8 praticamente impossibile costruire telescopi rifrattori con lenti dal diametro maggiore di 1 metro circa. Si riesce invece a costruire telescopi riflettori con specchi che superano gli 8 metri di diametro (LBT, VLT). Anche in questi tuttavia far convergere la luce verso lo specchietto secondario che a sua volta la rifletter\u00e0 verso l'oculare pu\u00f2 essere problematico.\nDimensioni maggiori sono ottenute utilizzando specchi composti da pi\u00f9 elementi, che vengono mantenuti nella corretta posizione da un sistema di controllo computerizzato."}
{"id": "113532", "revid": "88740", "url": "https://it.wikipedia.org/wiki?curid=113532", "title": "Jay Miner", "text": "\u00c8 stato un progettista di circuiti integrati, responsabile dei team di sviluppo della console Atari VCS e dei computer Atari 8-bit e uno dei fondatori della Hi-Toro, la compagnia statunitense che progett\u00f2 il computer Amiga 1000.\nTra le sue creazioni il Television Interface Adaptor (TIA) per la gestione del display nell'Atari 2600, il rivoluzionario chipset per i computer Atari a 8 bit e Lorraine, il prototipo di quello che sar\u00e0 commercializzato prima come \"Commodore Amiga\" e poi come \"Commodore Amiga 1000\".\nBiografia.\nOrigini e formazione.\nInizialmente la sua attivit\u00e0 riguardava ricerche e progetti per la medicina, successivamente negli anni settanta lavor\u00f2 alla Atari. Egli cerc\u00f2 di combinare un insieme di componenti in un singolo chip, il \"Television Interface Adaptor\" (TIA) che fu inserito nell'Atari 2600. Dopo aver lavorato su tale dispositivo progett\u00f2 i suoi successori, conosciuti come ANTIC e CTIA, gli innovativi processori alla base della fortunata serie di computer Atari 8-bit.\nL'abbandono di Atari e la creazione di Hi-Toro.\nNei primi anni ottanta Jay, assieme ad alcuni del suo staff, abbandon\u00f2 la Atari e nel 1982 con Larry Kaplan fond\u00f2 un'altra compagnia, la Hi-Toro con sede in California a Santa Clara che si occupava di chip, dove avrebbero avuto libert\u00e0 di azione. Iniziarono a progettare un nuovo chipset, estensione e miglioramento di quello dei computer Atari, da usare per una nuova console basata sul Motorola 68000, nome in codice \"Lorraine\", in seguito potenziata fino a diventare un computer completo. Per ottenere temporanei finanziamenti al progetto Lorraine, Hi-Toro progett\u00f2 e vendette joystick e cartucce di gioco per console come l'Atari 2600 e il ColecoVision, e accessori particolari come il Joyboard, un joystick sul quale il giocatore sta in piedi.\nL'acquisizione da parte della Commodore.\nLa Hi-Toro era conscia di non poter sostenere finanziariamente il progetto, e nel 1984 vennero mostrati alcuni risultati a dei potenziali finanziatori, tra i quali spiccavano la Atari e Jack Tramiel (ex-capo della Commodore International che aveva appena fondato la propria compagnia, e stava acquisendo segretamente la Atari) e la Commodore International. La Atari finanzi\u00f2 lo sviluppo di Lorraine con $500.000, in cambio del diritto di usare il chipset per un nuovo computer, chiamato in codice \"Mickey\", ma sorsero delle dispute finanziario-commerciali, che videro vincitrice la Commodore International che acquis\u00ec l'intero staff della societ\u00e0, che nel 1985 aveva cambiato nome in Amiga, e il progetto Lorraine.\nJay lavor\u00f2 sul Commodore Amiga per diversi anni, presso le Los Gatos Facilities (California). Essi fecero ottimi progressi all'inizio, ma quando il management della Commodore cambi\u00f2, essi furono emarginati e quindi abbandonarono il progetto Amiga. In un'intervista del 1988 rivendic\u00f2 l'idea originale dell'Amiga 1000:\nDopo di ci\u00f2, Jay lavor\u00f2 come consulente della Commodore fino al giorno del fallimento dalla societ\u00e0, avvenuto nel 1994.\nGli ultimi anni e la morte.\nJay ha convissuto con una patologia renale per la maggior parte della sua vita e fu costretto sottoporsi a continue sedute di emodialisi. Sua sorella gli don\u00f2 un rene, ma non fu sufficiente; quattro anni dopo, infatti, Miner mor\u00ec di complicazioni renali all'et\u00e0 di 62 anni, due mesi dopo il fallimento della Commodore."}
{"id": "113534", "revid": "307923", "url": "https://it.wikipedia.org/wiki?curid=113534", "title": "Carlo Alberto Viazzi", "text": "\u00c8 stato un avvocato, maggiore dei Bersaglieri, Medaglia d'argento al valor militare e Medaglia d'argento al merito civile. Appartenente a famiglia della piccola nobilt\u00e0 monferrina nacque a Genova il 22 dicembre 1895. Dal padre, il pittore Cesare Viazzi, insegnante all'Accademia Ligustica di Belle Arti, consigliere comunale di Genova dal 1914 al 1918, venne educato a severi principi mazziniani.\nBiografia.\nBersagliere, partecip\u00f2 alla prima guerra mondiale. Fu decorato con la Medaglia di bronzo al Valore militare a Lossan (Treviso) il 20 giugno 1818, perch\u00e9 \"Comandante di un plotone [...] con ardimentoso slancio contrattaccava ripetutamente il nemico e riprendeva la posizione\"; e a Piana di Sernaglia (Falz\u00e9 di Piave) il 27 ottobre 1918, ricevette la Medaglia d'argento al Valore militare perch\u00e9 \"[...] alla testa della propria compagnia con bella audacia e ardimento apriva il varco all'avanzata. Scorta una mitragliatrice che falciava il fianco con pochi audaci piombava sull'arma..\".\nPrese parte alla campagna di Libia con la I Divisione d'assalto.\nCollocato in congedo si laure\u00f2 in Giurisprudenza ed esercit\u00f2 l'avvocatura prima a Novi Ligure, poi a Genova.\nCome ufficiale di complemento fu richiamato nel 1935 e partecip\u00f2 alla guerra in Eritrea ben meritando durante il servizio prestato nella Divisione Gran Sasso.\nIl Governo coloniale lo incaric\u00f2 di interpretare usanze e diritto locale nei processi agli indigeni, riconoscendogli di fatto il ruolo di \"avvocato difensore degli indigeni\", ruolo che svolse opponendosi in modo risoluto alle discriminazioni razziali.\nNuovamente richiamato nel 1937 e ancora destinato in Africa Orientale, consegu\u00ec merito come Primo Capitano Segretario della Commissione per il \"decongestionamento del porto di Gibuti\". Fu proposto per la croce di cavaliere della Corona d'Italia, ma gli eventi successivi ebbero come conseguenza lo stop della procedura.\nNel 1939, col grado di Maggiore, fu comandato all'Ufficio Contratti della Direzione Trasporti presso lo Stato maggiore di Addis Abeba e si distinse per l'integerrima difesa dei beni della Amministrazione militare, particolarmente nella questione CITAO (Compagnia Italiana Trasporti Africa Orientale Italiana). Per questa sua azione, alla quale allude la motivazione della Decorazione alla memoria, sopport\u00f2 offese e una vera e propria persecuzione della quale ebbe riconoscimento solo postumo dalla Repubblica Italiana.\nFatto prigioniero di guerra nel 1941 venne rimpatriato nel 1945.\nAnche nei campi di concentramento dimostr\u00f2 forza d'animo e generosit\u00e0 prodigandosi, come ufficiale e come avvocato, per tutelare i diritti dei prigionieri.\nDopo un breve periodo di riposo, trascorso nella casa paterna a Predosa (Alessandria), riprese l'attivit\u00e0 di avvocato in Genova. Mor\u00ec al tavolo di lavoro a motivo delle invalidit\u00e0 contratte durante il servizio militare.\nVenne riconosciuto \"morto in guerra\" il 23/10/1952.\nL'onorevole Giovanni Spadolini, Presidente del Partito Repubblicano Italiano, ebbe parole di apprezzamento per questo italiano. \"Carlo Alberto Viazzi difese l'onest\u00e0 con gesti concreti che sfidavano la prepotenza del potere. In tempi e circostanze che indurivano gli animi, seppe testimoniare la sua umanit\u00e0 e anteporre ad ogni egoismo l'attenzione a chi era pi\u00f9 fragile\".\nIl Decreto presidenziale del 3 giugno 1991 gli ha conferito, alla memoria, la Medaglia d'argento al merito civile con la seguente motivazione datata \"Territorio Africano 1935 - 1945\":\n\"Ufficiale di complemento nella guerra d'Africa, si distinse per il suo impegno di soldato e per la difesa integerrima dei beni dell'Amministrazione militare. Internato in un campo di concentramento, dimostr\u00f2 grande forza d'animo e generosit\u00e0 nel tutelare i diritti dei prigionieri. Al termine del conflitto mondiale, ripresa l'attivit\u00e0 forense, mor\u00ec per le invalidit\u00e0 contratte durante le campagne di guerra\".\nNon si ebbe luogo a procedere per la corrispondente Medaglia al Valore civile perch\u00e9 l'istruttoria per tale riconoscimento deve rispettare \"il termine perentorio di un anno dal compimento dell'atto di coraggio\".\nLa comunicazione della Decorazione alla memoria venne affissa negli Albi pretori dei comuni di Genova e di Predosa."}
{"id": "113540", "revid": "116619262", "url": "https://it.wikipedia.org/wiki?curid=113540", "title": "Kashgar", "text": "Kashgar o Kashi (500.000 ab.) \u00e8 una citt\u00e0 della provincia autonoma dello Xinjiang, in Cina. Si trova presso un'oasi del deserto del Taklamakan.\nStoria.\n\u00c8 sede di uno dei pi\u00f9 interessanti bazar settimanali (il \"bazar della domenica\") e mercati settimanali del bestiame (il cosiddetto \"mercato dei cammelli\"), ed \u00e8 un luogo storico di incontro di genti lungo la via della seta. La strada del Karakorum la collega al Pakistan attraversando il passo Khunjerab. Attraverso il passo Torugart (3.752\u00a0m) e il passo di Irke\u0161tam si raggiunge invece il Kirghizistan rispettivamente nel Sud e nel Sudovest del Paese (verso Bi\u0161kek o verso O\u0161). Attraverso il passo Kulma, infine si passa in Tagikistan valicando il Pamir. Da questa citt\u00e0 vi pass\u00f2 anche Marco Polo descrivendola ne \"Il Milione\":\nPossedendo la Cina un unico fuso orario, centrato approssimativamente su Pechino, a Kashgar il sole raggiunge il massimo della sua elevazione intorno alle ore 15. Ci\u00f2 fa s\u00ec che, pur godendo la citt\u00e0 di un numero di variazione di ore di luce nel corso dell'anno tipico di una latitudine della fascia temperata (a titolo di paragone, si trova all'incirca sullo stesso parallelo di Cosenza), gli orari di alba e tramonto siano alquanto insoliti: per esempio, nel periodo natalizio, il sole sorge intorno alle 10:15, ma tramonta solo poco prima delle 19:45. Vicino al solstizio d'estate, invece, l'alba avviene soltanto alle 7:30, ma il crepuscolo si verifica alle 22:30."}
{"id": "113541", "revid": "1903739", "url": "https://it.wikipedia.org/wiki?curid=113541", "title": "Jodo", "text": "Il , ovvero la \"via del bastone corto\", \u00e8 una arte marziale tradizionale giapponese derivata dal . Questo particolare studio dell'utilizzo del j\u014d nasce all'inizio del Seicento ad opera del samurai Gonnosuke Muso, il quale da giovane aveva studiato con profitto Katori-shinto ryu e Kashima ryu, due scuole di scherma che perdurano ancora oggi.\nStoria.\nGonnosuke fond\u00f2 il primo stile efficace di combattimento con il bastone corto, che poi diede origine al jodo. La leggenda vuole che Gonnosuke avesse sfidato in duello Musashi Miyamoto, celebre samurai e il pi\u00f9 grande maestro di spada del Seicento. Venne sconfitto, intrappolato da Musashi in una posizione di \"juji-dome\", guardia a croce, da cui non poteva liberarsi senza esporsi a un colpo mortale. Musashi, riconoscendo il valore del suo avversario, lo risparmi\u00f2.\nGonnosuke, umiliato da questa sconfitta, allenandosi senza tregua, vag\u00f2 di luogo in luogo per anni, cercando un tecnica per sconfiggere Musashi. Si racconta che una notte, mentre riposava nel santuario del monte Homan nel Kyushu, sognando, ricevette la visita di uno spirito, sotto forma di bambino, che gli disse: \"Trova il tuo bastone al plesso solare!\" Svegliatosi, Gonnosuke tagli\u00f2 circa un terzo della sua arma (egli originariamente era esperto di b\u014d, un bastone di circa 180\u00a0cm, ancora usato nelle arti marziali cinesi e come disciplina propedeutica in alcune scuole di spada) ed ottenne il \"Jo\" come viene usato ancora oggi, la cui misura canonica \u00e8 di poco meno di 128\u00a0cm. L'arma pi\u00f9 corta gli garantiva una maggiore velocit\u00e0, e un'agilit\u00e0 superiore. Egli si sforz\u00f2 dunque di adattare le diverse tecniche di armi che conosceva al suo bastone, basandosi sulla sua esperienza. Introdusse affondi e colpi di punta della lancia (\"Yari\"), i movimenti oscillanti dell'alabarda (\"Naginata\"), e colpi di taglio della spada. Forte della sua nuova tecnica, Gonnosuke affront\u00f2 nuovamente Musashi, infliggendogli la sua unica sconfitta. In realt\u00e0 su questo punto le fonti sono discordanti: gli annali della scuola di Musashi, il Niten Ryu, parlano unicamente di un pareggio, lo Shinto-Muso ryu, ovvero la scuola di Gonnosuke, lo registra come una vittoria netta. \u00c8 interessante notare comunque che sia nell'una che nell'altra scuola sono rimasti dei \"kata\" in cui il praticante armato di bastone deve affrontare un avversario armato di spada corta e lunga, o viceversa. Questa \u00e8 forse la prova pi\u00f9 attendibile del fatto che i due personaggi si siano effettivamente affrontati. Dopo il successo contro Musashi, comunque, Gonnosuke pass\u00f2 al servizio della famiglia Kuroda, con il compito di istruirne i guerrieri nell'arte del \"jojutsu\". Furono i Kuroda a perpetrare l'arte, gelosamente, entro i confini della propria famiglia. Il jojutsu divenne pubblico dopo il 1927, quando uno degli allievi incominci\u00f2 a istruire la polizia, la marina, alcuni allievia al Kodokan dojo a Tokyo. Il nome dell'arte venne cambiato da jojitsu a jodo nel 1940. Il jodo non ebbe vita semplice, anche nello stesso Giappone, e inizialmente venne proposto come studio complementare per i praticanti di \"kend\u014d\". La diffusione del Jodo in occidente avvenne per merito di Donn F. Dreager, marine americano che rimase in Giappone dopo la guerra allo scopo di studiare il Budo.\nIl bagaglio tecnico del jodo si compone di un amplissimo \"curriculum\" di \"kata\", eseguiti sempre in coppia, in cui uno dei praticanti impugna un bastone, l'altro una spada lunga, o corta, o entrambe [solitamente la parte dello spadaccino viene sostenuta dall'insegnante o dal praticante pi\u00f9 avanzato, in quanto pi\u00f9 esperto e capace di meglio impostare il ritmo]. I Kata sono eseguiti tenendo conto di distanza, ritmo, velocit\u00e0, forza, secondo il grado del praticante. Tutti i kata sono divisi i sequenze di movimenti base, \"kihon\", che aiutano la semplificazione e l'apprendimento, nonch\u00e9 la memoria muscolare. I dodici \"kihon\" del jodo, insieme, compongono tutti i kata del curriculum del jodo. Al jodo sono associate diverse discipline complementari, assorbite dalla scuola nel corso dei secoli; ad esempio kata di \"ken\", di \"jutte\", di \"kusari-gama\", di \"hoj\u014djutsu\" e di \"tanjojutsu\": rispettivamente, spada (sia lunga che corta), pugnali a forca, per intrappolare le lame dell'avversario, falce con catena, tecniche per legare i prigionieri, tecniche di bastone corto contro la spada.\nIl j\u014dd\u014d, insieme al kend\u014d e allo iaid\u014d, nella sua corrente maggiore per numero di praticanti, afferisce alla All Japan Kendo Federation (AJKF/ZNKR) e alla International Kendo Federation (FIK) che ne promuovono lo sviluppo a livello mondiale, mentre a livello europeo il riferimento \u00e8 la European Kendo Federation (EKF). In Italia il j\u014dd\u014d \u00e8 promosso dalla Confederazione Italiana Kendo (l'unica riconosciuta dalla IKF e dall'EKF)."}
{"id": "113543", "revid": "1745361", "url": "https://it.wikipedia.org/wiki?curid=113543", "title": "Fata Morgana (ottica)", "text": "In ottica, la Fata Morgana o fatamorgana \u00e8 una forma complessa e insolita di miraggio che si pu\u00f2 scorgere all'interno di una stretta fascia posta sopra l'orizzonte. Il fenomeno \u00e8 conosciuto anche all'estero con il nome italiano, perch\u00e9 si tratta di un fenomeno frequentemente osservato nello stretto di Messina e tramandato dai Normanni. Esso fa riferimento alla fata Morgana della mitologia celtica, che induceva nei marinai visioni di fantastici castelli in aria o in terra per attirarli e quindi condurli a morte.\nTale fenomeno, che pu\u00f2 essere osservato a terra o in mare, nelle regioni polari o nei deserti, distorce cos\u00ec tanto l'oggetto (o gli oggetti) su cui agisce il miraggio, da renderli insoliti e irriconoscibili. Pu\u00f2 riguardare qualsiasi tipo di oggetti \"distanti\", come isole, coste o barche. Il soggetto \u00e8 mostrato in evoluzione, in posizioni diverse da quelle originarie, in una visione che pu\u00f2 passare senza soluzione di continuit\u00e0 dalla compressione all'allungamento.\nIl fenomeno si verifica in diversi luoghi nel mondo. Ha ispirato numerose opere poetiche, i cui autori fornivano spiegazioni fantasiose del fenomeno. Ha avuto ampia diffusione l'opinione che il miraggio sia anche la causa di alcuni casi di avvistamenti UFO.\nDescrizione del fenomeno.\nQuesto fenomeno ottico si verifica quando i raggi di luce sono incurvati dal passaggio attraverso strati d'aria a temperature diverse, in condizioni di inversione termica, in cui la transizione tra gli strati \u00e8 caratterizzata da un brusco gradiente termico, con la formazione di un condotto atmosferico. Infatti, in condizioni di tempo sereno, pu\u00f2 capitare che uno strato d'aria molto pi\u00f9 calda sovrasti uno strato di aria pi\u00f9 fredda: in questo caso, la differenza tra gli indici di rifrazione pu\u00f2 dar luogo alla formazione di un condotto atmosferico che agisce come una lente di rifrazione, producendo una serie di immagini sia dritte sia invertite. Perch\u00e9 si verifichi il fenomeno della Fata Morgana non \u00e8 sufficiente l'esistenza dell'inversione termica, ma \u00e8 richiesta anche la simultanea formazione di un condotto atmosferico, e questo d\u00e0 conto della relativa eccezionalit\u00e0 del fenomeno ottico.\nSi tratta dunque di un effetto dovuto alla particolare distribuzione dell'indice di rifrazione della luce del Sole in diversi strati d'aria e quindi per certi versi analogo al miraggio. La differenza consiste nel fatto che fino a una certa altezza l'indice di rifrazione assume un valore crescente con essa per poi tornare a diminuire, per questo a differenza del miraggio le immagini sono molto mutevoli e deformate, difficilmente riconoscibili.\nPer spiegare tale fenomeno \u00e8 sufficiente immaginare che la luce proveniente da un punto viene distribuita in verticale, gli oggetti in lontananza assumono le sembianze di torri, pinnacoli, obelischi.\nGeografia del fenomeno.\nQuesto raro fenomeno \u00e8 stato osservato in diverse zone:\nOsservazione del fenomeno.\nL'osservazione di una \"Fata Morgana\" \u00e8 pi\u00f9 probabile nelle regioni polari, specialmente sulle grandi distese di ghiaccio che hanno una temperatura bassa e uniforme. Il fenomeno, comunque, pu\u00f2 verificarsi in molte zone, come gi\u00e0 detto. Nelle regioni polari, la \"Fata Morgana\" pu\u00f2 essere osservata nelle giornate relativamente fredde, al contrario nei deserti e sulle distese d'acqua il fenomeno si verifica pi\u00f9 facilmente in giornate la cui temperatura \u00e8 superiore alla media.\nAffinch\u00e9 il fenomeno avvenga, l'inversione termica dev'essere abbastanza forte da far in modo che la curvatura dei raggi di luce all'interno dello strato di inversione sia pi\u00f9 forte della curvatura della Terra. In queste condizioni i raggi creano degli archi. L'osservatore deve trovarsi all'interno o al di sotto del condotto atmosferico per poter vedere la \"Fata Morgana\".\nIl fenomeno pu\u00f2 essere osservato da qualunque altitudine: dal livello del mare alle cime delle montagne, o addirittura da un aeroplano. Generalmente \u00e8 visibile anche a occhio nudo, ma per una visione dettagliata \u00e8 preferibile usare dei binocoli, un cannocchiale oppure, come nel caso delle immagini qui accanto, un teleobiettivo.\nIl fenomeno della \"Fata Morgana\" pu\u00f2 verificarsi con differente intensit\u00e0, in certi casi dalla costa calabra si pu\u00f2 vedere la Sicilia pi\u00f9 vicina del normale con immagini distorte e riflesse sul mare o sul suolo; in sostanza la distanza sembra essere di poche centinaia di metri e si ha l'impressione di osservare nello stretto una citt\u00e0 irreale che si modifica e svanisce in brevissimo tempo; talvolta si possono per poco tempo distinguere le case, le auto e addirittura le persone.\nTale fenomeno \u00e8 visibile, per le particolari condizioni di luce, soltanto al mattino e soltanto dal lato calabrese dello stretto. Il tutto avviene quando sulla superficie del mare, minuscole goccioline di acqua rarefatta fungono da \"lente di ingrandimento\".\nUn simile fenomeno ottico pu\u00f2 verificarsi anche nelle assolate giornate estive nelle sterminate campagne attorno ad Alberese, nella Maremma grossetana. In questo caso, gli ampi spazi aperti privi di alberi, prevalentemente coltivati a campi di grano o girasoli, vengono illuminati direttamente da una potente luce solare che, attraversando un'atmosfera particolarmente tersa, crea tale effetto rifrattivo.\nLeggende legate al fenomeno.\nLe leggende sul miraggio \"Fata Morgana\" sono moltissime, ma le pi\u00f9 diffuse sono due. Secondo la prima, che deriva dalla fantasia dei poeti che hanno descritto e tentato di spiegare questo fenomeno, la fata Morgana (nome di origine bretone che significa \u00abfata delle acque\u00bb) ha per dimora le fantastiche costruzioni ricche di torri che sembrano materializzarsi agli occhi di chi assiste al miraggio.\nLa seconda, invece, \u00e8 una leggenda ampiamente diffusa in tutta l'area dello stretto: durante le invasioni barbariche, in agosto, un re barbaro giunto a Reggio Calabria vedendo all'orizzonte la Sicilia si domand\u00f2 come raggiungerla, quando una donna molto bella (la Fata Morgana) fece apparire l'isola a due passi dal re conquistatore che si gett\u00f2 in acqua, convinto di potervi arrivare con un paio di bracciate, ma l'incanto si ruppe e lui mor\u00ec affogato.\nNel 1060, Fata Morgana si propose per aiutare il condottiero normanno Ruggero d'Altavilla per liberare la Sicilia dalla dominazione musulmana: Ruggero la vede salire su un carro bianco e azzurro misteriosamente apparso, tirato da sette cavalli bianchi con le criniere azzurre.\nIl fenomeno ha inoltre ispirato il noto testo dell\"Olandese volante\", che secondo la leggenda evoca la storia di una nave fantasma che non pu\u00f2 mai ritornare a casa e per questo \u00e8 destinata a solcare i mari per sempre. L\"'Olandese volante\" \u00e8 di solito descritto come visto da lontano ed a volte come incandescente con la luce spettrale. Si ritiene che una delle possibili spiegazioni dell'origine di questa leggenda sia proprio un fenomeno di un miraggio (Fata Morgana) visto in mare.\nNell'epopea indiana, il fenomeno \u00e8 chiamato \u201ccitt\u00e0 dei gandharva\u201d; secondo la mitologia indiana, infatti, i \"gandharva\", libidinosi musicanti non umani ma non gi\u00e0 divini, vivevano in citt\u00e0 fluttuanti nell'aria.\nIn medicina.\nTalvolta in medicina l'espressione \u00e8 usata come sinonimo di miraggio. Una ricerca indica la possibilit\u00e0 di usare il termine per indicare un obiettivo immunologico di non facile realizzazione per la creazione di nuovi farmaci.\nIl termine \"Fata Morgana\" \u00e8 usato anche per indicare artefatti di immagine ecografiche, oppure ipotesi o teorie scientifiche che non sembrano essere verificabili o dimostrabili."}
{"id": "113544", "revid": "125896779", "url": "https://it.wikipedia.org/wiki?curid=113544", "title": "Henry Lincoln", "text": "Biografia.\nHa recitato nello sceneggiato televisivo \"The Avengers\" (in Italia \"Agente speciale\") negli anni sessanta con il nome di Henry Soskin, per diventare poi regista di documentari su soggetti misteriosi con il nome di Henry Lincoln.\n\u00c8 il coautore, con Mervyn Haisman, delle tre storie degli anni sessanta della serie \"Doctor Who\" (\"The Abominable Snowman\", \"The Web Of Fear\", \"The Dominators\").\nLincoln \u00e8 stato anche un autore del film horror del 1968 \"Curse of the Crimson Altar\".\nIl santo Graal.\nLincoln \u00e8 noto soprattutto come coautore, con Michael Baigent e Richard Leigh, del libro \"Il santo Graal\" del 1982. In questo testo \u00e8 presentata una controversa interpretazione secondo la quale Ges\u00f9 non sarebbe stato crocifisso in Palestina ma sarebbe fuggito in Francia dove insieme alla moglie Maria Maddalena sarebbe divenuto il capostipite della dinastia merovingia (che rappresenterebbe il \"vero\" \"Graal\"). Tale tesi non \u00e8 suffragata da alcuna fonte storica a parte l'ovvia citazione della famosa leggenda medievale dello sbarco della Maddalena in Francia, resa popolare da Jacopo da Varazze nella \"Legenda Aurea\".\nLa tesi nasce tra il 1969 e il 1970. Lincoln entr\u00f2 in contatto con il trio de Ch\u00e9risey - Plantard - de S\u00e8de (che avevano dato origine alla controversa associazione nota come \"Priorato di Sion\") e decise di riscrivere la storia de L'Or de Rennes in una forma pi\u00f9 adatta al pubblico di lingua inglese, presentandola prima in tre documentari trasmessi dalla BBC tra il 1972 e il 1979 e poi in un libro pubblicato nel 1982 con l'aiuto di Michael Baigent e Richard Leigh.\nLincoln si rese conto che a chi spettasse il titolo di pretendente al trono di Francia era di scarso interesse per il pubblico inglese. Nello stesso tempo era stato introdotto da Plantard nel piccolo mondo delle organizzazioni esoteriche francesi dove aveva conosciuto Robert Ambelain (1907-1997), figura notissima di questo ambiente. Nel 1970 Ambelain aveva pubblicato \"J\u00e9sus ou Le mortel secret des templiers\", in cui sosteneva che Ges\u00f9 Cristo aveva una compagna, pur non essendo legalmente sposato, e identificava questa \u00abconcubina\u00bb in Salom\u00e8. Lincoln fuse la narrazione del matrimonio di Ges\u00f9 ricavata da Ambelain con quella dei Merovingi di Plantard e \u00abrivel\u00f2\u00bb che i Merovingi protetti dal Priorato di Sion sono importanti, ben al di l\u00e0 della rivendicazione del trono di Francia, perch\u00e9 discendono da Ges\u00f9 Cristo e dalla Maddalena."}
{"id": "113546", "revid": "125215963", "url": "https://it.wikipedia.org/wiki?curid=113546", "title": "Tireotossicosi", "text": "La tireotossicosi \u00e8 una condizione in cui vi \u00e8 un eccesso di ormoni tiroidei nell'organismo.\nTipologia.\nSe la tireotossicosi \u00e8 dovuta a un reale aumento di funzione della ghiandola tiroide, allora si parla di ipertiroidismo, e in questo caso vi sar\u00e0 un'aumentata captazione del radioiodio da parte della ghiandola tiroidea, ben osservabile mediante il test standard della captazione del radioiodio (detto RAIU). Le due forme pi\u00f9 frequenti di ipertiroidismo sono il morbo di Basedow (detto anche morbo di Graves nella letteratura anglosassone), e il gozzo nodulare tossico (uninodulare o multinodulare).\nViceversa, se l'aumento degli ormoni tiroidei non \u00e8 dovuto a un'aumentata funzionalit\u00e0 della tiroide, la captazione del radioiodio \u00e8 bassa, e si parla di tireotossicosi senza ipertiroidismo. Questo pu\u00f2 avvenire, per esempio, nel caso di assunzione di dosi eccessive di ormoni tiroidei (la cosiddetta tireotossicosi factitia), oppure quando vi \u00e8 semplicemente un aumentato rilascio di ormoni da cellule tiroidee danneggiate, come si pu\u00f2 osservare in diverse forme di tiroidite.\nNella maggior parte delle forme di tireotossicosi, il valore di ormone tireostimolante (TSH) \u00e8 basso, in quanto l'eccesso di ormoni tiroidei in circolo inibisce il normale rilascio del TSH da parte della ghiandola ipofisi (la quale a sua volta \u00e8 il principale regolatore, in condizioni fisiologiche della secrezione ormonale tiroidea). Fa eccezione l'ipertiroidismo centrale, o secondario, condizione molto rara dovuta spesso a un adenoma ipofisario che secerne un eccesso di TSH, il che stimola la tiroide a produrre eccessive quantit\u00e0 di ormoni tiroidei.\nClinica.\nQuesto si associa a una serie di sintomi e segni, fra i quali:"}
{"id": "113549", "revid": "212348", "url": "https://it.wikipedia.org/wiki?curid=113549", "title": "Musical", "text": "Il musical \u00e8 un genere di rappresentazione teatrale e cinematografica, nato e sviluppatosi negli Stati Uniti d'America tra l'Ottocento e il Novecento. Un suo corrispondente in Italia \u00e8 la commedia musicale, con cui condivide l'uso di pi\u00f9 tecniche espressive e comunicative insieme. L'azione viene portata avanti sulla scena non solo dalla recitazione, ma anche dalla musica, dal canto e dalla danza che fluiscono in modo spontaneo e naturale, senza che risulti pesante o eccessivo.\nCaratteristiche.\nIl musical \u00e8 uno spettacolo derivato dall'operetta europea e adattato al gusto e al costume statunitensi. Questo spettacolo \u00e8 costituito da una commedia, in genere brillante e di ambientazione americana, nella quale sono presenti brani che appartengono ai generi della musica leggera, del jazz, o derivano dall'opera lirica e dal balletto. Tutti questi linguaggi sono uniti tra loro grazie a una orchestrazione elegante e perfetta. Nel musical non c'\u00e8 fusione tra i diversi linguaggi, che vi compaiono invece affiancati in una compresenza ben integrata e armonizzata.\nIn questo genere ogni particolare risulta indispensabile per la riuscita dello spettacolo, dai costumi dalla scenografia includendo regia, coreografie e luci senza dimenticare gli attori (chiamati performers) che devono essere in grado di comunicare emozioni ricorrendo, spesso contemporaneamente, a discipline come la recitazione, la danza e il canto.\nIl musical inoltre va attentamente distinto dal teatrodanza: quest'ultimo, infatti, \u00e8 un fenomeno non solo pi\u00f9 recente, propriamente novecentesco, ma concettualmente pi\u00f9 avanzato e di maggiore complessit\u00e0 estetico-linguistica.\nStoria.\nSi pu\u00f2 affermare che il musical nasce il 12 settembre 1866, giorno in cui negli Stati Uniti d'America viene messa in scena per la prima volta un'opera (\"The Black Crook\") nata dall'unione fra una compagnia di ballo e canto importata dall'Europa, con una compagnia di prosa. Questa collaborazione deriva dal fatto che la prima era rimasta senza un teatro in cui esibirsi mentre la seconda era alle prese con una produzione che si stava rivelando assai pi\u00f9 costosa del previsto. Superate le difficolt\u00e0 economiche e organizzative ci fu la prima dello spettacolo che si svolse al Niblo's Garden Theatre (USA).\nIl musical aveva quindi origine dai ceti popolari della societ\u00e0 americana, in cui vi erano numerosi gruppi di immigrati appartenenti ad etnie differenti, e si sviluppa come una forma di teatro rivolta alle masse e a un pubblico molto variegato. La sua struttura ed il suo stile permette allo spettatore di poter seguire lo spettacolo come nel vaudeville (teatro di variet\u00e0), risultando pi\u00f9 scorrevole e di pi\u00f9 semplice comprensione rispetto alla prosa tradizionale. La bravura degli attori, la grazia delle ballerine, la capacit\u00e0 nel canto: sono queste le caratteristiche che hanno permesso la nascita e lo sviluppo di questa forma di spettacolo. Partendo da New York e Broadway, nasce una tradizione che si diffonder\u00e0 a macchia d'olio, portando la cultura del musical per le grandi e piccole citt\u00e0 degli Stati Uniti.\nGli spettacoli statunitensi di musical verranno portati successivamente in altre citt\u00e0 d'Europa, e per farli conoscere ai paesi di lingua non inglese in alcuni casi si \u00e8 ricorso alla traduzione dei testi, in altri sono stati utilizzati sottotitoli, mantenendone meglio la peculiarit\u00e0. Versioni cinematografiche di Hollywood, hanno contribuito alla maggiore conoscenza e popolarit\u00e0 di questo genere. \nProduzioni iniziano negli anni '50 anche in altri paesi, spesso con peculiarit\u00e0 locali. In Inghilterra si hanno \"The Boyfriend\" (1954) di Sandy Wilson e \"Oliver!\" (1960) di Lionel Bart. In Francia \"Irma la douce\" di Alexandre Breffort con musiche di Marguerite Monnot.\nIn Italia, per iniziativa degli sceneggiatori, registi e produttori Garinei e Giovannini nasce, e rapidamente prevale sulla gi\u00e0 diffusa rivista, una forma di teatro musicale simile al musical ma con caratteristiche specifiche che la differenziano, la commedia musicale."}
{"id": "113553", "revid": "729019", "url": "https://it.wikipedia.org/wiki?curid=113553", "title": "Battaglia di Nahrawan", "text": "Nahraw\u00e0n era il nome di un ponte che attraversava un canale a est del fiume Tigri, tra Baghdad e la futura Wasit, presso cui ebbe luogo il 17 luglio 658 il massacro operato da califfo \u02bfAl\u012b ibn Ab\u012b \u1e6c\u0101lib ai danni dei dissidenti kharigiti, che lo avevano abbandonato in occasione della battaglia di Siffin.\nPi\u00f9 che di battaglia (i cronisti arabi preferiscono parlare di \"Giornata di Nahraw\u0101n\", ossia \"Yawm Nahraw\u0101n\") si tratt\u00f2 d'un eccidio, visto che a cadere fra i kharigiti furono ben 2400 persone su un totale di 2800, mentre assai pochi morti vi furono nei ranghi califfali.\nL'accaduto rese irreversibile quel primo scisma e sar\u00e0 proprio un kharigita, 'Abd al-Rahm\u00e0n ibn Muljam - che voleva vendicare la morte di sua moglie, di amici e parenti caduti a Nahraw\u00e0n - ad assassinare nel febbraio del 661 il califfo \u02bfAl\u012b a Kufa."}
{"id": "113557", "revid": "599013", "url": "https://it.wikipedia.org/wiki?curid=113557", "title": "Denis Marconato", "text": "Carriera.\n\u00c8 originario di San Trovaso, frazione di Preganziol alle porte di Treviso. Nel 1990 la madre lo accompagna in palestra a fare attivit\u00e0 sportiva, dove viene notato dai dirigenti della Benetton Pallacanestro Treviso e subito reclutato nel settore giovanile.\nNei campionati giovanili vanta un titolo allievi (1991), un titolo cadetti (1992) ed uno juniores (1994). Nel 1994 ha giocato anche con la nazionale Under-20 e, nel 1996, agli europei di Istanbul \u00e8 stato uno dei punti di forza dell'Under-22. Dal 1995-96 \u00e8 stato solitamente convocato nella Nazionale maggiore.\nNel 1993-94 esordisce in campionato con la maglia della Benetton Basket. Nel 1994-95, come decimo uomo, viene impiegato poco e l'anno seguente \u00e8 girato in prestito al Petrarca Padova, dove esplode a livello agonistico.\nTerminato il prestito, nel campionato 1996-97 ritorna a Treviso e viene inserito nelle rotazioni dei lunghi dal coach Mike D'Antoni, che premia il suo morbido tiro da sotto e le sue doti di saper giocare sia fronte che spalle a canestro; sar\u00e0 decisivo nei play-off di quell'anno, culminati con la conquista del suo primo scudetto personale, dove risulta il miglior rimbalzista.\nSalta i Mondiali dell'estate 1998, ma si ripresenta in piena forma nella stagione 1998-99, diventando una delle pedine fondamentali del gioco di coach \u017deljko Obradovi\u0107 (memorabile la grande stoppata in gara cinque di semifinale play-off ad Art\u016bras Karni\u0161ovas della Fortitudo Bologna).\nViene eletto MVP delle final eight della Coppa Italia 2000, svoltesi a Reggio Calabria. Con Treviso vince poi altri due scudetti (2002 e 2003), quattro coppe Italia (2000, 2003, 2004 e 2005) e al suo attivo colleziona anche due partecipazioni alle final four di Eurolega (2002 e 2003).\nDiventa uno dei pilastri della Nazionale, con cui conquista l'argento agli Europei del 1997, l'oro agli Europei del 1999, il bronzo agli Europei del 2003 e l'entusiasmante argento alle Olimpiadi di Atene 2004.\nNel 2003 partecipa all'NBA Summer League con i Washington Wizards. Nell'estate 2005 abbandona la Benetton per passare agli spagnoli del Barcellona.\nA seguito dell'estromissione degli azzurri dalle Olimpiadi di Pechino, avvenuta con il disastroso nono posto all'Europeo del 2007, e la conseguente linea di rinnovamento imposta dal coach Carlo Recalcati, Marconato viene escluso dalla Nazionale.\nDopo tre anni in maglia blaugrana, durante i quali vince una Coppa del Re, disputa il campionato 2008-09 con i baschi del San Sebasti\u00e1n.\nVerso la fine della stagione 2008-09, rientra in Italia per giocare i playoff con l'Olimpia Milano, contribuendo al raggiungimento della finale, persa per\u00f2 in malo modo contro Siena per 4-0, con un'umiliante gara-4 in casa in cui gli avversari dominano fin dall'inizio.\nPer il campionato 2009-10 viene ingaggiato dai campioni d'Italia in carica della Mens Sana Siena. Durante la stagione viene impiegato poco e vince scudetto, coppa Italia e supercoppa Italiana.\nNell'estate del 2010 trova l'accordo con la Pallacanestro Cant\u00f9, e d\u00e0 un ottimo apporto al raggiungimento della finale persa con Siena. I brianzoli non avevano pi\u00f9 raggiunto tale traguardo dal campionato vinto nel 1980-81. Viene confermato anche per la stagione 2011-12, in cui la compagine brianzola viene eliminata ai quarti di finale dei play-off dalla Scavolini Siviglia Pesaro. Al termine della stagione, Cant\u00f9 annuncia un profondo rinnovamento della formazione e non rinnova il contratto di Denis.\nNel mese di agosto 2012 viene aggregato, soltanto per gli allenamenti, all'Olimpia Milano, mentre il 26 settembre 2012 firma per una stagione per la Reyer Venezia.\nDurante la stagione successiva, il 7 dicembre 2013, torna a Treviso per giocare nella quarta serie nazionale nella Treviso Basket 2012, che aveva raccolto l'eredit\u00e0 della precedente Pallacanestro Treviso come principale squadra cittadina. Il 2 gennaio 2014 fa ritorno alla Pallacanestro Cant\u00f9 per sostituire l'infortunato Marco Cusin, esercitando l'opzione che gli consentiva di lasciare Treviso in caso di chiamata di un club di Serie A.\nDopo un periodo di prova, nel gennaio del 2015, viene ingaggiato dalla Team Basket Montichiari, formazione militante in Serie B.\nIl 13 agosto 2015 firma per la ritornando, cos\u00ec, a calcare i parquet della Serie A, scendendo per\u00f2 in campo solo in un'occasione per un paio di minuti.\nIl 13 giugno 2017, a 42 anni, dopo una stagione trascorsa nello staff tecnico dell'Under-20 e Under-18 della Benetton Treviso, annuncia ufficialmente il suo ritiro definitivo dall'attivit\u00e0 di giocatore."}
{"id": "113563", "revid": "260676", "url": "https://it.wikipedia.org/wiki?curid=113563", "title": "Lingua sami di Akkala", "text": "La lingua sami di Akkala era una lingua sami parlata in Russia.\nClassificazione.\nIl sami di Akkala \u00e8 una lingua uralica, facente parte delle lingue sami orientali.\nStoria.\nL'ultima locutrice conosciuta di tale lingua, Marja Sergina, \u00e8 morta il 29 dicembre 2003, rendendo la lingua estinta."}
{"id": "113564", "revid": "767487", "url": "https://it.wikipedia.org/wiki?curid=113564", "title": "Lingua sami di Ter", "text": "La lingua sami di Ter \u00e8 una lingua sami parlata in Russia.\nDistribuzione geografica.\nLa lingua sami di Ter risulta parlata da 2 persone in Russia. \u00c8 attualmente la lingua meno diffusa al mondo.\nStoria.\nVerso la fine del XIX secolo, c'erano sei villaggi Sami di Ter nella parte orientale della penisola di Kola, con una popolazione totale di circa 450 persone. Nel 2004 erano rimasti soltanto 10 parlanti.\nClassificazione.\nLa lingua sami di Ter fa parte delle lingue sami orientali."}
{"id": "113565", "revid": "74801", "url": "https://it.wikipedia.org/wiki?curid=113565", "title": "Mildred Harris", "text": "Fin da bambina, dal 1912 ebbe un'intensa carriera di attrice. Fu la prima moglie di Charlie Chaplin, dal 1918 al 1920.\nBiografia.\nNata in Wyoming, Mildred Harris incominci\u00f2 la sua carriera cinematografica all'et\u00e0 di undici anni in una lunga serie di cortometraggi della Vitagraph che spesso la vedevano assieme a un altro attore bambino, Paul Willis. A tredici anni interpret\u00f2 il ruolo di \"Fluff\" in \"The Magic Cloak of Oz\" (1914) e di \"Button-Bright\" in \"His Majesty, the Scarecrow of Oz\" (1914), due dei primi film ispirati al ciclo di racconti di L. Frank Baum sul Paese di Oz. Nel 1916 ebbe una piccola parte nel film \"Intolerance\" di David Wark Griffith.\nL'occasione della sua vita le si present\u00f2 nei primi mesi del 1918, allorch\u00e9, ancora sedicenne, fece la conoscenza di Charlie Chaplin (all'epoca impegnato nella lavorazione di uno dei suoi pi\u00f9 grandi successi, \"Charlot soldato\"), incontrato a un party in casa di Samuel Goldwyn. Non particolarmente alta, di statura per 49 chilogrammi di peso, occhi azzurri, contornati da una cascata di capelli castano chiari, dal fascino notevole ancorch\u00e9 acerbo e infantile, incant\u00f2 Chaplin, particolarmente sensibile a quel tipo di fascino. Incoraggiata anche dalla madre, impiegata agli studios, Mildred non doveva certo ignorare il fatto che il ventinovenne Chaplin fosse lo scapolo pi\u00f9 desiderato e il miglior partito della Hollywood del periodo.\nLe voci di un loro fidanzamento e di un probabile matrimonio si susseguirono per tutta l'estate di quell'anno e puntualmente smentite dalla coppia, finch\u00e9 Mildred, appena terminato il film di Chaplin allora in lavorazione, annunci\u00f2 di essere in attesa di un bambino da lui, costringendolo a prendere posizione per evitare il sicuro scandalo che la stampa stava gi\u00e0 pregustando. Con discrezione, per quanto la notoriet\u00e0 dei personaggi lo consentisse, il segretario personale di Chaplin organizz\u00f2 le nozze civili, celebrate il 23 settembre 1918, senza troppa convinzione da parte dello sposo.\nL'allora primadonna della troupe di Chaplin, Edna Purviance, da anni coinvolta con lui in una relazione affettiva, apprese dal giornale del giorno successivo del matrimonio tra Mildred e il suo \"boyfriend\", incassando con apparente disinvoltura il colpo, almeno pubblicamente, continuando comunque il rapporto professionale.\nMildred ment\u00ec sulla sua presunta gravidanza; il loro bambino, Norman Spencer, non nascer\u00e0 che il 7 luglio 1919 e con gravi malformazioni che gli concederanno solo tre giorni di vita. Il matrimonio non rappresent\u00f2 un periodo felice per Chaplin: egli considerava Mildred non esattamente quella che si dice \"una mente brillante\"; d'altra parte, Mildred accusava Charlie di crudelt\u00e0 mentale, asserendo non avere tempo e pensieri altro che per il lavoro. Lui l'accus\u00f2 anche di tradimento e di intrattenere un'equivoca relazione con la star teatrale e poi stella del cinema muto russa, Alla Nazimova.\nIl matrimonio con Chaplin procur\u00f2 alla Harris un'indubbia pubblicit\u00e0 e il suo cachet ne trasse profitto dai contratti cinematografici che le furono sottoposti, ma i rapporti tra la coppia si deteriorano presto: nel novembre del 1920 sottoscrissero il divorzio, ponendo fine alla sequela di atti legali che i rispettivi avvocati diligentemente si premuravano di compilare ora per le richieste dell'una, ora per le concessioni o dinieghi dell'altro. Chaplin pavent\u00f2 anche di poter perdere il film che aveva appena finito di girare, temendo il blocco o la contestazione dei beni nella causa contestuale, vedendosi costretto a nascondere i negativi originali dell'opera e terminarne il montaggio in incognito spostandosi da un albergo all'altro; il mondo lo conoscer\u00e0 l'anno successivo (1921) come \"Il monello\", uno dei suoi capolavori.\nMildred Harris continu\u00f2 la carriera artistica ancora per diversi anni, principalmente nel cinema muto, ma non solo, raggiungendo complessivamente la ragguardevole cifra di centoventi film all'attivo; recit\u00f2 anche nel \"vaudeville\", ma la dipendenza dall'alcool ne compromise la qualit\u00e0 e ne min\u00f2 la salute. Dopo aver contratto altri due matrimoni, mor\u00ec a causa di una polmonite il 20 luglio 1944. Riposa presso l'Hollywood Forever Memorial Cemetery, Los Angeles.\nCitazioni nei media.\nMilla Jovovich ne interpret\u00f2 il personaggio nel film biografico \"Charlot\" (1992) per la regia di Richard Attenborough."}
{"id": "113567", "revid": "536103", "url": "https://it.wikipedia.org/wiki?curid=113567", "title": "Corel Corporation", "text": "Corel Corporation \u00e8 una software house con sede a Ottawa.\n\u00c8 stata fondata da Michael Cowpland nel 1985, con l'intenzione di realizzare un laboratorio di ricerche (\"Corel\" \u00e8 l'abbreviazione di \"COwpland REsearch Laboratory\"). In un primo tempo la compagnia conobbe un buon successo nel settore informatico durante il boom economico degli anni novanta con Corel Draw, e divent\u00f2 per un periodo la pi\u00f9 grande azienda canadese di software. Corel arricch\u00ec molti che investirono nella societ\u00e0 ai suoi esordi, ma questa forte crescita non dur\u00f2 a lungo. La societ\u00e0 entr\u00f2 in competizione con Microsoft dopo l'acquisizione del software WordPerfect nel 1996, ma perse la sfida e fu costretta a licenziare molti dipendenti. Cowpland fu indagato dalle autorit\u00e0 dell'Ontario per insider trading.\nDescrizione.\nParlando dell'acquisizione di WordPerfect, Cowpland disse che WordPerfect avrebbe potuto diventare una \"Pepsi contro la Coca Cola della Microsoft\". Questa era una classica prospettiva di mercato ma fall\u00ec forse anche a causa della mancanza di esperienza di Cowpland nell'industria del software. Diversamente dal settore alimentare, i software dipendono fortemente dalla compatibilit\u00e0 con altri prodotti, cosa che avvantaggiava fortemente Microsoft nella competizione. Anche se WordPerfect fosse stato nettamente migliore e avesse adottato una forte campagna di vendita, sarebbe stata comunque necessaria una valida ragione per indurre gli utenti di Microsoft Word a cambiare software, dato che questi cercavano una compatibilit\u00e0 con software analoghi gi\u00e0 esistenti. Corel inoltre fu danneggiata dalla vendita di copie di Microsoft Word abbinata a nuovi PC, una strategia che erose una grandissima parte della quota di mercato di WordPerfect. Anche Corel forniva il suo prodotto con macchine nuove ma faceva pagare alle ditte di hardware un prezzo molto basso per i suoi software bundled.\nL'acquisizione di WordPerfect cambi\u00f2 la natura stessa di Corel. Mentre Adobe \u00e8 sempre rimasta nel settore del software grafico e per pubblicazioni, con questa operazione Corel usc\u00ec da questa sfera del mercato. Una massiccia uscita quasi simultanea di nuovi progetti come Corel Video, Barista (un suite per l'ufficio basata su Java), Corel Computer, e Corel Linux, aliment\u00f2 le speculazione che l'azienda stesse cercando di reinventarsi ma che non fosse sicura sulla strada da seguire, e che stesse tentando di vedere quale dei prodotti avrebbe avuto successo sul mercato.\nCowpland lasci\u00f2 la societ\u00e0 nell'agosto 2000 e un nuovo direttivo cerc\u00f2 immediatamente di stabilizzare le operazioni, promettendo di riportare l'azienda sul suo settore di mercato iniziale.\nUn ambizioso tentativo di risollevare le sorti dei prodotti introdotto dal nuovo presidente Derek Burney (con l'aiuto di consulenti della McKinsey &amp; Company) fall\u00ec nel giro di alcuni mesi. Burney annunci\u00f2, con molta enfasi, che la linea dei prodotti Corel sarebbe stata suddivisa in cinque differenti marchi. Alcuni mesi dopo il numero di nuovi marchi fu ridotto a tre (DeepWhite, Procreate e Corel), infine dopo un lungo periodo di attesa e ingenti spese la societ\u00e0 decise infine di continuare ad utilizzare solo il marchio \"Corel\".\nNell'ottobre 2000, Corel annunci\u00f2 che avrebbe formato un'\"alleanza strategica\" con Microsoft e che la societ\u00e0 statunitense avrebbe investito $135 milioni in Corel.\nNell'agosto 2003, Corel fu completamente acquistata da Vector Capital, un investitore di venture capital, per un prezzo sorprendentemente basso di $1 per azione. La societ\u00e0 si ritir\u00f2 dal NASDAQ e dalla borsa di Toronto.\nNel marzo 2005 Corel annunci\u00f2 che il Dipartimento di Giustizia degli Stati Uniti aveva acquistato 50.000 licenze di WordPerfect (che si aggiungevano ai 20 milioni di utenti mondiali) e che gli utenti di WordPerfect crescevano al ritmo di 4 milioni all'anno grazie alle vendite di prodotti in bundle con i PC Dell. Corel sostiene che WordPerfect \u00e8 l'unica alternativa reale a Microsoft Office con vendite 70 volte superiori a quelle di Lotus SmartSuite e 300 volte maggiori di StarOffice della Sun Microsystems.\nNel luglio 2012 Corel Corporation acquisisce dalla Avid Technology sia la Pinnacle Systems e il suo prodotto di punta, Pinnacle Studio, che Avid Studio, inserendo questi prodotto nel proprio catalogo.\nNel 2019 viene acquisita da Kohlberg Kravis Roberts per oltre 1 miliardo di dollari."}
{"id": "113568", "revid": "124530560", "url": "https://it.wikipedia.org/wiki?curid=113568", "title": "Pietro Novelli", "text": "Biografia.\nGiovan Pietro, nome completo di battesimo, \u00e8 il quartogenito di Pietro Antonio Novelli, anch'egli apprezzato pittore. Si form\u00f2 presso la bottega del padre a Monreale. Il giovane Pietro svolge il suo apprendistato presso il nobile Carlo Maria Ventimiglia, matematico e maestro delle scienze. Il suo percorso umano e artistico, sviluppatosi nell'arco di pochi decenni nei quali si attu\u00f2 il passaggio dal tardo manierismo alla prima grande stagione del barocco. Oltre all'attivit\u00e0 di pittore che gli valse l'appellativo da parte di autorevoli critici stranieri di \"Raffaello di Sicilia\" o il \"Van Dyck siciliano\", fu anche incisore, architetto e ingegnere militare per il biennio 1643 - 1645 a Milazzo.\nNovelli riesce costantemente a rinnovare il proprio stile, seguendo gli stimoli che gli vengono offerti attraverso la conoscenza, diretta o mediata, degli esiti della cultura artistica dei suoi tempi. Infatti sub\u00ec a Palermo l'influenza dei dipinti di scuola genovese presenti nell'Oratorio di Santo Stefano Protomartire al Monte di Piet\u00e0 e dell\"'Adorazione dei Pastori\" di Caravaggio dell'Oratorio di San Lorenzo. Furono anche forti le influenze dei pittori fiamminghi presenti all'epoca a Palermo, come per esempio Antoon van Dyck che soggiorn\u00f2 nella capitale siciliana nel 1624.\nNel 1623, sposa Costanza di Adamo, ha due figli, ma il maschio (Antonio Geminiano detto Pietro Antonio) mor\u00ec in giovane et\u00e0. La figlia, Rosalia, nata nel 1628, si rivela discepolo tanto fedele al modello paterno, da poter essere confusa con lui, per l'attribuzione di certe opere. Nel 1624, quando la peste affligge tutta la citt\u00e0, Pietro accede autorevolmente alla sua breve ma intensa carriera.\nI viaggi di Novelli ebbero una grande importanza nell'evoluzione della sua pittura. Visit\u00f2 Roma tra il 1622 e il 1625, dove ebbe modo di studiare i maggiori pittori del Rinascimento. Nel corso di un viaggio a Napoli nel 1630, vide le opere di Jusepe de Ribera e di alcuni pittori naturalisti napoletani che lo incoraggiarono a sviluppare una pittura pi\u00f9 realistica.\nNegli anni della sua maturit\u00e0, vicer\u00e9, aristocratici, esponenti della borghesia emergente, chiese, conventi, monasteri, ville, compagnie, confraternite e congregazioni, a Palermo come in altri centri della Sicilia e fuori, fanno a gara per possedere un Novelli. Per prevenire e combattere i frequenti attacchi barbareschi di corsari e pirati, all'acuirsi delle tensioni tra Filippo IV e i regnanti degli altri stati europei circa il predominio nel Mar Mediterraneo, \u00e8 chiamato a ricoprire a partire dal 20 gennaio 1643, la carica di ingegnere civile e militare del Regno su nomina del vicer\u00e9 di Sicilia Giovanni Alfonso Enriquez de Cabrera, conte di Modica, per la cui entrata a Palermo realizz\u00f2 l'arco trionfale il 16 giugno 1641. Il 21 settembre 1644 ottenne anche la carica di ingegnere e architetto cittadino per nomina del senato di Palermo, succedendo al defunto Vincenzo Tedeschi. Tali incarichi ne riconoscono definitivamente genio e fama, mentre i suoi contemporanei, seguendo l'uso del tempo, si spingono a suggerire azzardati paragoni con Apelle o con Michelangelo.\nMuore cinque giorni dopo nei moti rivoltosi di Palermo del 22 agosto 1647, dove combatteva a fianco dell'amico Giuseppe D'Alesi, e trov\u00f2 sepoltura nel cimitero dei frati in San Domenico.\nNel 1788, ad un secolo e mezzo di distanza dalla sua morte, il pittore classicista padre Fedele da San Biagio a proposito delle opere di Novelli scriver\u00e0: \n\"\"Quando le veggo e le considero, rimango sorpreso, e non saprei staccarmene. Resto come incantato di quelle teste dipinte, disegnate, e impastate all'ultima sottigliezza, all'ultimo gusto, e all'ultima perfezione, sin dove pu\u00f2 giungere l'arte\". \nNel 1828, ad opera del suo biografo Agostino Gallo, un suo busto firmato da Valerio Villareale \u00e8 posto nella chiesa di San Domenico, il \"pantheon\" di Sicilia.\nOltre un centinaio di opere, tra dipinti e affreschi, a soggetto religioso o laico, gli vengono oggi concordemente riconosciuti, insieme ad altrettanti disegni. Numerose sue opere, dipinti e disegni, sono esposte oggi presso la Galleria Regionale di Sicilia di Palazzo Abatellis a Palermo."}
{"id": "113569", "revid": "599013", "url": "https://it.wikipedia.org/wiki?curid=113569", "title": "Molla", "text": "Una molla \u00e8 un corpo capace di allungarsi se gli viene applicata una determinata forza, e in seguito tornare alla propria forma naturale. \u00c8 un oggetto di tipo elastico, generalmente fabbricato in acciaio, usato e ottimizzato per accumulare energia meccanica. Nella meccanica classica, la molla \"ideale\" viene adottata per lo studio dell'oscillatore armonico.\nStoria.\nLe molle appaiono intorno al XV secolo in lucchetti e orologi.\nSostituendo il sistema di pesi che normalmente faceva funzionare gli orologi, con un meccanismo di carica a molla, gli orologiai furono in grado di realizzare strumenti portabili e affidabili. Taqi al-Din realizz\u00f2 nel 1559 un orologio astronomico a molla.\nNel 1676 il fisico inglese Robert Hooke scopr\u00ec una relazione funzionale adatta a schematizzare l'azione della molla, ovvero che la forza esercitata \u00e8 proporzionale alla sua estensione: \"\"Ut tensio, sic vis\" che significa \"come l'estensione, cos\u00ec la forza\"\". Questa relazione va sotto il nome di Legge di Hooke.\nLa molla nel Codice di Madrid.\nNel Codice di Madrid I di Leonardo da Vinci, risalente alla fine del XV secolo, viene previsto l'utilizzo di una molla come elemento elastico.\nNel Codice Madrid, Leonardo disegna e studia numerosissimi meccanismi per ottenere diversi tipi di moto, spesso senza uno scopo specifico e solo per esplorare le possibilit\u00e0 della scienza meccanica. Sono studi di macchine semplici, evoluzioni o modi diversi per ottenere lo sviluppo e la trasmissione del moto.\nAlcuni di questi meccanismi sono:\nNella quarta pagina del manoscritto si incontra il primo sistema con motore che si avvale dell'utilizzo di molle: il motore a molla con trasmissione elicoidale.\nQuesto meccanismo parte dal presupposto che una molla carica ceda il massimo della forza all'inizio e, mentre si scarica, diventi sempre pi\u00f9 debole. Tale forza viene definita dal valore di rigidezza \"R\", espresso come forza/spazio. \nLo scopo finale \u00e8 quindi quello di rendere lineare e costante tale cessione d'energia.\nLa particolare tipologia di molla, progettata da Leonardo per questa applicazione, viene tutt'oggi ampiamente utilizzata (ad esempio in serrande, maniglie e trapani a colonna) e viene ancora denominata \"molla a spirale d'Archimede\", in quanto basata proprio sul concetto archimedeo.\nDescrizione.\nCaratteristiche.\nLa molla, a seconda delle sue caratteristiche costruttive, pu\u00f2 avere un comportamento differente, esattamente come raffigurato nell'immagine. Questo perch\u00e9 a seconda dell'impiego le caratteristiche della molla devono essere differenti. Negli orologi a molla o orologi a bilanciere, questa deve avere una costanza elevata della sua forza, che si ottiene con una molla a spirale, che per la gran parte della sua compressione intermedia ha una forza quasi costante.\nIn altre applicazioni quali le sospensioni si ha una caratteristica lineare grazie a molle elicoidali o a torsione, oppure progressiva grazie a molle elicoidali coniche o cilindriche a passo variabile (progressive graduali) o elicoidali cilindriche a doppio passo (progressive a multi-linearit\u00e0). Queste caratteristiche, oltre ad essere intrinseche della molla, si possono ricreare o modificare tramite leveraggi o sistemi particolari.\nAlcune applicazioni invece richiedono una caratteristica degressiva, come il serraggio dei bulloni o il tensionamento di un cuscinetto, per questo si utilizzano le molle a tazza che possono avere questa caratteristica, oltre ad avere un ingombro ridotto, ma possono avere anche una caratteristica esponenziale, lineare, degressivo-esponenziale, degressivo-costante-esponenziale o degressivo-regressivo-esponenziale a seconda della costruzione della stessa, in particolare dell'altezza e dello spessore.\nAlcune molle, come nel caso delle molle ad onda (o Wave Spring), hanno come peculiarit\u00e0 l'ingombro ridotto: in molti casi vengono usate per sostituire le molle elicoidali. Vengono applicate anche per garantire la tenuta nel motore wankel, permettendo la funzionalit\u00e0 dei segmenti.\nTeoria.\nIl motivo fisico microscopico per il quale la molla accumula energia potenziale \u00e8 lo stiramento dei legami intermolecolari, mentre il suo comportamento macroscopico \u00e8 definito per molti materiali dalla legge di Hooke, la quale afferma che l'allungamento di un corpo elastico \u00e8 direttamente proporzionale alla forza di trazione applicata. Allo stesso modo, la contrazione \u00e8 proporzionale alla forza di compressione.\nQuanto sopra vale entro il limite di deformazione elastica, definito come il limite di forza massima applicata, entro il quale il corpo elastico, rilasciato, ritorna alle sue dimensioni precedenti all'applicazione della forza; oltre questo limite, i legami atomici si rompono e si riconfigurano diversamente: la molla perci\u00f2 rimane deformata. In vari materiali questo limite non \u00e8 definito con precisione e si hanno fenomeni di deformazione con l'uso ripetuto (invecchiamento): in questi casi la legge di Hooke non \u00e8 rispettata.\nMateriali.\nLa molla a seconda delle applicazioni pu\u00f2 essere realizzata in vari materiali:"}
{"id": "113570", "revid": "1670527", "url": "https://it.wikipedia.org/wiki?curid=113570", "title": "Philips", "text": "Philips (il nome completo \u00e8 Koninklijke Philips N.V.) \u00e8 un'azienda multinazionale olandese fondata nel 1891 ad Eindhoven e con sede legale ad Amsterdam. Philips \u00e8 un'azienda leader nel settore dell\u2019Health Technology, focalizzata sul miglioramento della salute e del benessere delle persone e sulla possibilit\u00e0 di ottenere risultati significativi in tutto l\u2019iter di cura, il cosiddetto Continuum of Care, dalla promozione di stili di vita sani alla prevenzione, dalla diagnosi al trattamento, fino all'assistenza domiciliare. Philips utilizza tecnologie all\u2019avanguardia e mette a disposizione le proprie competenze cliniche, oltre che la conoscenza di clienti e consumatori, per offrire soluzioni integrate e per rendere il mondo pi\u00f9 sano e sostenibile attraverso l\u2019innovazione.\n\u00c8 quotata all'Euronext di Amsterdam e al NYSE di New York.\nStoria.\nLa sua fondazione risale al 1891 ad opera di Gerard Philips e di suo padre Frederik. Quattro anni dopo, fa il suo ingresso in azienda Anton Philips, fratello di Gerard. La produzione iniziale della societ\u00e0 fu di lampadine elettriche in uno stabilimento di Eindhoven che oggi \u00e8 stato trasformato in museo.\nL'azienda crebbe rapidamente nel corso dei primi decenni del Novecento, e nel 1910 fu gi\u00e0 la prima azienda olandese per dimensioni, importanza e per organico, costituito da oltre lavoratori. Successivamente si specializz\u00f2 nella produzione di apparecchi elettromedicali, e nel 1918 present\u00f2 il primo tubo a raggi X.\nGli anni venti videro Philips specializzarsi nel settore della radiodiffusione, con l'avvio della produzione di apparecchi radiofonici nel 1927. Per la necessit\u00e0 di valvole termoioniche (e di altri componenti), instaur\u00f2 una collaborazione con il produttore inglese Mullard. L'azienda olandese ottenne un successo immediato, riuscendo a vendere entro il 1932 oltre un milione di apparecchi radio, e divenire il primo produttore mondiale. Questi risultati contribuirono a far espandere la societ\u00e0, che gi\u00e0 in quel periodo contava numerose filiali commerciali in tutta Europa e un organico di oltre dipendenti, ma la prima vera innovazione arriv\u00f2 nel 1939 con l'inizio della produzione dei rasoi elettrici \"Philishave\".\nIl 9 maggio 1940 il direttore della Philips fu informato che la Germania aveva invaso i Paesi Bassi e, dopo essersi trasferito negli USA con una ingente quantit\u00e0 di fondi, riusc\u00ec poi a trasferire l'azienda nelle Antille olandesi. Finita la guerra la sede aziendale fu riportata ad Eindhoven.\nMolti pensano che la Philips fornisse ai nazisti un contributo sia alla progettazione delle armi sia di materiali per la costruzione delle stesse, ma non vi \u00e8 evidenza storica di una collaborazione attiva; la sede della Philips fu comunque bombardata dagli Alleati che, con tale bombardamento, si ripromettevano di rallentare lo sviluppo delle armi naziste. Va anche detto che alcuni membri della famiglia Philips rimasti in Olanda durante il conflitto (e tra questi, in particolare, Frits Philips) salvarono la vita a 382 ebrei che lavoravano nell'azienda, sostenendo l'indispensabilit\u00e0 del lavoro di tali operai per la produzione aziendale. Per tale atto Frits fu insignito, nel 1996, dall'allora ambasciatore israeliano, dell'onorificenza di Giusto tra le nazioni.\nNel secondo dopoguerra arrivarono altri successi, come la produzione dei primi televisori (di cui l'azienda aveva gi\u00e0 avviato sperimentazioni nel 1925), il lancio delle musicassette del 1963 e la produzione del primo circuito integrato nel 1965.\nNel corso degli anni settanta e ottanta, la societ\u00e0 effettu\u00f2 una serie di acquisizioni di altre aziende nell'ambito dell'elettronica e della microelettronica, come le statunitensi Magnavox nel 1974, Signetics nel 1975, Philco nel 1981, la divisione lampade di Westinghouse Electric e la Sylvania nel 1983.\nNel 1982 ha lanciato, insieme alla Sony il primo lettore di Compact disc, l'anno successivo entra nel settore delle telecomunicazioni e, con la statunitense AT&amp;T, forma una joint-venture denominata \"AT&amp;T/Philips\".\nIl 1984 per la multinazionale olandese \u00e8 l'anno dei record: in quell'anno ha realizzato un fatturato di 55 miliardi di fiorini olandesi (circa miliardi di lire dell'epoca) e venduto oltre 100 milioni di televisori. Nello stesso anno acquisisce il controllo della tedesca Grundig (in cui era entrata nel 1972 e che nel 1993 verr\u00e0 ceduta).\nNel 1988 la divisione discografica della Philips, denominata PolyGram, viene ceduta alla Seagram e poi far\u00e0 parte del gruppo Universal Music Group.\nNegli anni novanta la Philips affronta una crisi finanziaria e di fatturato. L'azienda effettua un programma di ristrutturazione, con la chiusura di 70 stabilimenti, il taglio di posti di lavoro e la cessione della divisione elettrodomestici ad altre societ\u00e0; successivamente abbandona la joint-venture con la AT&amp;T. Intorno al 1991 immette sul mercato il primo CD-i e il Video CD, ed \u00e8 tra le prime nel mondo a sviluppare la televisione ad alta definizione. Successivamente cede anche la divisione informatica.\nUno dei pochi fiaschi dell'azienda rimane quello dello standard \"V2000\" nel campo della videoregistrazione, lanciato in contemporanea con gli altri ma soccombente nei confronti del Betamax della Sony e ancor pi\u00f9 di quello ormai standard \"de facto\", il VHS della JVC.\nNel 1995, l'azienda prosegue con i piani di ristrutturazione societaria, tagliando diversi posti di lavoro e chiudendo molti impianti di produzione, ma contemporaneamente apre i primi stabilimenti in Europa Orientale, Estremo Oriente e America Latina.\nNel 1997 comincia il trasferimento della sede aziendale da Eindhoven ad Amsterdam, completato nel 2002: uno spostamento che potrebbe essere considerato un ritorno alle origini, visto che Gerard Philips - quando decise di fabbricare lampadine - viveva proprio ad Amsterdam.\nNel 1999 Philips crea una joint venture con la LG Electronics denominata \"LG Display\", inizialmente per la produzione di tubi catodici e successivamente di pannelli LCD. Di questa societ\u00e0 Philips ceder\u00e0 gradualmente le quote ai coreani, fino a quando ne uscir\u00e0 definitivamente dieci anni dopo.\nNel dicembre del 2005 la divisione produttiva dei semiconduttori viene separata dalla casa madre, assumendo nel 2006 il nome di NXP Semiconductors. Soltanto nel 2006 la multinazionale olandese comincia a migliorare i propri conti, dopo aver ceduto la divisione semiconduttori. Nello stesso anno, insieme alla Sony, lancia sul mercato il primo Blu-ray.\nNel 2006 la Philips ha lanciato il rasoio Philips Norelco Bodygroom per la rasatura del pelo corporeo maschile. L\u2019apposito sito Web e la presentazione nello show di Howard Stern hanno attirato l\u2019attenzione.\nNel 2009 Philips lancia il primo televisore LCD Full HD in formato (\"Philips Cinema 21:9 TV\"), sviluppato per la visualizzazione di contenuti cinematografici, sia in Blu-ray che in DVD. Nello stesso anno ha avviato la produzione dei televisori a tecnologia LED, ed ha anche annunciato il suo ingresso nel mercato dei \"sex toys\", con i vibratori elettrici, decisione che ha destato non poco scalpore.\nAll'inizio del 2013 Philips decide di vendere il suo segmento \"Lifestyle Entertainment\" a Funai, gi\u00e0 partner della societ\u00e0, per 150 milioni di euro. Con questa mossa Philips esce definitivamente dal mercato dell'intrattenimento domestico per dedicarsi a prodotti per l'illuminazione, salute e benessere. Funai acquisir\u00e0 il segmento audio entro il primo semestre del 2013, mentre il passaggio del segmento video impiegher\u00e0 pi\u00f9 tempo, concludendosi nel 2017.\nAlla fine di ottobre 2013, Philips risolve il suo contratto con Funai e avvia una procedura di denuncia per danni. Secondo l'Ad Frans van Houten, infatti, Funai non avrebbe rispettato gli accordi per lo sviluppo tecnologico dei prodotti, rischiando di danneggiare il marchio olandese nella competizione con i concorrenti.\nLa divisione Audio, Video e Multimedia \u00e8 della WOOX Innovations, divisione interna della Ditta olandese con 1,2 miliardi di euro annui di fatturato.\nInformazioni generali.\nPhilips \u00e8 un\u2019azienda leader nel campo della salute e dell\u2019Health Technology, il cui scopo \u00e8 quello di rendere migliore la vita delle persone, contribuendo a creare un mondo pi\u00f9 sano mediante innovazioni tecnologiche significative.\nLe divisione \"Illuminazione\" (illuminotecnica per la casa e professionale.azione) e TV sono stati ceduti tra il 2013 e il 2017 e, bench\u00e9 sia rimasto il marchio in commercio, non appartengono pi\u00f9 alla Casa Madre.\nNel 2009 il gruppo olandese contava oltre 127 stabilimenti sparsi in 29 paesi, numerose filiali commerciali in oltre 100 paesi, 7 laboratori di ricerca (in cui la societ\u00e0 \u00e8 attiva dal 1914) e detiene 48.000 brevetti registrati, 35.000 marchi registrati, 56.000 diritti di design e 3.100 domini.\nPhilips \u00e8 stata tra i principali competitor nell'illuminazione a basso consumo energetico e LED -professionale e pubblica- ad alta efficienza, dei sistemi e servizi di diagnostica per immagini e monitoraggio dei pazienti ed ha buona posizione nel mercato dei televisori e dell'elettronica di consumo in generale in Europa e nei paesi emergenti.\nPhilips in Italia.\nLa presenza di Philips in Italia risale al 1923 quando a Milano fu fondata la \"Philips Societ\u00e0 Anonima Italiana\". \nLa ditta da semplice filiale commerciale si ingrand\u00ec e rilev\u00f2 nel 1928 ad Alpignano (TO), lo stabilimento di produzione di lampadine fondato da Alessandro Cruto, trasformandolo nel primo stabilimento italiano Philips. Un altro stabilimento venne aperto a Monza nel 1958 per la produzione di cinescopi e successivamente di televisori, che rimase attivo fino al 1996, quando la multinazionale olandese a seguito di un piano di ristrutturazione aziendale, decise di chiudere l'impianto. Nel 1970, fu aperto anche uno stabilimento a Bari dedicato alla produzione di apparecchi medicali.\nIn Italia Philips ha effettuato, negli anni, alcune operazioni di acquisizione: inizialmente di due importanti aziende della provincia di Varese, la \"FIMI\" (1969), pi\u00f9 nota come Phonola, e la Ignis (1970), importante marchio italiano di elettrodomestici; nel 2009, poi, ha acquisito il controllo di Saeco, produttrice di macchine da caff\u00e8 e della \"Ilti Luce\", nell'applicazione delle tecnologie luminose LED all'architettura d'interni. A inizio 2020 la \"Ilti Luce\" viene acquisita dalla Nemo srl, anche nota come Nemo Lighting\nNel 1948 fu costruito il palazzo in piazza IV Novembre, 3 a Milano per essere la sede amministrativa di Philips Italia fino al trasferimento della stessa a Monza nel 1999. Dal 2018 la sede di Philips Italia \u00e8 ubicata in Viale Sarca 235 a Milano.\nSponsorizzazioni.\nNel campo delle sponsorizzazioni sportive, Philips partecipa attivamente alla vita del club calcistico della sua citt\u00e0, il , fondato proprio da alcuni dipendenti di tale azienda, e di cui \u00e8 stato sponsor di maglia ininterrottamente dal 1982 al 2016. Negli altri sport, in Formula 1 \u00e8 stato \"main sponsor\" della scuderia nella stagioni 2009 e 2010.\nAl villaggio dei Giochi della XVII Olimpiade era presente con 200 radioricevitori, 150 televisori, 300 rasoi elettrici, 100 lampade Infraphil a raggi infrarossi, apparecchiature elettromedicali e 1000 ventilatori.\nIn Italia, Philips \u00e8 stata sponsor principale della squadra di pallavolo della vincitrice della Coppa dei Campioni 1989-1990, e della squadra di football americano dei vincitori del'Eurobowl nel 1989.\nLogo.\nIl logo storico, utilizzato per oltre un secolo con poche varianti, rappresenta graficamente il cielo stellato, con la Via Lattea (le linee sinuose) e quattro stelle a due a due di diversa grandezza, in composizione simmetrica; suggerisce anche l'idea delle onde radio nell'etere cosmico."}
{"id": "113574", "revid": "712828", "url": "https://it.wikipedia.org/wiki?curid=113574", "title": "Jedi", "text": "I Jedi, indicati alternativamente anche come gli Jedi, sono un'organizzazione monastico-militare immaginaria facente parte dell'universo fantascientifico di \"Guerre stellari\". I suoi membri sono una classe ristretta di individui sensibili a una forma di energia cosmica nota come Forza; da essa i Jedi traggono poteri sovrumani come telecinesi, precognizione e un generale aumento delle abilit\u00e0 fisiche. L'ordine \u00e8 dedito prevalentemente allo studio e alla pratica della Forza, ma si occupa anche di mantenere la pace e la giustizia nella Repubblica Galattica. La loro arma caratteristica \u00e8 la spada laser.\nI Jedi utilizzano solamente il lato chiaro della Forza e perseguono degli ideali di purezza, armonia, rispetto per tutte le forme di vita ed elevazione individuale. A tal fine seguono un rigido codice di condotta, che regola la vita comunitaria, il loro comportamento, la loro dottrina e il loro sistema di valori. Per i Jedi sono proibiti la ricerca di potere e di ricchezza personale, i legami affettivi come il matrimonio e le emozioni negative quali odio, rabbia e paura, che portano un individuo a cedere al lato oscuro della Forza. I loro nemici giurati sono i Sith, i quali adottano una visione polarmente opposta dell'individuo, della vita e della Forza.\nI Jedi sono presenti in quasi tutte le opere del franchise in qualit\u00e0 di protagonisti. Molti dei personaggi principali della serie, come Luke Skywalker, Obi-Wan Kenobi, Yoda, Anakin Skywalker e Rey, sono Jedi. Il loro ruolo centrale nelle vicende ha fatto s\u00ec che i Jedi siano diventati uno degli elementi pi\u00f9 noti e riconoscibili di \"Guerre stellari\". La filosofia e organizzazione dell'ordine hanno ispirato nel mondo un movimento spirituale chiamato Jedismo.\nCreazione e sviluppo.\nI Jedi vennero ideati da George Lucas durante la stesura del film \"Guerre stellari\". Nella prima sceneggiatura del 1974 erano chiamati Jedi-Bendu, o in altre bozze Dai Noga, e formavano un gruppo di potenti guerrieri intergalattici al servizio della giustizia e dell'imperatore, ma che venne disciolto e sterminato dalla setta rivale dei Sith dopo il tradimento di un imperatore corrotto, rimanendo pochi superstiti. In questa forma i Jedi non avevano ancora un'aura mistica o poteri sovrumani, ma erano dei semplici militari ispirati ai samurai del cinema di Akira Kurosawa, che costituiva uno dei punti di riferimento principali per l'opera di Lucas.\nNella seconda sceneggiatura del 1975 la parabola discendente dei Jedi-Bendu rimaneva grosso modo la stessa, salvo che sono ora affiliati alla Repubblica, ma vengono denunciati e traditi da questa quando tentano di smascherare la corruzione che era andata crescendo al suo interno. In questa bozza Lucas introdusse il concetto di un'energia vitale chiamata Forza, facendo acquistare ai Jedi dei superpoteri e caratterizzandoli in modo pi\u00f9 fumettistico. Fonti d'ispirazione per questo cambiamento furono il ciclo fantascientifico di \"Lensman\" di E. E. Smith, in cui \u00e8 presente una pattuglia galattica dotata di abilit\u00e0 telepatiche che sfrutta per mantenere la pace nella galassia, e la tecnica prana-bindu, utilizzata dalle Bene Gesserit nel \"Ciclo di Dune\" per esercitare il pieno controllo di ogni muscolo del proprio corpo e che pare aver ispirato in parte il nome Jedi-Bendu.\nNelle sceneggiature successive i Jedi persero poco a poco il loro lato supereroistico e ne acquisirono uno pi\u00f9 mistico e spirituale. Gi\u00e0 nella terza sceneggiatura infatti erano connotati come una sorta di \"monaci guerrieri\", ispirati ai cavalieri templari e ai monaci shaolin, come esemplificato dal personaggio di Ben Kenobi. Questa caratterizzazione rimase quella finale del film e della trilogia originale, in cui i Jedi sono presentati come un corpo di combattenti mistici d'\u00e9lite i quali attingono i loro poteri dalla Forza; chiunque si dimostri degno pu\u00f2 inoltre essere addestrato a farne parte e ad apprenderne i segreti.\nNel ritornare sulla serie per realizzare la trilogia prequel, Lucas intendeva mostrare un ordine Jedi non pi\u00f9 composto da sparuti individui, ma numeroso e al suo apice. L'autore lo svilupp\u00f2 inizialmente in direzione pattuglia galattica, come un ordine militaristico di guerrieri in corazze nere. In seguito per\u00f2 abbandon\u00f2 l'idea e li rese a tutti gli effetti un ordine religioso, ispirato al buddhismo zen e con abiti monacali simili a quelli che indossavano Ben Kenobi, Luke Skywalker e Yoda nella trilogia originale. L'ordine divenne cos\u00ec dogmatico, istituzionalizzato e burocratizzato, basato su un rigido codice di condotta e su un indottrinamento che inizia dalla pi\u00f9 tenera et\u00e0 e solo nei soggetti validi, rendendolo quindi molto pi\u00f9 settario di quanto mostrato nei primi film. I Jedi assunsero inoltre meno il ruolo di guerrieri quanto pi\u00f9 di negoziatori, chiamati a risolvere e a mediare conflitti all'interno della galassia.\nL'origine del nome \"Jedi\" non \u00e8 conosciuta, ma ne sono state proposte delle possibili fonti di ispirazione. Per The History Channel deriverebbe dal giapponese , che identifica un genere narrativo storico spesso incentrato sulle imprese eroiche o sulla vita quotidiana di samurai e gente del popolo, mentre il \"The New York Times\" ne identifica l'origine nei termini \"Jed\" e \"Jeddak\", che significano \"sovrano\", \"monarca\", \"signore\", nel \"Ciclo di Barsoom\" di Edgar Rice Burroughs, che lo stesso Lucas aveva valutato di adattare per il cinema. Il film \"\" indica che nella mitologia fittizia di \"Guerre stellari\" il nome \u00e8 collegato al pianeta Jedha, ovvero uno dei luoghi di origine dei cristalli kyber utilizzati per costruire le spade laser, cos\u00ec importanti per i Jedi.\nStoria.\nCome afferma Obi-Wan Kenobi in \"Guerre stellari\" l'ordine Jedi \u00e8 molto antico e conta pi\u00f9 di mille generazioni, andando a perdere le sue origini negli albori della storia della galassia. Ne \"\" si scopre che il pianeta natale dell'ordine \u00e8 Ahch-To. Inizialmente si trattava di un ordine contemplativo, ma col tempo i Jedi assunsero un ruolo pi\u00f9 attivo, intervenendo direttamente nelle questioni politiche della galassia e giungendo a servire la Repubblica Galattica come protettori di pace e di giustizia. Questo ruolo e il loro attaccamento al lato chiaro della Forza li mise in rotta di collisione con la setta dei Sith; secoli prima degli eventi della trilogia prequel i Jedi sconfissero infine i Sith e credettero di averli distrutti per sempre, senza accorgersi che alcuni dei loro nemici erano in realt\u00e0 riusciti a sopravvivere e a perpetuare la loro setta nell'ombra.\nNel 32 BBY durante gli eventi de ' i Jedi avvertono il risveglio dei Sith, ma, poich\u00e9 la loro abilit\u00e0 di leggere la Forza \u00e8 diminuita e velata di oscurit\u00e0 e incertezze, non si rendono conto di un piano architettato da Darth Sidious per sterminarli. Il signore oscuro dei Sith fomenta infatti il malcontento all'interno della Repubblica Galattica, spingendo molti pianeti e sistemi a secedere e a formare la Confederazione dei Sistemi Indipendenti, la quale ne ' e ' entra in conflitto con la Repubblica nelle cosiddette guerre dei cloni. I Jedi si mettono nuovamente al servizio della Repubblica, guidando le armate dei cloni nei diversi teatri della guerra in qualit\u00e0 di generali; ci\u00f2 porta a un logoramento dell'ordine e a una sua diminuzione, con molti Jedi che periscono nel conflitto. Ne ' il piano dei Sith giunge infine a compimento quando Palpatine, in realt\u00e0 Darth Sidious, assume il titolo di Imperatore, dichiara i Jedi nemici della Repubblica ed emana l'ordine 66, portando i cloni a ribellarsi e a uccidere i loro generali Jedi in quella che passa alla storia come la grande purga Jedi.\nAl massacro sopravvivono solo una manciata di Jedi, tra cui Yoda, Obi-Wan Kenobi, Kanan Jarrus e Ahsoka Tano, i quali sono prima costretti ad andare in esilio e cercano poi di combattere l'Impero Galattico nella guerra civile galattica trasmettendo gli insegnamenti Jedi ai giovani Ezra Bridger in \"Star Wars Rebels\" e Luke Skywalker nella trilogia originale. Proprio Luke nel 4 ABY ne \"Il ritorno dello Jedi\" riesce a far rinsavire il padre Dart Fener e a sconfiggere grazie al suo aiuto Darth Sidious, mettendo fine ai Sith e all'oppressione imperiale.\nNegli anni seguenti Luke tenta lentamente di ristabilire l'ordine Jedi, educando una nuova generazione di giovani sensibili alla Forza. Il suo allievo pi\u00f9 promettente, Ben Solo, si lascia per\u00f2 attirare dal lato oscuro e dagli insegnamenti di Snoke, uccidendo i suoi compagni e defezionando a favore del Primo Ordine. Convinto che l'eredit\u00e0 dei Jedi sia un fallimento e che l'ordine si debba estinguere, Luke si autoesilia su Ahch-To abbandonando la galassia al suo destino. Ne ' e \"Gli ultimi Jedi\" una giovane ragazza sensibile alla Forza, Rey, viene reclutata nelle fila della Resistenza e convince Luke ad avviarla all'insegnamento dei principi Jedi. Quando Luke spira unendosi alla Forza, identifica Rey come l'ultima Jedi. Accolta quest'eredit\u00e0, ne ' Rey sconfigge grazie all'aiuto di Ben, ritornato al lato chiaro, il redivivo imperatore Palpatine e riporta infine equilibrio nella Forza.\nCaratteristiche.\nI Jedi sono un ordine mistico di individui sensibili alla Forza, i quali traggono da essa poteri sovrumani, come telecinesi, precognizione e un generale aumento delle abilit\u00e0 fisiche. L'ordine \u00e8 dedito prevalentemente allo studio e alla pratica della Forza, ma si occupa anche di mantenere la pace nella galassia e di eseguire missioni di risoluzione dei conflitti per conto della Repubblica Galattica. A causa delle alterne vicende che l'ordine ha attraversato nella sua storia i suoi numeri sono sempre stati variabili, ma Lucas ha affermato che al loro apice esistevano diverse centinaia di migliaia di Jedi nella galassia.\nLa congregazione \u00e8 caratterizzata da una struttura gerarchica e da un codice di condotta rigidi, che regolano virtualmente ogni aspetto della vita dei membri. Per diventare Jedi sono richiesti un impegno profondo e una mente acuta, in quanto la vita di un Jedi \u00e8 caratterizzata dal sacrificio e dalla totale dedizione ai propri doveri. Sin dall'inizio dell'apprendistato conducono una vita semplice e fedele al codice Jedi, che proibisce propriet\u00e0 materiali o legami affettivi. Secondo i principi della modestia e dell'umilt\u00e0, \u00e8 tradizione dei Jedi indossare semplici abiti lunghi, ampi e comodi, una tunica e un mantello, nelle varie tonalit\u00e0 del bianco e del marrone. La loro arma caratteristica \u00e8 la spada laser, che riescono a manipolare alla perfezione grazie a un intenso allenamento e alla loro conoscenza della Forza.\nPoich\u00e9 ai Jedi non \u00e8 permesso sposarsi e avere figli, l'ordine si mantiene individuando candidati neonati sensibili alla Forza, separandoli dai loro genitori e avviandoli all'addestramento fin dalla pi\u00f9 tenera et\u00e0. La prima parte dell'addestramento viene svolta sotto la guida di un maestro Jedi saggio ed esperto, fino a quando l'allievo non \u00e8 pronto per intraprendere il percorso del Jedi. I dodici membri pi\u00f9 saggi formano il consiglio Jedi, che governa l'ordine e funge da raccordo tra i Jedi e le istituzioni pubbliche.\nL'affiliazione all'ordine Jedi \u00e8 solitamente per la vita. Come menzionato per\u00f2 in una scena eliminata de \"L'attacco dei cloni\" e nella guida \"Star Wars: Absolutely Everything You Need to Know\", nel corso della sua storia venti maestri Jedi hanno rigettato i principi e lo stile di vita dell'ordine e lo hanno abbandonato. Tra di essi i primi dodici formarono poi il primo Impero Sith, mentre l'ultimo in ordine di tempo \u00e8 stato il Conte Dooku, poco prima de \"La minaccia fantasma\". Per rammentarsi sempre del loro fallimento, i Jedi hanno eretto delle statue dei venti dissidenti e le hanno collocate nell'archivio Jedi.\nFilosofia.\nLa filosofia dell'ordine persegue un ideale di purezza e rispetto in accordo con il lato chiaro della Forza. Questi precetti sono riuniti nel codice Jedi, che regola il comportamento, la dottrina e il sistema di valori dei membri. I Jedi rispettano la vita, intervenendo a protezione di coloro che non sono in grado di difendersi da soli, ricercando sempre una soluzione non violenta alle divergenze e ripiegando al combattimento solo come ultima risorsa per legittima difesa o per proteggere i bisognosi. Allenando la mente e il corpo, i Jedi cercano costantemente di migliorare s\u00e9 stessi lasciandosi guidare dalla Forza, e cercano al contempo di migliorare e far progredire le persone e i popoli con cui entrano in contatto. A tal fine sono proibiti i prospetti di potere e di ricchezza personale, i legami affettivi come il matrimonio e le emozioni negative come odio, rabbia e paura.\nIl codice Jedi incoraggia lo studio, la meditazione, la purezza di pensiero, il sacrificio, la pace, l'armonia e il distacco dalle emozioni per giungere infine all'illuminazione. Ogni membro tenta pertanto di vivere in armonia con il mondo attorno a s\u00e9, usando saggezza e logica invece di emozioni negative come violenza, rabbia, e odio, che portano a lasciarsi corrompere dal lato oscuro. L'ordine condanna invece senza eccezioni la pratica e lo studio del lato oscuro, in quanto basato su dei fondamenti, come l'egoismo e la sete di potere, che contrastano con tutti i valori Jedi.\nGerarchia e gradi.\nIl grado pi\u00f9 basso dell'ordine Jedi \u00e8 rappresentato dagli iniziati, o younglings, ovvero bambini sensibili alla Forza, prelevati dalle loro famiglie in giovane et\u00e0, che affrontano i primi passi nell'addestramento Jedi. Gli iniziati sono divisi in dieci gruppi, chiamati clan, di venti individui al massimo, che si allenano sotto la supervisione di un maestro Jedi, venendo istruiti nei fondamenti della Forza e delle tecniche di autodifesa. Prima di poter iniziare l'addestramento come padawan, gli iniziati devono sottoporsi e superare una serie di test, il pi\u00f9 importante dei quali, come mostrato in \"The Clone Wars\", risiede nel raccogliere un cristallo kyber dalle miniere del pianeta Ilum.\nUn iniziato che completa l'addestramento base pu\u00f2 passare al livello successivo di educazione individuale sotto la tutela di un cavaliere o un maestro Jedi. Questi membri vengono chiamati padawan o apprendisti. Nell'epoca della Vecchia Repubblica i padawan sono tenuti a portare una treccia di capelli che ricade sulla spalla destra, che simboleggia il loro grado, e che viene tagliata durante la cerimonia di promozione a cavaliere Jedi. Gli apprendisti accompagnano spesso in missione i loro maestri, ai quali \u00e8 permesso avere solo un padawan alla volta. Come rito di passaggio e prova finale per ascendere al rango di cavaliere Jedi, i padawan hanno il compito di usare il cristallo kyber che hanno recuperato da bambini per costruire la propria spada laser, basandosi sul modello di quella del loro insegnante, in segno di fiducia e di rispetto. A quel punto sono riconosciuti a pieno titolo come cavalieri Jedi e possono prendere a loro volta dei padawan. Solo il consiglio Jedi pu\u00f2 decidere se convalidare il passaggio di grado, anche se in rari casi il maestro pu\u00f2 promuovere senza l'approvazione del consiglio. I cavalieri sono il grado pi\u00f9 numeroso dell'ordine e rappresentano i Jedi per antonomasia.\nAi membri pi\u00f9 potenti, saggi ed esperti dell'ordine \u00e8 conferito il titolo di maestro Jedi. Il rango \u00e8 riservato a coloro che mostrano eccezionale devozione, abilit\u00e0 e comprensione della Forza, ed \u00e8 generalmente acquisito da cavalieri che promuovono con successo uno o pi\u00f9 padawan a cavaliere, ma in rari casi pu\u00f2 essere assegnato anche per meriti straordinari.\nAl vertice dell'ordine vi \u00e8 il consiglio Jedi, il massimo organo decisionale che governa le attivit\u00e0 e le decisioni della confraternita. Il consiglio \u00e8 formato dai Jedi pi\u00f9 saggi e rispettati e pertanto i suoi membri sono scelti sempre tra i maestri Jedi; l'unica eccezione \u00e8 rappresentata da Anakin Skywalker, accettato a far parte del consiglio senza che gli venisse riconosciuto il rango di maestro su pressione esterna del cancelliere supremo Palpatine ne \"La vendetta dei Sith\". L'organo \u00e8 formato da dodici membri: cinque membri permanenti, che accettano un impegno a vita in esso, tra cui il gran maestro; quattro membri a lungo termine, che vi prendono parte fintanto che non scelgono di dimettersi dall'impegno; e dei membri temporanei, che vi siedono per un periodo di tempo limitato. Ne \"La minaccia fantasma\" il consiglio \u00e8 composto dal gran maestro Yoda, Mace Windu, Adi Gallia, Depa Billaba, Eeth Koth, Even Piell, Ki-Adi-Mundi, Oppo Rancisis, Plo Koon, Saesee Tiin, Yaddle e Yarael Poof. Ne \"L'attacco dei cloni\" subentrano Shaak Ti e Coleman Trebor al posto di Yaddle e Yarael Poof. Durante le guerre dei cloni, Eeth Koth, Adi Gallia, Coleman Trebor, Oppo Rancisis e Depa Billaba vengono rimpiazzati da Agen Kolar, Stass Allie, Kit Fisto, Coleman Kcaj, Obi-Wan Kenobi e Anakin Skywalker, che restano in carica fino alla fine del consiglio con la grande purga Jedi ne \"La vendetta dei Sith\".\nSedi e strutture.\nLa sede principale dell'ordine si trova sul pianeta Coruscant ed \u00e8 il tempio Jedi. Si tratta di un enorme edificio di oltre un chilometro di altezza e di forma piramidale, che svetta sopra al profilo dei palazzi della citt\u00e0. L'elemento pi\u00f9 riconoscibile dell'edificio sono cinque alte torri che lo sovrastano e che contengono alcune delle sale pi\u00f9 importanti, prima fra tutte quella del consiglio Jedi. Il suo aspetto \u00e8 stato paragonato dalla rivista \"Architects' Journal\" a quello dei templi maya, delle ziggurat, e dei minareti di Santa Sofia a Istanbul. Il tempio Jedi \u00e8 la sede principale delle attivit\u00e0 dell'ordine nella galassia e ha pertanto diverse funzioni: funge da monastero e archivio per meditazione e ricerche; viene usato come accademia e centro di addestramento per gli iniziati e i padawan che intendono entrare tra le fila dei Jedi; ed \u00e8 la sede di governo dell'ordine in quanto ospita il consiglio Jedi. Nel tempio si trova anche l'archivio Jedi, un'enorme biblioteca che raccoglie tutto il sapere e la conoscenza della Vecchia Repubblica. Ne \"La vendetta dei Sith\", dopo aver attivato l'ordine 66 e aver dichiarato fuorilegge i Jedi, Dart Fener e i clone trooper attaccano il tempio Jedi, uccidendo tutti i membri dell'ordine al suo interno. Negli anni dell'Impero Galattico l'edificio viene riconvertito in palazzo imperiale e diventa la residenza di Darth Sidious.\nNel corso della sua esistenza l'ordine ha istituito anche altri templi e accademie in svariati pianeti e sistemi della galassia. Su Ahch-To, il pianeta di origine dell'ordine, si trova il primo tempio Jedi che custodisce i pi\u00f9 antichi testi della confraternita. Un altro dei templi pi\u00f9 antichi si trova su Ilum, il pianeta sacro dei Jedi da cui vengono prelevati i cristalli kyber per le loro spade laser.\nUniverso espanso.\nNell'Universo espanso di \"Guerre stellari\" la storia dell'ordine Jedi \u00e8 diversa e pi\u00f9 approfondita. Come narrato nel fumetto \"L'alba degli Jedi\" le origini dell'ordine Jedi risalgono a oltre anni BBY, quando i migliori filosofi, sacerdoti, guerrieri e scienziati della galassia si riuniscono sul pianeta Tython nel Nucleo Profondo per studiare la Forza, dando avvio all'ordine Je'daii che fiorisce per i successivi diecimila anni. I Je'daii studiano la Forza nella sua interezza, ma nel BBY circa nascono delle tensioni tra i praticanti del lato chiaro e quelli del lato oscuro, che si risolvono in una guerra civile che sconvolge Tython e che vede vittoriosi i primi. I superstiti emigrano quindi su Ossus e vi fondano il primo nucleo di quello che diventer\u00e0 l'ordine Jedi.\nNel BBY l'ordine subisce un secondo scisma, con alcuni Jedi Oscuri che passano al lato oscuro e vengono pertanto cacciati. Questi esuli approdano sul pianeta Korriban, dove si uniscono alla popolazione locale dei sith e la innalzano con le loro vaste conoscenze del lato oscuro della Forza, creando il primo Impero Sith. Nel 5000 BBY, come mostrato nel fumetto \"Le cronache dei Jedi\", i Sith lanciano un'offensiva, la grande guerra iperspaziale, contro la Repubblica Galattica, che i Jedi e le forze repubblicane riescono a respingere. Mille anni dopo, i due Jedi decaduti Exar Kun e Ulic Qel-Droma, con il supporto di apprendisti Jedi convertiti al lato oscuro, dei Mandaloriani e della setta Krath, scatenano la grande guerra Sith sempre ai danni della Repubblica e dei Jedi, da cui l'ordine esce ancora una volta vincitore.\nAnche gli anni successivi sono pieni di conflitti per i Jedi, come mostrato nel fumetto \"Knights of the Old Republic\", e nei videogiochi ', ' e \"\". L'ordine \u00e8 impegnato prima nelle guerre mandaloriane; poi nella guerra civile Jedi contro le forze Sith guidate da Revan prima e da Darth Malak poi; nello scontro con un triumvirato di Sith sconfitto da Meetra Surik; e ad affrontare una nuova controffensiva Sith trecento anni pi\u00f9 tadi. I Jedi sembrano pi\u00f9 volte sul punto di essere eradicati definitivamente, ma riescono infine a riportare la vittoria e la stabilit\u00e0 nell'ordine.\nI secoli successivi sono un periodo di pace per l'ordine, che per\u00f2 dal al BBY \u00e8 chiamato ad affrontare nuovamente i suoi nemici mortali Sith nelle nuove guerre Sith. L'evento \u00e8 narrato nei romanzi \"Dark Forces: Jedi Knight\" e \"Star Wars - Darth Bane - Il sentiero della distruzione\" e nel fumetto \"Star Wars: Jedi vs. Sith\". Riuniti da Skere Kaan sotto l'egida della Fratellanza Oscura, i Sith lanciano una grande offensiva contro la Repubblica e i Jedi. Guidate dal Jedi Hoth le forze alleate contrattaccano e riescono infine a sconfiggere i nemici su Ruusan, credendoli erroneamente per sempre sconfitti.\nDopo la grande purga Jedi e la sconfitta dell'Impero Galattico, Luke Skywalker tenta faticosamente di dare vita a un nuovo ordine Jedi. A tal fine, nell'11 ABY nella \"trilogia dell'Accademia Jedi\", istituisce su Yavin IV il Praxeum, un'accademia per l'addestramento di una nuova generazione di Jedi, a cui si uniscono presto molti studenti, tra cui Tionne, Dorsk 81, Kirana Ti, Kam Solusar, Brakiss, Streen, Corran Horn, Kyle Katarn, Kyp Durron, Mara Jade, Cilghal, Jaden Korr, Rosh Penin, Anakin Solo, Jacen Solo e Jaina Solo. Negli anni seguenti molti adepti compiono il loro percorso di addestramento per diventare cavalieri Jedi a pieno titolo, come mostrato nelle serie di romanzi \"Junior Jedi Knights\" e \"Giovani cavalieri Jedi\". Dal 25 al 30 ABY in \"The New Jedi Order\", l'ordine appoggia la Nuova Repubblica e l'Imperial Remnant nel combattere gli yuuzhan vong, una razza extraterrestre di fanatici religiosi che invade e devasta la galassia. Molti giovani Jedi ricevono in quest'occasione il loro battesimo del fuoco e si guadagnano una reputazione da eroi quando riescono a guidare le forze alleate alla vittoria. Durante la guerra il Praxeum viene distrutto, per essere poi ricostruito su Ossus.\nNella \"trilogia Dark Nest\" i Jedi devono affrontare un nido oscuro di killik e scongiurare una guerra tra l'Alleanza Galattica, i chiss e i killik, mentre in \"Legacy of the Force\" la minaccia \u00e8 rappresentata da Jacen Solo, che passa al lato oscuro con il nome di Darth Caedus e muove guerra all'Alleanza Galattica e ai Jedi scatenando la seconda guerra civile galattica. La distruzione portata da Darth Caedus procura un'ondata di impopolarit\u00e0 all'ordine Jedi, che viene accusato di essere troppo pericoloso e instabile per essere lasciato in attivit\u00e0 o perlomeno incontrollato. Luke sconfigge per\u00f2 una nuova minaccia, in forma dell'entit\u00e0 del lato oscuro Abeloth, dimostrando ancora una volta l'utilit\u00e0 dell'ordine per la pace galattica. La confraternita continua cos\u00ec ad accompagnare la storia della galassia fino almeno al 140 ABY, in cui nel fumetto \"\" l'ordine Jedi guidato da Cade Skywalker sconfigge la setta One Sith e instaura un triumvirato galattico insieme all'Alleanza Galattica e al Nuovo Impero Galattico.\nNell'Universo espanso la filosofia, il codice di condotta e l'organizzazione dell'ordine Jedi non si sono sempre mantenuti costanti. Fin dagli albori della confraternita, infatti, era possibile per un Jedi sposarsi, seguire pi\u00f9 di un padawan contemporaneamente e studiare e utilizzare in parte e con cautela i poteri del lato oscuro. I Jedi che rinnegavano questi precetti e il lato chiaro, e abbracciavano invece interamente il lato oscuro erano chiamati Jedi Oscuri, e proprio loro ebbero un ruolo predominante nel creare e guidare l'Impero Sith contro l'ordine che li aveva un tempo cresciuti. Anche in seguito i Jedi Oscuri continueranno a segnare la vita dell'ordine, come Xanatos in ', Desann e Tavion Axmis in ', Brakiss nella serie \"Giovani cavalieri Jedi\" e Welk nella \"trilogia Dark Nest\".\nProprio per evitare defezioni pericolose come successo nella grande guerra Sith, al termine del conflitto l'ordine Jedi cerc\u00f2 di rinforzare la sua autorit\u00e0 e di centralizzare il proprio controllo sui suoi membri, inasprendo il codice e proibendo il matrimonio, i legami e la pratica anche minimale del lato oscuro. Un gruppo contest\u00f2 queste riforme, venendo da allora identificati come Jedi Grigi. Oltre a riferirsi a coloro che non erano del tutto allineati al codice, il termine venne esteso anche a quei Jedi o altri individui sensibili alla Forza che si mantenevano a met\u00e0 strada tra il lato chiaro e il lato oscuro, senza abbracciare apertamente nessuno dei due, come Jolee Bindo, Qui-Gon Jinn, o i cavalieri imperiali in \"\".\nQuando Luke assunse la guida del nuovo ordine Jedi dopo la sconfitta dell'Impero, introdusse alcuni cambiamenti. Egli torn\u00f2 a mettere al centro dell'attenzione la Forza, rigettando una distinzione netta tra bene e male, lato chiaro e lato oscuro, ma permettendo ai suoi accoliti di agire in qualsiasi modo ritenessero utile per mantenere equilibrio nella Forza. Abbandon\u00f2 il tradizionale sistema di addestramento basato sulla coppia maestro-padawan, in modo che ogni membro potesse essere al tempo stesso insegnante e studente, apprendendo e tramettendo i propri insegnamenti agli altri. Inoltre il consiglio venne riformato, ospitando non solo Jedi ma per met\u00e0 anche politici, cos\u00ec da dialogare in modo pi\u00f9 efficace con le altre istituzioni della galassia. A seguito della guerra degli yuuzhan vong, l'ordine ridusse la sua attivit\u00e0 politica e civile, ritirandosi su Ossus, dove venne istituito un nuovo consiglio composto da soli Jedi.\nAccoglienza e influenza culturale.\nA causa del loro ruolo centrale nelle vicende di \"Guerre stellari\", i Jedi sono diventati uno degli elementi pi\u00f9 noti e riconoscibili del franchise. Hanno ispirato il nome del motore grafico Jedi Engine, sviluppato nel 1995 da Ray Gresko per LucasArts, e di una specie di formiche della sottofamiglia delle Myrmicinae, \"Tetramorium jedi\". Come raccontato nel libro \"Capre di guerra\" e in modo romanzato nel film da esso tratto, \"L'uomo che fissa le capre\", verso la fine degli anni settanta e i primi anni ottanta l'esercito statunitense speriment\u00f2 la possibilit\u00e0 di addestrare super soldati dalle capacit\u00e0 psichiche aumentate, chiamati \u00abguerrieri Jedi\u00bb, che sarebbero stati in grado, tra le altre cose, di uccidere capre semplicemente fissandole. Nell'ottobre 2019 il termine Jedi \u00e8 stato inserito ufficialmente nell\"'Oxford English Dictionary\", con il significato letterale di \u00abmembro di un ordine di eroici monaci guerrieri in grado di controllare il mistico potere della Forza\u00bb e uno metaforico di persona dalle abilit\u00e0 fuori dal comune, tanto da apparire soprannaturali.\nLa filosofia e organizzazione fittizie dell'ordine Jedi sono state riprese in tutto il mondo in veri e propri movimenti spirituali e religiosi. Nel 2001, in occasione dei censimenti nazionali di alcuni Paesi anglofoni, diverse centinaia di migliaia di persone rivendicarono l'appartenenza alla religione Jedi scrivendo \u00abJedi\u00bb o \u00abCavaliere Jedi\u00bb nel campo religione. Sebbene la maggior parte delle risposte fosse di natura ironica o intesa come forma di contestazione, diverse migliaia di persone nel mondo si riconoscono nel Jedismo, una filosofia di vita che si basa sui principi Jedi."}
{"id": "113575", "revid": "1942768", "url": "https://it.wikipedia.org/wiki?curid=113575", "title": "Lambrusco", "text": "Il termine Lambrusco indica una serie di vitigni a bacca nera e il vino prodotto con questi. In Italia esistono diverse DOC e IGT specifiche per il lambrusco.\nLe uve del lambrusco sono nere, coltivate maggiormente in Emilia-Romagna nelle province di Modena, Reggio Emilia e Parma ed in Lombardia nella Provincia di Mantova. Vengono utilizzate per produrre vini frizzanti e spumanti, sia rossi che rosati, pi\u00f9 raramente bianchi, destinati prevalentemente all'esportazione.\nIl lambrusco \u00e8 il vino rosso italiano pi\u00f9 venduto in Italia ed esportato nel mondo: nel 2016 sono state prodotte 400 milioni di bottiglie.\nStoria.\nLe testimonianze relative all'esistenza del lambrusco ruotano attorno all'origine stessa del nome. Il significato di pianta spontanea, selvatica, pu\u00f2 essere ricondotto in seguito al rinvenimento di semi di vite silvestre (selvatica) proprio nelle zone di produzione attuale. Testimonianze dirette ci giungono dai latini e precisamente da Virgilio, nativo del mantovano, altra preziosa zona di produzione attuale, il quale parla dell'esistenza della vitis labrusca duemila anni fa, nella sua quinta bucolica. Anche altri scritti di quell'epoca parlano di quel tipo di vite, come il \"De agri cultura\" di Catone, il \"De re rustica\" di Varrone e il \"Naturalis Historia\" in cui Plinio il Vecchio dice: \"la vitis vinifera le cui foglie, come quelle della vite labrusca, diventano di colore sanguigno prima di cadere\". Non sono certe le origini della coltivazione di questa vite; in un trattato di agricoltura del 1305 il bolognese Pietro de' Crescenzi suggerisce di prendere in considerazione l'allevamento della vite labrusca.\nNel 1567 Andrea Bacci, medico del papa Sisto V e botanico, afferma che \"sulle colline di fronte alla citt\u00e0 di Modena si coltivano lambrusche, uve rosse, che danno vini speziati, odorosi, spumeggianti per auree bollicine, qualora si versino nei bicchieri\".\nNel 1700 circa si ebbe un'importante innovazione tecnica per la conservazione di questo vino frizzante: l'introduzione di una particolare bottiglia, denominata borgognona, caratterizzata da un vetro resistente e spesso e il tappo di sughero tenuto fermo con l'aiuto di uno spago, per evitare che il tappo salti a causa della pressione dell'anidride carbonica che si produce per rifermentazione degli zuccheri ancora presenti nel vino.\nNel 1867 Francesco Aggazzotti, prezioso descrittore anche dell'aceto balsamico, propone una prima suddivisione esauriente delle tre tipologie prevalenti dei vitigni coltivati: Il lambrusco della viola o di Sorbara, il lambrusco Salamino, il lambrusco dai graspi rossi dai quali si ricaveranno tutti i vari tipi di lambrusco.\nNella prima met\u00e0 del Novecento il lambrusco era un vino decisamente secco, e la sua schiuma, proprio come per lo champagne, era prodotta mediante una seconda fermentazione in bottiglia. Con l'avvento di nuove tecnologie nel campo vinicolo, in particolare con l'introduzione del metodo Charmat, la produzione aument\u00f2 notevolmente dai primi anni '60. Cos\u00ec nel ventennio successivo ebbero una forte crescita le vendite all'estero, soprattutto negli Stati Uniti, dove il lambrusco arriv\u00f2 a rappresentare circa il 50% dei vini italiani importati e venne promosso come una specie di Coca Cola italiana. \nNegli anni '90 la produzione ebbe una svolta dal punto di vista qualitativo ai danni di quello quantitativo. Si tent\u00f2 perci\u00f2 di ritornare alle origini del lambrusco, pi\u00f9 secco e consistente e meno dolce. Oggigiorno la maggior parte dei lambruschi migliori non vengono ancora esportati e quelli venduti sui mercati esteri non sono DOC e solitamente di qualit\u00e0 mediocre.\nEtimologia.\nL'etimologia del nome \u00e8 incerta, esistono principalmente tre ipotesi al proposito.\nLa prima vuole che il nome derivi da \"labrum\" (margine dei campi) e \"ruscum\" (pianta spontanea): la vite \"la-brusca\" sarebbe quella che cresce incolta ai margini dei campi.\nLa seconda attribuisce l'origine alla fusione dei termini \"labo\" (prendo) e \"ruscus\" (che punge il palato), da qui anche l'origine della parola \"brusco\". Identifica, infatti, quella caratteristica tipica dei vini giovani, collegata ad una contenuta acidit\u00e0 e tannicit\u00e0, vivaci e gradevoli.\nLa terza, meno accreditata, vede l'origine del nome in una forma dialettale longobarda - \"rusco\" (cerco/prendo... le cose), e \"Lambro\", con riferimento alla valle del Lambro. \nAmpelografia.\nNel registro nazionale delle variet\u00e0 di vite sono presenti tredici variet\u00e0 di vitigno Lambrusco:\nVariet\u00e0 di vini.\nEsistono sette DOC che hanno al loro interno tipologie di vino Lambrusco (nel caso del Lambrusco Salamino di Santa Croce DOC, Lambrusco di Sorbara DOC, Lambrusco Grasparossa di Castelvetro DOC e Lambrusco Mantovano \u00e8 l'unica tipologia presente nella denominazione):\nIl nome trae origine dai grappoli che ricordano dei salami, possiede un colore scuro con un'intensa schiuma viola e un corpo medio.\nViene prodotto nelle zone della provincia di Modena. \u00c8 tipicamente un vino leggero con aromi di fragole, lamponi e ciliegie.\nFortemente aromatico, si presenta con una schiuma color ciliegia con aromi pi\u00f9 ampi rispetto agli altri tipi di Lambrusco.\nTipicamente leggero e dall'aroma fruttato, pu\u00f2 essere rosso o ros\u00e9 ed \u00e8 composto con differenti variet\u00e0 di lambrusco. \u00c8 l'unico tipo che viene prodotto al di fuori dell'Emilia nella sola provincia di Mantova in Lombardia.\nCaratteristiche.\nA seconda della variet\u00e0 enologica, il vino pu\u00f2 essere tagliato nella percentuale massima prevista dal rispettivo disciplinare di produzione con altri lambruschi o variet\u00e0 di vitigni quali Ancellotta, Fogarina, Fortana (conosciuta anche come Uva d'oro) e Malbo Gentile.\nIl lambrusco \u00e8 o frizzante o spumante (e, in questo caso, pu\u00f2 essere secco, amabile, dolce). Sia la versione frizzante che spumante pu\u00f2 essere anche ros\u00e9. Molto raro \u00e8 il lambrusco fermo, a parte qualche sporadico caso di commercializzazione, \u00e8 soprattutto prodotto a livello familiare: in pratica \u00e8 lambrusco vinificato ma senza essere stato poi fatto passare in autoclave. Esiste anche qualche caso di lambrusco spumante metodo classico. Infine, qualcuno vinifica in bianco il lambrusco, ma la diffusione di questa versione \u00e8 assai scarsa.\nAbbinamenti.\nIl lambrusco \u00e8 un vino che si sposa con i prodotti della cucina emiliana, talvolta caratterizzata da prodotti ricchi di grassi e aromi. Si abbina bene anche con cibi robusti come la carne suina, le salsicce e l'agnello; \u00e8 ottimo da gustare con i formaggi tipici della zona: il parmigiano-reggiano ed il grana padano.\nViene utilizzato in cucina anche nella preparazione di piatti, specialmente tipici emiliani, come lo zampone e il cotechino, o primi piatti come il risotto al lambrusco e la pasta al lambrusco. Inoltre, si usa nella preparazione di cocktail, miscelato ad altri alcolici e frutta e servito come aperitivo; anche nei cocktail particolari come la \"spuma di Lambaroni\", vincitore del premio Barman Day del 2010 svoltosi al salone del Lingotto a Torino nella rassegna dello \"Slow food\".\n\u00c8 anche utilizzato nella vinoterapia per le sue propriet\u00e0 di conservazione della pelle.\nLuoghi di produzione.\nI vini di lambrusco DOC si trovano nel , nel Reggiano, nel Parmense e nel :\nPoi, esistono i Lambruschi IGT (Indicazione Geografica Tipica):\nInfine, molto vino lambrusco \u00e8 prodotto fuori dalle denominazioni/indicazioni (vino comune)."}
{"id": "113576", "revid": "1516087", "url": "https://it.wikipedia.org/wiki?curid=113576", "title": "Encarta", "text": "Microsoft Encarta era un'enciclopedia multimediale per Windows prodotta da Microsoft dal 1993 al 2009.\nStoria.\nDopo la produzione su CD-ROM nel 1985 della prima enciclopedia multimediale, l\"Academic American Encyclopedia\", nel 1993 Microsoft diede vita ad \"Encarta\", ottenendo i diritti (non esclusivi) per la pubblicazione in formato digitale degli articoli provenienti dall'enciclopedia \"Funk &amp; Wagnalls\", la quale continu\u00f2 ad essere stampata in maniera indipendente da Encarta, fino alla chiusura avvenuta alla fine degli anni novanta (nel 1997). Il nome \"Encarta\" fu coniato per la Microsoft da un'agenzia pubblicitaria, la quale sosteneva che suonasse meglio di \"Funk &amp; Wagnalls\".\nMicrosoft in realt\u00e0, negli anni ottanta, aveva inizialmente cercato di trovare un accordo per l'acquisizione dell\"Encyclop\u00e6dia Britannica\", ricevendo un rifiuto dagli editori, che si sentivano forti delle vendite dell'enciclopedia. Nel 1996 la Benton Foundation fu costretta a cedere la propriet\u00e0 dell\"Encyclop\u00e6dia Britannica\", nel momento in cui quest'ultima non fu pi\u00f9 in grado di competere con le vendite di Encarta.\nL'anno prima, nel 1995, l\u2019enciclopedia Encarta venne dichiarata miglior prodotto educativo dalla rivista statunitense \"Pc Gamer\".\nVerso la fine degli anni novanta Microsoft rilev\u00f2 anche la \"Collier's Encyclopedia\" e la \"New Merit Scholar's Encyclopedia\" da Macmillan Publishers, inglobandole all'interno di \"Encarta\"; pertanto, quest'ultima pu\u00f2 essere considerata l'erede delle prime due, oltre che dell'enciclopedia \"Funk and Wagnalls\": nessuna di queste enciclopedie cartacee \u00e8 infatti sopravvissuta all'avvento di quelle elettroniche.\nA partire dal luglio 2006, Websters Multimedia, una sussidiaria con sede a Bellevue, della societ\u00e0 editrice londinese Websters International Publishers, si \u00e8 occupata della manutenzione di \"Encarta,\" per conto di Microsoft.\nNel mese di marzo del 2009, Microsoft ha annunciato che il 31 ottobre 2009 (il 31 dicembre per la versione giapponese) avrebbe chiuso il sito web di Encarta e non avrebbe pi\u00f9 fornito i servizi legati a questo prodotto; in pi\u00f9, a partire da giugno 2009, le versioni \"Encarta Student\" ed \"Encarta Premium\" non sarebbero state pi\u00f9 vendute. L'azienda ha giustificato la chiusura di Encarta con i profondi cambiamenti nelle modalit\u00e0 di ricerca delle informazioni. Gli aggiornamenti per Encarta sono stati garantiti fino ad ottobre 2009, mentre gli abbonati al servizio \"MSN Encarta Premium\" sono stati rimborsati.\nDescrizione.\nLa versione completa, disponibile su supporti CD-ROM o DVD-ROM, poteva essere consultata anche tramite Internet dietro pagamento di un abbonamento annuale. Alcuni articoli dell'enciclopedia potevano essere consultati gratuitamente sul sito, ma accompagnati da messaggi pubblicitari.\nEsistevano edizioni di Encarta in varie lingue, sia in rete Internet che su supporto digitale; ad esempio, la versione completa in lingua inglese, \"Encarta Premium\", conteneva pi\u00f9 di 62.000 voci. Oltre a quella inglese, Encarta veniva pubblicata anche nelle edizioni in tedesco, francese, spagnolo, olandese, italiano, portoghese e giapponese. Il contenuto di ciascuna versione in lingua locale era differente, in quanto il numero di articoli era variabile, mentre alcuni di essi potevano provenire da similari prodotti nazionali: ad esempio, la versione olandese comprendeva articoli provenienti dall'enciclopedia \"Winkler Prins\".\nTra le edizioni speciali che troviamo nelle varie versioni di Encarta troviamo \"Africana\", nata nel 1999 e giunta almeno alla \"Third Edition\" nel 2001, che funziona in modo pressappoco simile a quella standard ma ricoprente l'Africa e la sua storia, geografia, cultura e altro.\nL'ultima versione su supporto digitale \u00e8 \"Encarta 2009\" nella quale \u00e8 inclusa anche \"Encarta Kids\", un'enciclopedia che, sia per linguaggio che per contenuti, \u00e8 appositamente progettata per un pubblico di bambini. Contiene inoltre un atlante mondiale, che permette di esplorare le varie parti del globo, e pi\u00f9 di 36.000 voci periodicamente aggiornate, che toccano tutti i campi del sapere. Le voci sono collegate a file multimediali, tra i quali 19.000 tra foto e illustrazioni, 270 video, 2.700 clip audio e un atlante interattivo con oltre 1.800.000 toponimi. Encarta includeva anche \"Web Companion\", che visualizzava collegamenti ad Internet correlati alla ricerca che si effettuava e vari giochi istruttivi fatti per divertire ed insegnare.\nLa versione on-line dell'enciclopedia, \"Encarta Online\", conteneva poco pi\u00f9 di 60.000 voci aggiornate periodicamente e circa 25.000 file multimediali oltre l'atlante interattivo con il quale era possibile visitare virtualmente le regioni pi\u00f9 remote del mondo. Secondo una ricerca di Hitwise, Encarta Online raccoglieva l'1,27% del traffico di categoria, preceduta dall'edizione inglese di Wikipedia, che raccoglieva invece il 96,69% del traffico.\nNel mese di marzo del 2009 Microsoft ha annunciato la chiusura definitiva delle versioni su disco ed on-line di Encarta."}
{"id": "113577", "revid": "6392", "url": "https://it.wikipedia.org/wiki?curid=113577", "title": "Messa a fuoco", "text": ""}
{"id": "113578", "revid": "1429175", "url": "https://it.wikipedia.org/wiki?curid=113578", "title": "Assegno", "text": "L'assegno bancario \u00e8 un titolo di credito attraverso il quale un soggetto (\"traente\") ordina alla banca (\"trattario\") di pagare al portatore legittimo del titolo (\"beneficiario\") una somma di denaro esattamente determinata nel titolo stesso.\nStoria.\nSi ritiene che gli antichi Romani utilizzassero una forma embrionale di assegno nel I secolo a.C., detta \"praescriptio\".\nI mercanti musulmani utilizzavano il \"\u1e63akk\" (donde la parola \"cheque\" usata nelle lingue europee) sin dai tempi di H\u0101r\u016bn al-Rash\u012bd (IX secolo). Trasferire il denaro attraverso una lettera \"sakk\" era pi\u00f9 sicuro che trasportare la moneta metallica: nel IX secolo un mercante in una citt\u00e0 poteva incassare un tratto sulla sua banca in un'altra citt\u00e0 o paese.\nL'uso degli assegni nell'Europa Occidentale, intesi come mandati di pagamento a un trattario in favore del beneficiario, risale almeno al Trecento, dal momento che \u00e8 stata trovata una \"polizza\" pisana del 1374. \nNel Quattrocento le polizze erano di ampio uso in Italia. Qualche volta si trattava di veri mandati di pagamento per cui il trattario doveva trasferire l'importo in moneta al beneficiario. Generalmente, per\u00f2, le polizze erano mandati di giro: perci\u00f2 il trattario, banchiere privato o banco pubblico (come il Banco di San Giorgio), si limitava ad effettuare un giroconto dal conto corrente del traente a quello del beneficiario, senza passaggio di moneta. \nBench\u00e9 lo strumento fosse nato per le operazioni fra grandi mercanti, gi\u00e0 in quest'epoca l'assegno era socialmente diffuso: a Genova si hanno esempi di assegni emessi da ecclesiastici, piccoli commercianti ed artigiani, armatori, ed anche lavoranti e contadini dei dintorni.\nNelle Province Unite si svilupparono dal 1621 dei mandati di pagamento chiamati \"kassiersbriefje\", in cui il trattario era un \"kassier\" professionale.\nIl primo assegno in Inghilterra apparve nel 1670 come \"drawn note\". Gi\u00e0 nel 1775 i banchieri londinesi fondarono una \"clearing house\" per trattare gli assegni circolanti. \nA met\u00e0 Ottocento gli assegni si diffusero in tutta Europa e vennero emanate le prime leggi per regolamentarne la circolazione, come quella francese del 1865 e il \"Bills of Exchange Act\" britannico del 1882.\nNel 1931 \u00e8 stata approvata la convenzione internazionale che disciplina in maniera uniforme la materia degli assegni.\nIn Italia.\nIn Italia diverse disposizioni di legge trattano dell'assegno bancario, ma la norma principale in materia \u00e8 il regio decreto 21 dicembre 1933, n. 1736, che recepisce la Convenzione di Ginevra di due anni prima.\nRequisiti per l'emissione.\nDi l\u00e0 da quelle relative ai requisiti formali del titolo, vi sono due condizioni sostanziali che devono sussistere affinch\u00e9 un assegno bancario risulti validamente emesso:\nFisicamente, gli assegni bancari sono moduli compilabili, raccolti in libretti distribuiti dagli stessi enti bancari, nei quali si trovano gi\u00e0 espressi, oltre alla denominazione e indirizzo della banca trattaria:\nCompete poi a chi emette l'assegno (traente) apporvi:\nLa banca deve rifiutare di pagare un assegno non emesso nel rispetto delle condizioni sostanziali e dei requisiti formali. Altrimenti non potrebbe validamente addebitarlo sul conto del traente.\nL'assegno bancario privo di data di emissione, bench\u00e9 nullo ex art. 2, comma 1, del r.d. n. 1736 del 1933, secondo la Giurisprudenza della Suprema Corte di Cassazione (Cass. civ. Sez. I Sent., 11/10/2016, n. 20449), vale come promessa di pagamento.\nL'assegno incompleto, invece, non costituisce una valida promessa di pagamento, a causa delle incertezze in ordine ai tempi ed alle modalit\u00e0 di consegna che lo caratterizzano (Cass., 24325/2008).\nGirata.\nCon il termine girata si intende un'operazione con cui il girante (colui che \"cede\" il titolo) ordina che il pagamento dell'assegno venga effettuato nei confronti del giratario. Riguarda l'assegno bancario all'ordine.\nLa girata, che pu\u00f2 essere effettuata pi\u00f9 volte, si concretizza apponendo una firma nell'apposito spazio sul retro dell'assegno, indicando il nome del giratario, ovvero la persona a cui si intende trasferire il diritto soggettivo di esigere la prestazione risultante dal titolo. Con l'apposizione di detta firma, il beneficiario si assume la responsabilit\u00e0 del buon esito del pagamento, innestando cos\u00ec la funzione di garanzia propria di tale negozio giuridico in base al quale il girante risponde nei confronti dei giratari successivi, diventando cos\u00ec obbligato di regresso (cio\u00e8: il girante si obbliga a pagare anche se il conto corrente dell'emittente risulta scoperto). Tale responsabilit\u00e0 pu\u00f2 per\u00f2 essere eliminata con l'apposizione della clausola \"senza garanzia\", che elimina la responsabilit\u00e0 nei confronti dei successivi giratari, o ancora, se l'intenzione di eliminare tale responsabilit\u00e0 sia di un soggetto al quale il titolo \u00e8 pervenuto gi\u00e0 girato, egli dovr\u00e0 apporre la clausola cosiddetta \"non all'ordine\", che evita la responsabilit\u00e0 del girante nei confronti dei giratari successivi ai sensi dell'art. 21 legge assegno (R.D. n. 1736/1933). Tale clausola, se apposta dall'emittente, avr\u00e0 funzione diversa: escluder\u00e0 la circolazione cartolare, sempre che le parti non decidano di far circolare l'assegno sul quale tale clausola \u00e8 apposta, con le forme e gli effetti della cessione ordinaria (pagamento in contanti dell'assegno).\nA partire dal 2007, i libretti di assegni in Italia sono emessi con la CLAUSOLA \"non trasferibile\", salvo diversa indicazione da parte del cliente, e in tal caso previo assolvimento dell'imposta di bollo.\nNon trasferibile.\nLa clausola \"non trasferibile\" impedisce la girata dell'assegno, e di fatto rende l'assegno un titolo nominativo, consentendone l'incasso al solo beneficiario. Si pu\u00f2 apporre la clausola \"non trasferibile\" anche dopo una o pi\u00f9 girate (penultimo comma dell'art. 43 della Legge sull'assegno) onde evitare ulteriormente la circolazione dell'assegno.\nL'art. 49 del D. Lgs. 21 novembre 2007, n. 231 stabilisce che gli assegni bancari e postali emessi per importi pari o superiori a 1.000 euro debbano recare obbligatoriamente tale clausola, unitamente all'indicazione del beneficiario. Ci\u00f2 al fine di prevenire il riciclaggio di denaro.\nIn precedenza, il correntista otteneva dalla banca un libretto di assegni che, salvo diversa indicazione, potevano essere girati a soggetti terzi. Su ogni assegno vi era un apposito spazio bianco, in modo da permettere di specificare la clausola della non trasferibilit\u00e0, ossia che tale titolo di credito poteva essere presentato all'incasso solamente dal beneficiario.\nAttualmente, al correntista viene consegnato un libretto di assegni personali e non trasferibili; i vecchi libretti devono essere richiesti esplicitamente e comportano una imposta di bollo di 1,5 euro per ciascun modulo di assegno, versata alla Banca e da questa allo Stato. L'introduzione di tale normativa costituisce un deterrente al riciclaggio di denaro sporco, poich\u00e9 i continui passaggi da un conto corrente all'altro mediante girata rendevano difficile la tracciabilit\u00e0 del denaro di provenienza mafiosa o illegale.\nSi ricorda che i suddetti limiti sono stati pi\u00f9 volte modificati. La seguente tabella schematizza gli importi delle soglie in relazione agli ambiti temporali di riferimento, degli assegni \"liberi\" e dei libretti al portatore:\nSbarramento.\nLo sbarramento, cio\u00e8 l'apposizione di due sbarre sulla facciata anteriore dell'assegno, indica l'obbligo per la banca dell'emittente di pagare l'assegno solo a un'altra banca o a un proprio cliente. A tal proposito si deve fare attenzione se fra le due sbarre vi sia la semplice dicitura di \"banchiere\", poich\u00e9 in tale caso l'assegno pu\u00f2 essere pagato solo a un proprio cliente o a qualsiasi banca (ipotesi di \"sbarramento generale\"). Nel caso in cui fra le due sbarre vi sia stato invece apposto il nome di un banchiere, il soggetto legittimato al pagamento sar\u00e0 infatti il banchiere indicato, ovvero, se quest'ultimo soggetto \u00e8 il trattario, il pagamento verr\u00e0 effettuato in favore di un suo cliente (ipotesi di \"sbarramento speciale\").\nIn altre parole a un beneficiario di un assegno sbarrato che non sia titolare di alcun conto corrente \u00e8 preclusa ogni possibilit\u00e0 di incasso del titolo in forma liquida. A ogni modo, si ricorda che - quando l'assegno non \u00e8 sbarrato - non \u00e8 sempre possibile incassarlo recandosi presso la filiale di emissione.\nIncasso di un assegno in forma liquida.\nL'art. 31 del R.D. che disciplina la materia degli assegni bancari recita testualmente: \"L'assegno bancario \u00e8 pagabile a vista\". L'incasso di un assegno in forma liquida dovr\u00e0 avvenire presso la filiale della banca dove risiede il C/C del traente, muniti di un documento di riconoscimento valido. Principalmente a causa della ampia circolazione di documenti falsi, la filiale potrebbe richiedere la presenza di un notaio che certifichi l'identit\u00e0 del beneficiario a spese dello stesso beneficiario. Rimane sempre la possibilit\u00e0 di versare il titolo di credito presso il proprio istituto bancario attraverso la girata per incasso.\n\u00c8 possibile che la banca richieda almeno 2 documenti per accertare l'identit\u00e0 della persona. Normalmente l'assegno presenta un termine di presentazione che corrisponde a 8 giorni nel caso di immissione nella stessa piazza della banca debitrice e di 15 giorni nel caso di diversa piazza. Superata tale scadenza l'assegno pu\u00f2 ancora essere incassato, ma in caso di mancanza di fondi il portatore non pu\u00f2 rifarsi sul titolare.\nSpillatura o troncatura.\nCon la \"spillatura\" (altrimenti detta \"troncatura\") si indica che un assegno non \u00e8 pi\u00f9 valido, ossia che ha finito di circolare. Per rendere \"spillato\" un assegno basta tagliarne l'angolo superiore sinistro. Lo fa naturalmente la banca stessa al momento dell'incasso. Un tempo la troncatura consentiva anche di identificare agevolmente gli assegni che passavano dalla stanza di compensazione cosiddetta \"\", ancora integri, da quelli negoziati in prima presentazione con la procedura telematica (detta per questo anche \"check truncation\"), attualmente utilizzabile - salvo eccezioni - solo per gli assegni bancari di importo inferiore a 3.000,00 Euro (l'importo \u00e8 stato innalzato a \u20ac 5.000,00 a decorrere dal 18 ottobre 2010) e per gli assegni circolari di qualsiasi importo, che in \"\" erano, appunto, troncati, ovverosia tagliati nell'angolo superiore. Pi\u00f9 recentemente nel sistema bancario \u00e8 invalsa la prassi di troncare tutti gli assegni al momento della negoziazione allo sportello, senza distinguere tra quelli che potranno essere negoziati in \"check\" da quelli che invece, superando i limiti di importo della procedura telematica, dovranno essere necessariamente negoziati in stanza di compensazione. Tale scelta \u00e8 stata dettata dalla volont\u00e0 di privilegiare l'aspetto della sicurezza, impedendo che gli assegni, una volta lavorati allo sportello, non possano in nessun modo essere rinegoziati per l'incasso.\nGli assegni circolari.\nGli assegni circolari sono predisposti dall'istituto bancario quando il denaro necessario al pagamento \u00e8 gi\u00e0 disponibile presso l'istituto stesso. Si tratta di un titolo di credito all'ordine emesso da un istituto di credito autorizzato dalla Banca d'Italia ed \u00e8 esigibile a vista presso una qualunque sede, succursale o agenzia della banca emittente; come per l'assegno bancario, sar\u00e0 necessario esibire un documento valido e, se richiesta, la presenza di un notaio.\nIl diritto del beneficiario a riscuotere la somma indicata sull'assegno circolare \u00e8 trasferibile mediante girata solo nel caso in cui l'assegno \u00e8 emesso in forma libera ovvero dietro pagamento da parte del richiedente dell'imposta di bollo di 1,50 \u20ac per ciascun modulo o vaglia alla banca emittente e solo se di importo inferiore a \u20ac 1.000 (\u20ac 2.500 con decorrenza 13 agosto 2011, l'importo limite di 5.000 \u20ac posto dalla normativa antiriciclaggio in materia di assegni, di libretti di deposito al portatore, di titoli al portatore e di utilizzo di denaro contante era gi\u00e0 stato ridotto a 2.500 \u20ac).\nLe nuove disposizioni sono state introdotte dall'art. 2 del D.L. 13 agosto 2011, n. 138, a modifica dell'art. 49 del D. Lgs. 21 novembre 2007, n. 231. Tutti gli assegni bancari, postali e circolari d'importo pari o superiore a 2500 \u20ac devono recare l'indicazione del nome o della ragione sociale del beneficiario e la clausola di non trasferibilit\u00e0; il cliente tuttavia pu\u00f2 richiedere per iscritto il rilascio in forma libera di assegni circolari e di moduli di assegni bancari, da utilizzarsi, in detta forma libera, esclusivamente per importi inferiori a 1000 \u20ac (vale a dire fino a 999,99 \u20ac) mentre il decreto legge n. 138 del 13 agosto 2011 fissava il limite di euro 2.499,99, eccettuate le ipotesi in cui le beneficiarie dei titoli siano banche o Poste Italiane S.p.A. Al fine di garantire i beneficiari di tali titoli, gli stessi indicano l'importo massimo per il quale possono essere emessi.\nI soggetti.\nIn esso troviamo due soggetti:\nLa banca emittente assume l'obbligo di pagare a vista l'assegno, che pu\u00f2 essere presentato per la riscossione presso uno qualsiasi dei suoi sportelli. Inoltre possono emettere assegni circolari solo le banche che dispongono dell'autorizzazione, rilasciata dal comitato interministeriale per il credito e il risparmio (CICR).\nIl beneficiario \u00e8 il soggetto al favore del quale deve essere effettuato il pagamento. Per ottenere l'emissione del titolo un soggetto, denominato richiedente, deve farne domanda alla banca compilando un apposito modulo e versare in contanti la somma corrispondente o, se correntista, ordinare un addebitamento di pari importo sul proprio conto. Il rilascio dell'assegno circolare, quindi, non \u00e8 subordinato all'esistenza di un rapporto tra banca e richiedente.\nLa copertura dell'assegno circolare.\nLa copertura dell'assegno circolare viene costituita al momento stesso dell'emissione e, quindi, non pu\u00f2 mai essere a vuoto. Questa caratteristica lo rende sicuro come se fosse denaro contante. Nella pratica commerciale, si ricorre frequentemente all'assegno circolare nei regolamenti a distanza e nei passaggi di propriet\u00e0 di beni immobili. Nonostante gli assegni circolari siano \"a copertura garantita\" erano ancor meno facilmente incassabili in contanti da un non cliente di una banca, perch\u00e9 pi\u00f9 frequentemente falsificati rispetto agli assegni ordinari, anche se oggi il problema \u00e8 superato dalla modestia della somma incassabile in contanti (\u20ac 2999,99).\nI requisiti essenziali.\nL'assegno circolare deve contenere i seguenti requisiti essenziali:\nUlteriori elementi.\nOltre a questi elementi, ogni assegno circolare presenta:\nParti dell'assegno.\nL'assegno circolare \u00e8 costituito da due parti:\nLa matrice \u00e8 un talloncino che pu\u00f2 essere conservato dal richiedente per ricordare gli estremi dell'operazione: contiene l'indicazione dell'importo, del beneficiario e il numero dell'assegno. La figlia \u00e8 l'assegno circolare vero e proprio, con il quale la banca emittente promette di pagare a vista al beneficiario.\nTermine di pagamento.\nL'assegno circolare, a differenza dell'assegno bancario, non pu\u00f2 mai essere emesso al portatore; trattandosi di un titolo all'ordine, pu\u00f2 essere trasferito solo con la girata. L'assegno circolare deve essere presentato per il pagamento presso qualunque sportello della banca emittente entro 30 giorni dalla data di emissione. La presentazione oltre tale termine non comporta il mancato pagamento del titolo, ma una diminuzione degli strumenti di tutela nei confronti del beneficiario.\nL'imposta di bollo.\nL'emissione di un assegno circolare costituisce un servizio che la banca offre a chi ne fa richiesta senza prendere compensi per i costi amministrativi e gli oneri fiscali che l'operazione comporta. L'emissione di assegni circolari consente alle banche di conseguire vantaggi:\nIlleciti amministrativi.\nIl decreto legislativo 30 dicembre 1999, n. 507 ha disposto la depenalizzazione di condotte in materia d'assegno antecedentemente prevedute dalla legge come reato.\nI soggetti che staccano assegni scoperti e che non provvedono a coprirli entro i termini di legge possono essere protestati qualora il titolo sia stato presentato per tempo all'incasso. I nominativi sono inoltre iscritti nella centrale d'allarme interbancaria (CAI) se entro sessanta giorni non provvedono a pagare l'assegno comprensivo della penale (10% dell'importo facciale) + interessi oneri e accessori. L'iscrizione alla CAI comporta l'interdizione ad emettere assegni per un periodo di 6 mesi.\nIn particolare si fa riferimento all'emissione d'assegno senza autorizzazione ed all'emissione d'assegno senza provvista (il cosiddetto scoperto).\nL'art. 28 del predetto decreto legislativo ha sostituito l'art. 1 della legge 15 dicembre 1990 n. 386 che attualmente recita cos\u00ec:\nIn relazione all'emissione di assegno senza provvista l'art. 29 del decreto legislativo n. 507/1999 ha modificato il testo dell'art. 2 della legge n. 386/1990 che attualmente cos\u00ec recita:"}
{"id": "113579", "revid": "712828", "url": "https://it.wikipedia.org/wiki?curid=113579", "title": "Cavaliere Jedi", "text": ""}
{"id": "113580", "revid": "712828", "url": "https://it.wikipedia.org/wiki?curid=113580", "title": "Maestro Jedi", "text": ""}
{"id": "113583", "revid": "125804070", "url": "https://it.wikipedia.org/wiki?curid=113583", "title": "Enrico II d'Inghilterra", "text": "Fu il primo re della dinastia plantageneta (o angioina) ed ebbe diversi soprannomi.\nEra figlio di Goffredo il Bello o Plantageneto, conte di Angi\u00f2 e del Maine e futuro duca di Normandia, e dell'erede al trono d'Inghilterra e al ducato di Normandia, Matilde d'Inghilterra\nIn seguito al discusso regno di Stefano il regno di Enrico vide un efficiente rafforzamento e su di lui si \u00e8 consolidato il positivo giudizio degli storici. \"Uomo fiero, energico, instancabile, Enrico fu un intellettuale che seppe utilizzare la cultura europea del suo tempo e le dottrine giuridiche nate nelle Universit\u00e0 italiane per dare al suo regno un sistema giudiziario e amministrativo molto avanzato ai suoi giorni e che costitu\u00ec la base per le riforme costituzionali d'avanguardia che seguirono dopo la sua morte nel 1189\". Proprio lui, \"di nascita e di lingua francese\", \u00e8 \"da considerare uno dei pi\u00f9 grandi re inglesi\".\nBiografia.\nInfanzia e giovinezza.\nNacque il 5 marzo 1133 a Le Mans, dall'unione di Matilde, figlia ed erede del re d'Inghilterra, Enrico I, con il suo secondo marito, il conte d'Angi\u00f2 e del Maine, Goffredo il Bello, detto \"Plantageneto\". Con la sua nascita Enrico (battezzato con il nome del nonno) poneva la questione della successione al riparo da ogni polemica.\nSua madre nel 1135 si oppose all'incoronazione a re d'Inghilterra di suo cugino, Stefano di Blois, adducendo il giuramento preteso da suo padre. Tent\u00f2 di fare ricorso al papa Innocenzo II per il giuramento violato; ma dopo circa due anni il papa, influenzato dal potente arcivescovo di Winchester Enrico di Blois, fratello di Stefano, ritenne il giuramento nullo in quanto la clausola sul consenso della nobilt\u00e0 al matrimonio era stata violata. Si apr\u00ec dunque in Inghilterra un periodo di guerre e contese, conosciuto come l'\u201cAnarchia (o guerra civile) inglese\u201d. All'et\u00e0 di nove anni venne portato in Inghilterra da Roberto di Gloucester, figlio illegittimo del re Enrico I, e dunque suo zio, per ricevere un anno di educazione da Mattew di Bristol. Nel 1144 suo padre Goffredo Plantageneto conquist\u00f2 definitivamente la Normandia e venne riconosciuto duca di Normandia.\nLa guerra civile tra sua madre e Stefano di Blois prosegu\u00ec senza risultati fino alla morte per malattia di Roberto di Gloucester nel 1147. L'anno successivo Matilde cedette i propri diritti al primogenito Enrico Plantageneto e fece ritorno in Normandia, perch\u00e9 senza il fratellastro non sarebbe stata in grado di comandare le truppe.\nQuindi, a sedici anni, Enrico lasci\u00f2 di nuovo l'Angi\u00f2 per recarsi in Inghilterra e proseguire la disputa con Stefano per il trono inglese (1149). Nel 1150, appena Enrico raggiunse l'et\u00e0 di diciassette anni, suo padre Goffredo abdic\u00f2 a suo favore dal ducato di Normandia, mantenendo i titoli di Angi\u00f2 e Maine.\nNel 1151, nel mese di giugno, il figlio di Stefano di Blois, l'erede al trono inglese, il conte di Boulogne, Eustachio IV, alleatosi con il cognato, il re di Francia Luigi VII, attacc\u00f2 il Caux (la zona dell'Alta Normandia compresa tra la Senna e il mare), dove riuscirono a sconfiggere Enrico e suo padre Goffredo e proseguendo nella loro azione, in luglio, giunsero a S\u00e9es, che fu messa a fuoco. Nel mese di agosto, mentre si preparavano a rientrare in Normandia con un nuovo e pi\u00f9 grande esercito, Luigi VII si ammal\u00f2 e le operazioni furono sospese.\nSuo padre Goffredo mor\u00ec all'improvviso, il 7 settembre 1151, a Ch\u00e2teau-du-Loir (nel Maine, attuale dipartimento de Sarthe), non ancora quarantenne, per via di una febbre che lo colp\u00ec dopo avere fatto un bagno nella Loira. Gli successe, nella contea del Maine, il fratello Elia II del Maine, liberato dalla prigionia, e nella contea d'Angi\u00f2, Enrico, gi\u00e0 duca di Normandia. Dopo pochi mesi, alla morte di Elia II, Enrico eredit\u00f2 anche il Maine.\nNel 1152 Eustachio ancora una volta accorse a sostenere il re di Francia nella sua lotta contro Enrico, duca di Normandia e conte d'Angi\u00f2, ma anche questa volta il re Luigi VII non riusc\u00ec a sconfiggere Enrico e in agosto accett\u00f2 una tregua, che permise poi a Enrico di portare la guerra in Inghilterra contro il padre di Eustachio, il re Stefano. Nel 1152 su consiglio della madre Matilde spos\u00f2 Eleonora d'Aquitania, non appena fu dichiarato nullo il matrimonio di lei con il re di Francia Luigi VII.\nIl matrimonio con Eleonora d'Aquitania, l'incoronazione e il rapporto con Luigi VII.\nIl 18 maggio 1152 Enrico spos\u00f2 Eleonora, di undici anni pi\u00f9 vecchia e precedentemente sposata con il re di Francia Luigi VII, la quale gli port\u00f2 in dote vasti territori in suolo francese: il ducato d'Aquitania e il ducato di Guascogna, che si andarono ad aggiungere alla Normandia, l'Angi\u00f2 e il Maine gi\u00e0 controllati da Enrico. Eleonora era anche pretendente alla contea di Tolosa. Secondo le cronache dell'epoca la cerimonia avvenne senza alcuno sfarzo.\nEnrico torn\u00f2 in Inghilterra pochi mesi dopo il matrimonio, liberando Wallingford a cui Stefano aveva messo l'assedio e subito dopo fu conclusa una tregua. E proprio mentre Enrico aveva ottenuto una tregua da Stefano Eustachio IV di Boulogne mor\u00ec all'improvviso a Bury St Edmunds il 17 agosto del 1153, mentre proprio lo stesso giorno nacque il primo figlio maschio di Enrico. Stefano, che circa un anno prima aveva perso la moglie, la devota Matilde di Boulogne, si sent\u00ec vecchio e stanco, senza pi\u00f9 voglia di continuare la lotta per conto del secondo figlio, Guglielmo I di Boulogne. Stefano, con il trattato di Wallingford, riconobbe come proprio successore Enrico Plantageneto al posto del figlio, Guglielmo. Per la Pasqua del 1154 Enrico rientr\u00f2 in Normandia e, come pattuito, alla morte di Stefano (ottobre 1154), a dicembre fu incoronato re d'Inghilterra.\nNel 1159 Enrico invase la contea di Tolosa per conto di Eleonora che era pretendente alla contea, appellandosi ai diritti ereditari della nonna Filippa di Tolosa e poi del padre, Guglielmo X d'Aquitania; Enrico arriv\u00f2 a Tolosa e la cinse d'assedio quando Luigi VII intervenne, con parte delle sue truppe e si asserragli\u00f2 nella citt\u00e0, con il conte Raimondo V di Tolosa. Enrico non os\u00f2 continuare l'assedio al suo signore, il re di Francia, e rientr\u00f2 in Normandia. Fu firmata una tregua e poi la pace (1160).\nEnrico II allora fece sposare suo figlio Enrico il Giovane con Margherita, la figlia del re Luigi VII di Francia e della seconda moglie Costanza di Castiglia. Il matrimonio avvenne il 2 novembre 1160, quando i bambini avevano rispettivamente cinque e due anni, ed era stato anticipato da Enrico II allo scopo di prendere il controllo della dote di Margherita, i castelli strategicamente importanti della regione del Vexin normanno, tra la Normandia e Parigi.\nQuando Thomas Becket, arcivescovo di Canterbury, alla fine del 1164, fugg\u00ec dall'Inghilterra e trov\u00f2 rifugio in Francia Enrico II, in una lettera di protesta a Luigi VII, gli chiese perch\u00e9 dava rifugio all'ex arcivescovo di Canterbury appellandosi a una clausola del trattato del 1162, che impegnava i due sovrani a non accogliere sudditi ribelli all'altro sovrano. Luigi rispose che Thomas era sempre vescovo di Canterbury e l'avrebbe accolto; il contrasto port\u00f2 a una guerra che fu solo di frontiera e che, con diverse tregue, dur\u00f2 dal 1167 al 1169. Il 16 gennaio 1169 i due sovrani si incontrarono a Montmirail, sul confine del Maine. Enrico si tenne il Vexin di cui si era appropriato e in cambio i figli Enrico il Giovane e Riccardo, prestarono omaggio a Luigi rispettivamente per Normandia, Bretagna, Maine e Angi\u00f2 il primo e per l'Aquitania il secondo. Il caso di Thomas Becket rimase aperto e fu risolto solo dopo parecchi mesi.\nLa notoria relazione di Enrico con Rosamund Clifford, la \"bella Rosamunda\" della leggenda, probabilmente ebbe inizio nel 1165, durante una delle sue campagne gallesi, e continu\u00f2 fino alla morte di lei nel 1176. Comunque non fu solo nel 1173, attorno all'epoca della sua rottura politica con Eleonora, quando inizi\u00f2 le trattative per un eventuale divorzio, che Enrico riconobbe Rosamunda come sua amante. Nello stesso tempo, dal 1169, a seguito della pace di Montmirail aveva la custodia della novenne Adele, figlia del re Luigi VII di Francia, promessa al figlio Riccardo. Enrico fece di questa fanciulla la sua concubina in una relazione che continu\u00f2 per alcuni anni e apparentemente ebbe da lei un figlio illegittimo.\nInfine, nel 1177, poco prima che il re di Francia Luigi VII morisse, Enrico II, oltre che discutere delle loro controversie sul Vexin, il Berry e l'Alvernia, propose al re di Francia di partire assieme per la Terra santa, per portare aiuto al regno di Gerusalemme che si trovava in difficolt\u00e0. E quando, nel 1185, gli fu offerto il regno da salvare dall'imminente caduta, Enrico declin\u00f2 l'invito perch\u00e9 i problemi di Inghilterra, Normandia, Angi\u00f2 e Aquitania per lui erano pi\u00f9 urgenti, e assolse il suo impegno con la crociate facendo costruire delle chiese.\nDurante il suo regno Enrico II divenne effettivamente pi\u00f9 potente del re di Francia, con un impero (\"l'Impero angioino\") che si allungava dal Solway Firth fino al mar Mediterraneo e dal Somme ai Pirenei. Come re d'Inghilterra, oltre al Galles e alla Scozia estese il suo protettorato all'Irlanda. Mantenne buoni rapporti, oltre che con Guglielmo II di Sicilia, sovrano di origine normanna, con l'imperatore di Bisanzio, Manuele I Comneno.\nRiforme civili e finanziarie.\nDurante il regno di Stefano i baroni inglesi avevano sovvertito gli affari di stato per minare il controllo del monarca sul reame; Enrico II vide come suo primo compito quello di ribaltare questo spostamento di potere. Per esempio Enrico fece abbattere i castelli che i baroni avevano fatto costruire senza autorizzazione durante il regno di Stefano mentre lo \"scutagium\", un tributo pagato dai vassalli in sostituzione del servizio militare, divenne entro il 1159 una caratteristica centrale del sistema militare del re. La gestione delle registrazioni miglior\u00f2 notevolmente, allo scopo di ottimizzare la riscossione di questa tassa.\nEnrico agevol\u00f2 i commerci e gi\u00e0 nel, 1157, offr\u00ec protezione ai commercianti provenienti da diverse citt\u00e0 della Vestfalia e da Colonia per fondare e fare prosperare la loro \"hansa\" di Londra.\nEnrico II fond\u00f2 corti in diverse parti d'Inghilterra e per primo istitu\u00ec la pratica reale di concedere ai magistrati il potere di prendere decisioni legali su un'ampia gamma di questioni civili nel nome della Corona e con l'Assise di Clarendon (1166), il processo giudiziario divenne la norma. Fin dalla conquista normanna, i processi davanti a un giudice erano stati in gran parte rimpiazzati dall'ordalia o \"duello di Dio\" o \"Giudizio di Dio\" (che la legge inglese non abol\u00ec fino al 1819). La garanzia della giustizia e la sicurezza del territorio vennero ulteriormente rinforzate nel 1176 con l'Assise di Northampton, sviluppata sui precedenti accordi di Clarendon. Questa riforma si rivel\u00f2 uno dei principali contributi di Enrico alla storia sociale dell'Inghilterra. Il suo regno vide anche la produzione del primo manuale legale scritto, che forn\u00ec le basi per l'odierna \"Common Law\".\nPolitica matrimoniale e alleanze.\nPer migliorare i suoi rapporti con l'imperatore Federico Barbarossa Enrico nel 1168 diede in moglie la sua figlia primogenita Matilde (1156-1189) al cugino di Federico, il duca di Baviera e di Sassonia Enrico il Leone (1130-1195).\nPer migliorare i rapporti con il regno di Castiglia, che si trovava abbastanza vicino al ducato di Guascogna, la figlia secondogenita Eleonora (1161-1214) spos\u00f2 nel 1170 Alfonso VIII di Castiglia (1155-1214).\nNel 1173, ristabilita la pace con il conte di Tolosa Raimondo V, Enrico in un incontro a Montferrand con i principi meridionali riusc\u00ec a combinare il matrimonio di suo figlio Giovanni Senza Terra di sei anni con Alice (o Agnese), figlia del conte di Savoia Umberto III, che avrebbe garantito a Giovanni il controllo dei passi alpini e il diritto di successione in Savoia. Il contratto per\u00f2 non fu mai onorato, per la morte della ragazza nel 1174.\nDurante la disputa con Thomas Becket Enrico II entr\u00f2 in contatto con il re di Sicilia Guglielmo II (1153-1189), che, nel 1177, spos\u00f2 la figlia pi\u00f9 giovane di Enrico, Giovanna (1165 - 1216), migliorando notevolmente i rapporti tra i due stati di origine normanna.\nIl conflitto con Thomas Becket.\nCome conseguenza dei miglioramenti nel sistema legale, sfociato nell'assise di Clarendon, il potere delle corti ecclesiastiche svan\u00ec. La chiesa si oppose a ci\u00f2, e trov\u00f2 il suo portavoce pi\u00f9 veemente in Tommaso Becket, l'Arcivescovo di Canterbury, precedentemente stretto amico di Enrico e suo Cancelliere, sino al 1162, avendo pi\u00f9 potere di Richard de Luci, detto \"il Leale\", Gran Giustiziere d'Inghilterra dal 1154 al 1179. Enrico aveva nominato Becket, pare riluttante, nel 1162 (il predecessore Teobaldo era morto, nell'aprile del 1161), proprio perch\u00e9 voleva evitare conflitti.\nIl conflitto inizi\u00f2 per una disputa sul caso in cui una corte secolare avrebbe potuto processare un ecclesiastico che avesse commesso un reato. Enrico tent\u00f2 di assoggettare Becket e gli altri prelati facendogli giurare di obbedire ai \"costumi del reame\", ma la controversia si svilupp\u00f2 attorno a cosa costituisse tali costumi, e la chiesa, nel concilio di Westminster (ottobre 1163) si mostr\u00f2 riluttante a sottomettersi. Prima della fine di quell'anno Enrico ottenne che diversi vescovi rivedessero le loro posizioni e, alla fine, intervenne anche il papa Alessandro III, a convincere lo stesso Becket, che promise il suo assenso alle consuetudini (le approv\u00f2 con la riserva \"salvo ordine nostro et jure Ecclesiae\"). Al concilio di Clarendon, vicino a Salisbury, (gennaio 1164), Becket approv\u00f2 le consuetudini, ma quando dovette porre la firma sullo scritto che le codificava si rifiut\u00f2 di firmarle, non condividendo alcuni dei sedici articoli delle \"Costituzioni di Clarendon\".\nA seguito di un acceso scambio alla corte di Enrico, Becket lasci\u00f2 l'Inghilterra per la Francia, il 2 novembre 1164, per sollecitare di persona l'appoggio di Papa Alessandro III, che si trovava in esilio in Francia a causa di dissensi tra il collegio dei cardinali e il re Luigi VII di Francia. A causa della sua posizione precaria Alessandro rimase neutrale nel dibattito, anche se Becket rimase in esilio sotto la protezione di Luigi e del papa Alessandro, che profuse molte energie nel sostenere Becket, campione dei privilegi clericali, fino al 1170. Dopo una riconciliazione tra Enrico e Thomas, a Fr\u00e9teval in Normandia, il 22 luglio 1170, Becket fece ritorno in Inghilterra, il 1\u00ba dicembre di quell'anno. Becket si confront\u00f2 di nuovo con Enrico, questa volta circa l'incoronazione di Enrico il Giovane fatta dal suo avversario, il vescovo di York Ruggero.\nEnrico promise di riparare all'offesa, ma rifiut\u00f2 di dargli il bacio della pace; Becket chiese di sospendere tutti i prelati che avevano preso parte all'incoronazione e il giorno di Natale, nella chiesa di Canterbury denunci\u00f2 tutti i suoi nemici, specialmente quelli che avevano approfittato della sua assenza. La molto citata, ma probabilmente apocrifa frase di Enrico II riecheggia nei secoli: \"Chi mi liberer\u00e0 da questi preti turbolenti?\" Anche se i violenti attacchi di Enrico contro Becket nel corso degli anni sono ben documentati, questa volta quattro dei suoi cavalieri presero il re alla lettera (in quanto egli avrebbe voluto ci\u00f2, anche se in seguito neg\u00f2) e si recarono immediatamente in Inghilterra, dove assassinarono Becket nella Cattedrale di Canterbury, durante gli \"uffici divini\", il 29 dicembre 1170.\nL'arcivescovo di Sens, il 25 gennaio 1171, pubblic\u00f2 l'interdetto contro gli stati di Enrico II, a cui fu proibito l'ingresso in chiesa, e inoltre i vescovi che si erano ribellati a Tommaso Becket, vennero scomunicati. Papa Alessandro, in aprile, conferm\u00f2 le condanne. Il 21 maggio 1172, ad Avranches, Enrico II ricevette la soluzione dai legati papali.\nCome parte della penitenza per la morte di Becket Enrico accett\u00f2 di inviare denaro agli Stati crociati in Palestina, che i Cavalieri Ospitalieri e i Templari avrebbero difeso fino al momento in cui Enrico vi fosse giunto, per impiegarli in un suo pellegrinaggio o in una crociata. Enrico ritard\u00f2 la sua crociata per molti anni e, alla fine, non part\u00ec mai, nonostante una visita da parte del Patriarca di Gerusalemme e arcivescovo di Cesarea, Eraclio, nel 1184, e l'offerta della corona del regno di Gerusalemme. Nel 1188 introdusse la Decima del Saladino per pagare una nuova crociata: il cronista Giraldus Cambrensis sugger\u00ec che la sua morte fu una punizione divina per la tassa, imposta per raccogliere denari per una fallita crociata per la riconquista di Gerusalemme, che era caduta nelle mani di Saladino nel 1187.\nIntervento in Irlanda.\nDopo l'assassinio di Thomas Becket Enrico intervenne in Irlanda come aveva progettato nel 1155. L'Irlanda era un regno in cui il re aveva una supremazia solo nominale ed era divisa in cinque circoscrizioni, Ulster, Munster, Leinster, Connaught e Meath, con i propri re sempre in guerra tra loro, quindi con i confini delle circoscrizioni sempre mutevoli; inoltre vi erano alcuni insediamenti scandinavi (Vichinghi) lungo le coste: Dublino, Limerick, Waterford e Wexford, con cui gli irlandesi commerciavano. Enrico aveva permesso ad alcuni suoi sudditi, guidati dal conte di Pembroke Riccardo di Clare, soprannominato \"Strongbow\" (arco forte), di aiutare il re di Leinster in esilio, Dermot MacMurrough, a riconquistare il suo regno di Leinster, ma \"Strongbow\" aveva sposato nel 1170 la figlia di Dermot, Eva MacMurrough e nel 1171, alla morte di Dermot, Enrico dovette intervenire per impedire che un suo suddito divenisse re d'Irlanda. \"Strongbow\" and\u00f2 incontro a Enrico e in Galles fu raggiunto l'accordo: \"Strongbow\" lasciava il controllo dei porti del suo regno a Enrico che lo omaggi\u00f2 come re di Leister. Dopodich\u00e9 Enrico si rec\u00f2 in Irlanda e vi rimase circa sei mesi, dove ricevette l'omaggio di molti capi irlandesi e organizz\u00f2 un concilio della Chiesa irlandese a Cashel, autorizzando una riforma ecclesiastica che gli valse un riconoscimento della Chiesa stessa, che da quel momento fu sempre dalla sua parte. Il paese, non conquistato, fu governato da avventurieri inglesi a cui furono contrapposti capi indigeni e quando nel 1185 Enrico cerc\u00f2 di conquistarlo, affidando una grande spedizione al figlio, Giovanni Senza Terra, incorse in un colossale fallimento.\nFigli e conflitto per la successione.\nIl primogenito di Enrico, Guglielmo, conte di Poitiers, era morto nell'infanzia. Nel 1170 il figlio quindicenne di Enrico ed Eleonora, anch'egli chiamato Enrico, venne incoronato re, ma non govern\u00f2 mai realmente e non compare nella lista dei monarchi d'Inghilterra; egli divenne noto come Enrico il Giovane, per distinguerlo dal nipote Enrico III d'Inghilterra.\nIl tentativo di Enrico II di dividere i suoi titoli tra i figli, ma di mantenere il potere a essi associato, provoc\u00f2 il tentativo di questi ultimi di prendere il controllo delle terre a essi assegnate ed Enrico il Giovane, debole di carattere e mal consigliato si rifiut\u00f2 di accettare una nuova suddivisione dell'eredit\u00e0 paterna e si rec\u00f2 a Parigi, da dove, su consiglio del re di Francia Luigi VII, lanci\u00f2 accuse e calunnie contro il proprio padre, il re Enrico II; quindi si rec\u00f2 segretamente in Aquitania, dove i fratelli Riccardo e Goffredo vivevano alla corte di Poitiers presso la madre; Enrico il Giovane incit\u00f2 i fratelli, sembra con il consenso della madre, a unirsi a lui nella ribellione. Eleonora poi spinse i suoi vassalli Aquitani e Guasconi a unirsi ai suoi figli. La relazione tra Enrico ed Eleonora, era stata sempre difficile ma, dopo che Eleonora aveva incoraggiato i figli a ribellarsi, Enrico, catturatala sulla via di Parigi, la rinchiuse in prigione, dove rimase per circa sedici anni, a Rouen, a Winchester e infine a Sarum.\nLa Rivolta del 1173-1174, che agli occhi di Enrico equivaleva al tradimento, venne domata, i tre figli gli resero omaggio ed Enrico il Giovane ricevette una rendita adeguata dal padre, ma dovette rinunciare a partecipare al governo sia del regno sia dei feudi francesi, pur mantenendo i titoli. I due figli guerrieri, Riccardo e Goffredo, furono inviati nei loro feudi, rispettivamente in Aquitania e Bretagna, dove diedero prova della loro capacit\u00e0 di combattere e governare. Goffredo, nel 1181, spos\u00f2 Costanza di Bretagna, l'erede del ducato di Bretagna.\nEnrico il giovane mor\u00ec nel 1183. Goffredo mor\u00ec calpestato da un cavallo (1158\u20141186). Il terzo figlio di Enrico, Riccardo Cuor di Leone (1157\u20141199), alleato di Filippo II Augusto di Francia, attacc\u00f2 e sconfisse Enrico il 4 luglio 1189, a Ballans, in Aquitania; Enrico mor\u00ec nel castello di Chinon il 6 luglio, 1189 e oggi giace nell'Abbazia di Fontevraud, vicino Chinon e Saumur nella regione dell'Angi\u00f2. Il figlio illegittimo di Enrico, Goffredo, rest\u00f2 con lui tutto il tempo e fu l'unico figlio a essere presente alla morte di Enrico.\nRiccardo Cuor di Leone divent\u00f2 allora re d'Inghilterra, e, alla sua morte, gli succedette Giovanni, il figlio pi\u00f9 giovane di Enrico II, trascurando i reclami di Arturo ed Eleonora di Bretagna, figli di Goffredo, il quartogenito di Enrico II.\nL'aspetto fisico.\nPierre de Blois lasci\u00f2 una descrizione di Enrico II nel 1177: \"...il re ha avuto finora i capelli di colore rosso, salvo che con l'arrivare a tarda et\u00e0 i capelli grigi si alternano con quel colore. La sua altezza \u00e8 media, cosicch\u00e9 non appaia grande ai piccoli n\u00e9 piccolo ai grandi... gambe storte, grande torace, e i compagni d'arme lo ritengono un uomo forte, agile e ardito... non si siede mai, a meno che non mangi o monti un cavallo... In un solo giorno, se necessario, pu\u00f2 fare l'equivalente di quattro-cinque giorni di marcia scombinando cos\u00ec i piani dei suoi nemici, schernisce frequentemente i piani con i suoi arrivi a sorpresa... Nelle sue mani c'\u00e8 sempre l'arco, la spada, la lancia e le frecce, a meno che non sia a dormire o abbia in mano un libro\"\".\nDiscendenza.\nEnrico da Eleonora ebbe otto figli:\nEnrico ebbe anche diversi figli illegittimi da altre donne ed Eleonora vide diversi di questi allevati nella nursery reale assieme ai suoi. Alcuni rimasero a fare parte della famiglia anche in et\u00e0 adulta. Tra questi ci furono Guglielmo Longesp\u00e9e, III conte di Salisbury, la cui madre era Ida, Contessa di Norfolk; Goffredo, arcivescovo di York, figlio di una donna di nome Ykenai; Morgan, Vescovo di Durham; e Matilda, Badessa di Barking.\nStemma reale.\nLo stemma reale di Enrico II \u00e8 rosso con un leone rampante (sfondo rosso con un leone d'oro alzato sulle zampe posteriori).\nNella cultura di massa.\nNella cultura popolare la figura di Enrico II \u00e8 legata soprattutto a due drammi di grande successo: \"Becket e il suo re\" di Jean Anouilh, in cui appare prima come amico e poi antagonista del santo arcivescovo, e Il leone d\u2019inverno di James Goldman, che descrive la sua tormentata vita famigliare. Nel primo dramma \u00e8 stato interpretato sulle scene, fra gli altri, da Anthony Quinn, Christopher Plummer (che sostitu\u00ec Peter O'Toole, inizialmente ingaggiato per la parte) e Gino Cervi; nel secondo da Robert Preston, Andrea Giordana e Patrick Stewart (in una versione televisiva del 2003). Peter O'Toole interpret\u00f2 magistralmente Enrico II nelle versioni cinematografiche di tutti e due i drammi (\"Becket e il suo re\", \"Il leone d'inverno\"); anche se nel secondo film era molto pi\u00f9 giovane del sovrano al momento degli avvenimenti narrati, entrambe le sue interpretazioni gli valsero la candidatura al Premio Oscar e sono considerate le sue prove migliori, dopo quella di \"Lawrence d\u2019Arabia\"."}
{"id": "113588", "revid": "599013", "url": "https://it.wikipedia.org/wiki?curid=113588", "title": "Ddt", "text": ""}
{"id": "113593", "revid": "1714743", "url": "https://it.wikipedia.org/wiki?curid=113593", "title": "Roberto II di Normandia", "text": "Il suo soprannome, \"Cosciacorta\" (in inglese \"Curthose\", in francese \"Courteheuse\"), sembra faccia riferimento alla sua bassa statura; il monaco e cronista inglese, Orderico Vitale, lo descrivono di bassa statura come la madre, Matilde (il padre di Roberto, Re Guglielmo I, lo chiamava per scherno \"brevis-ocrea\" cio\u00e8 stivali corti), mentre il cronista e monaco benedettino dell'abbazia di Malmesbury, nel Wiltshire (Wessex), Guglielmo di Malmesbury, che lo descrive in giovent\u00f9, lo defin\u00ec coraggioso e abile negli esercizi militari, bench\u00e9 di bassa statura e di pancia prominente, mentre il cronista e monaco benedettino inglese, Matteo di Parigi, lo defin\u00ec selvaggio e indomabile (\"homo ferus et indomitus\"). \nEgli comunque fu anche incline alla pigrizia (Orderico Vitale lo accusa di lassismo) e la sua debolezza di carattere scontent\u00f2 i nobili e secondo il medievalista francese, Louis Halphen, fu sfruttata da Filippo I, re di Francia, che vedendo di malocchio la crescita di potere del Sovrano inglese, si inser\u00ec nella disputa sorta tra Roberto e suo padre Guglielmo. Pur essendo il primogenito non riusc\u00ec mai ad occupare il trono d'Inghilterra e come Duca di Normandia \u00e8 noto per la discordia con i fratelli, che erano re d'Inghilterra, che port\u00f2 alla riunificazione del ducato di Normandia alla corona inglese. Infine fu uno dei partecipanti alla Prima Crociata.\nOrigine.\nSia secondo il monaco e cronista normanno Guglielmo di Jumi\u00e8ges, autore della sua \"Histori\u00e6 Normannorum Scriptores Antiqui\", che secondo Guglielmo di Malmesbury, Orderico Vitale e Matteo di Parigi era il figlio maschio primogenito del duca di Normandia e re d'Inghilterra, Guglielmo il Conquistatore e di Matilde delle Fiandre (1032 - 1083), che, secondo la \"Genealogica Comitum Flandri\u00e6 Bertiniana\", era figlia di Baldovino V, conte delle Fiandre, e della sorella del re di Francia, Enrico I, Adele di Francia, che secondo la \"Genealogi\u00e6 Scriptoris Fusniacensis\" era figlia del re di Francia, Roberto II, detto il Pio.\nGuglielmo il Conquistatore, sempre secondo Guglielmo di Jumi\u00e8ges, era l'unico figlio del sesto signore della Normandia, il quarto ad ottenere formalmente il titolo di Duca di Normandia, Roberto I e di Herleva di Falaise detta anche Arletta (1010 circa \u20131050 circa), di umili origini, che, secondo Guglielmo di Jumi\u00e8ges, era la figlia di Fulberto o Herberto, un cameriere del duca (\"Herleva Fulberti cubicularii ducis filia\") e della moglie Duda o Duwa, come ci conferma la \"Chronica Albrici Monachi Trium Fontium\".\nBiografia.\nLa sua data di nascita \u00e8 solitamente fissata al 1054, ma potrebbe anche essere il 1051.\nGli anni giovanili.\nNel 1056 suo padre Guglielmo riusc\u00ec a riportare nel Maine il conte Eriberto II, che si era rifugiato in Normandia perch\u00e9 scacciato dalla sua contea da Goffredo II Martello, conte d'Angi\u00f2; siccome Erberto II, per la giovane et\u00e0 (nel documento n\u00ba 15 del \"Cartulaire de l'abbaye de Saint-Vincent du Mans\", datato 15 novembre 1058, il conte Eriberto II \u00e8 citato come bambino, \"Herberto puerulo comite\"), non aveva eredi, fu stipulato un contratto di fidanzamento tra Roberto, che allora aveva circa quattro anni, e Margherita, sorella di Erberto (come ci conferma Orderico Vitale), con la clausola che, alla morte di Erberto II, sempre senza eredi, il futuro genero Roberto avrebbe ereditato la contea.\nNel 1062, alla morte di Erberto II, ancora senza eredi, Guglielmo, contro la volont\u00e0 popolare, occup\u00f2 il Maine a nome di Margherita e Roberto, e, dopo aver fatto imprigionare i successori di Eriberto, Biota del Maine (\u2020 circa 1064), figlia di Eriberto I detto \"Evigilans canis\" (Cane Sveglio), e suo marito, Gualtiero I (\u2020 circa 1064), conte del Vexin e di Amiens (secondo Orderico Vitale Biota e Gualtiero morirono avvelenati), continu\u00f2 ad occupare la contea anche dopo la morte di Margherita, avvenuta nel 1063, senza essersi ancora sposata (Orderico Vitale ricorda che Margherita mor\u00ec che non era ancora in et\u00e0 da marito). Roberto cos\u00ec ne divenne il conte del Maine, senza aver potuto sposarsi.\nSecondo Orderico Vitale, quando suo padre, Guglielmo, nel 1067, lasci\u00f2 la Normandia per tornare in Inghilterra, conquistata l'anno prima, Roberto, non ancora maggiorenne (\"adolescenti\") affianc\u00f2 la madre Matilde, nel governo del ducato di Normandia.\nNel 1069, i nobili del Maine, sostenuti dal conte d'Angi\u00f2, Folco IV il Rissoso, cacciarono i Normanni dalla contea del Maine e offrirono la contea a Gersenda, che, dopo la morte della sorella Biota, era la legittima erede della contea, che, col marito Alberto Azzo divennero conte e contessa del Maine.\nSolo quattro anni dopo, nel 1073, suo padre, Guglielmo il Conquistatore (non pi\u00f9 il Bastardo) organizz\u00f2 una spedizione, di cui Roberto, allora sui vent'anni, non faceva parte, invase il Maine anche con truppe inglesi e arriv\u00f2 con facilit\u00e0 a Le Mans. L'occupazione normanna della contea non fu mai completa, perch\u00e9 il conte d'Angi\u00f2 continu\u00f2 a supportare ogni rivolta e ribellione, intervenendo anche in prima persona, sino a che, nel 1081, fu raggiunto un accordo secondo cui la contea del Maine veniva tolta a Ugo V del Maine e concessa a Roberto, che a sua volta prestava omaggio feudale come suo signore a Folco IV d'Angi\u00f2.L'accordo dur\u00f2 poco e molti visconti si ribellarono e praticamente la maggior parte della contea ritorn\u00f2 nelle mani di Ugo V che godeva della protezione angioina.\nRoberto, come primogenito, era scontento dell'eredit\u00e0 e del potere che gli erano stati concessi e, nel 1076, iniziarono aspre discussioni con il padre e i fratelli.\nIl ribelle.\nGuglielmo di Malmesbury ricorda Roberto come colui che eccit\u00f2 il re di Francia, Filippo I contro suo padre Guglielmo (\"he exited Philip king of France against his father\"), mentre Matteo di Parigi sostiene che fu Filippo I ad eccitare Roberto contro il padre, che non esaudiva le richieste di Roberto.\nNel 1077, pare che la sua prima ribellione contro il padre fosse originata, a L'Aigle, da uno scherzo fattogli dai fratelli minori Guglielmo Rufo e Enrico, che gli avevano rovesciato addosso dell'acqua fetida. Roberto era furioso, e incitato dai suoi amici diede il via ad una zuffa coi fratelli che venne interrotta solo dall'intervento del padre. Ritenendo che la sua dignit\u00e0 fosse stata offesa, Roberto si arrabbi\u00f2 ulteriormente quando vide che Re Guglielmo non pun\u00ec i fratelli. In realt\u00e0, secondo Orderico Vitale il dissidio tra Roberto ed il padre era sorto perch\u00e9 Guglielmo non aveva assegnato il ducato di Normandia a Roberto, come promesso e non lo sovvenzionava abbastanza per i suoi bisogni.\nRoberto ed il suo seguito allora tentarono di catturare il castello di Rouen. L'assedio fall\u00ec, ma quando re Guglielmo ordin\u00f2 il loro arresto, Roberto e i suoi compagni si rifugiarono da Ugo di Ch\u00e2teauneuf-en-Thymerais. Costretto a fuggire nuovamente quando Re Guglielmo attacc\u00f2 la sua base a R\u00e9malard, Roberto si rifugi\u00f2 nelle Fiandre, alla corte dello zio, Roberto I delle Fiandre, poi saccheggi\u00f2 la contea del Vexin normanno e fu accolto da Filippo I che, tra il 1077 ed il 1078, gli affid\u00f2 la fortezza di Gerberoy, sulla frontiera tra la contea francese di Beauvais e la Normandia.\nLe relazioni non migliorarono quando Re Guglielmo scopr\u00ec che la madre di Roberto, la Regina Matilde, inviava in segreto denaro al figlio. Comunque, nel 1079, il disubbidiente venne assediato dal padre, ora alleato di Filippo I e, in una battaglia nel gennaio 1079, Roberto disarcion\u00f2 Re Guglielmo in combattimento e riusc\u00ec a ferirlo, fermando il suo attacco solo quando riconobbe la voce del padre. Secondo Louis Halphen, durante una sortita condotta da Roberto, il padre fu disarcionato, mentre il fratello, Guglielmo il Rosso venne ferito e l'esercito anglo-normanno, messo in fuga. Umiliato, Re Guglielmo, dietro la promessa di sottomissione di Roberto tolse l'assedio e torn\u00f2 a Rouen, con l'impegno di lasciargli la Normandia, alla sua morte. Alla fine, Roberto si sottomise all'autorit\u00e0 di suo padre e, nella Pasqua del 1080 padre e figlio si riconciliarono e Roberto torn\u00f2 alla corte paterna. La tregua dur\u00f2 solo tre anni. Nel 1083 mor\u00ec Matilde, e Roberto il Corto lasci\u00f2 per sempre la corte del padre. Sostenuto da Filippo I di Francia, Roberto stimol\u00f2 l'opposizione baronale normanna, che dur\u00f2 fino a tutto il 1084, costringendo il padre a durissime ritorsioni contro la Francia . Sembra che Roberto, dopo quella data, abbia trascorso diversi anni viaggiando attraverso la Francia, la Germania e le Fiandre. Visit\u00f2 anche l'Italia (Guglielmo di Malmesbury scrisse: \"went indignantly to Italy\"), cercando la mano di Matilde di Canossa o di Toscana, ma senza riuscirvi.\nDuca di Normandia.\nNel 1087 Guglielmo in punto di morte riconobbe che il Ducato di Normandia doveva essere affidato a Roberto il Corto, nonostante il suo comportamento irriguardoso; lasci\u00f2 inoltre scritto a Lanfranco, Arcivescovo di Canterbury, che il Regno d'Inghilterra andasse al suo figlio maschio terzogenito, Guglielmo il Rosso (il \"The Chronicles of Florence of Worcester with two continuations\", conferma che Oddone, vescovo di Bayeux, fratellastro di Guglielmo, con tanti altri che erano stati incarcerati, fu liberato, per ordine di Gugliemo il Conquistatore, che dispose che il figlio primogenito, Roberto, ottenesse il titolo di duca di Normandia, mentre il regno d'Inghilterra andasse al secondogenito, Guglielmo II il Rosso. Questa disposizione paterna di lasciare il regno d'Inghilterra al figlio pi\u00f9 giovane, in una nota a margine, fa dire a Matteo di Parigi, che Roberto perse la primogenitura, paragonandolo ad Esa\u00f9.\nRoberto, rientrato dall'esilio, prese possesso del ducato, come ricorda Orderico Vitale; subito dopo, denunci\u00f2 Guglielmo come un usurpatore, ma giunse ad un accordo con il fratello per nominarsi eredi a vicenda. Questa pace dur\u00f2 tuttavia meno di un anno. Infatti la divisione tra Inghilterra e Normandia present\u00f2 un dilemma per quei nobili che avevano possedimenti su entrambi i lati della Manica. Siccome Guglielmo il Rosso e Roberto erano rivali naturali, i nobili non potevano sperare di compiacere entrambi i loro signori, e quindi correvano il rischio di perdere il favore dell'uno o dell'altro (o di entrambi). Con l'intento di unire ancora una volta Inghilterra e Normandia sotto un unico governante; nel 1088 essi si rivoltarono allora contro Guglielmo il Rosso, in favore di Roberto, ritenuto di carattere pi\u00f9 debole del fratello Guglielmo il Rosso e quindi migliore per gli interessi della nobilt\u00e0. La rivolta per dare il trono inglese a Roberto fu capeggiata dal conte del Kent, il potente vescovo Oddone di Bayeux, zio sia di Guglielmo che di Roberto, come conferma anche il \"The Chronicles of Florence of Worcester with two continuations (London)\", liberato dopo cinque anni di prigionia. \nSi erano formati due partiti e Guglielmo il Rosso, che aveva l'appoggio della maggioranza del clero, comunque, riusc\u00ec a chiamare a raccolta gli inglesi (i nativi che fornirono i combattenti a piedi) e a sconfiggere, nel corso del 1088, la ribellione, forte soprattutto nel Kent e nel Sussex, organizzata intorno a Oddone e suo fratello, Roberto di Mortain, anche perch\u00e9 Roberto Cosciacorta o il Corto, come sempre a corto di denaro non si fece vivo in Inghilterra a sostenere i suoi seguaci. Sempre secondo il \"The Chronicles of Florence of Worcester with two continuations (London)\", Oddone, avendo fortificato Rochester, aveva richiesto l'intervento del nipote, Roberto, che dalla Normandia, aveva inviato un piccolo corpo di armati, promettendo di arrivare al pi\u00f9 presto in aiuto di Oddone; ma Guglielmo II, con l'aiuto di Lanfranco, reag\u00ec e riusc\u00ec ad avere ragione dei rivoltosi prima dell'intervento di Roberto. In quello stesso anno, Orderico Vitale ci informa che Roberto dovette combattere la ribellione di Goffredo figlio di Rotrone (\u201cGoisfredus Rotronis Mauritani\u00e6 comitis filius\u201d), che reclamava il possesso di due citt\u00e0 per diritto ereditario.\nNel 1090 Guglielmo il Rosso invase la Normandia, schiacciando le forze di Roberto e costringendolo a cedere la parte orientale del ducato. Poi i due si incontrarono a Caen, ricomposero le loro differenze e Guglielmo accett\u00f2 di aiutare Roberto a recuperare il Cotentin e l'Avranches, che Roberto aveva venduto al fratello minore, Enrico Beauclerc. Dopo essersi rappacificati e misero sotto assedio Mont Saint-Michel, dove si era rinchiuso Enrico Beauclerc, e dopo la sua resa lo costrinsero all'esilio, che pot\u00e9 tornare in Inghilterra, solo dopo il 1095.\nNel 1094, Guglielmo attacc\u00f2 la Normandia centrale e cerc\u00f2 di occupare Caen, ma fu cacciato dal re di Francia Filippo I, accorso in aiuto di Roberto, facendosi pagare sia in denaro che in concessioni territoriali. Attaccato sullo slancio anche nella Normandia orientale, Guglielmo riusc\u00ec a salvarsi solo corrompendo Filippo, che accett\u00f2 di ritirarsi dall'impresa.\nLa prima crociata.\nSecondo Guglielmo di Malmesbury, nel 1096, Roberto ipotec\u00f2 il ducato di Normandia al fratello Guglielmo il Rosso per la somma di 10.000 marchi, allo scopo di raccogliere denaro per partire per la Terra Santa con la Prima Crociata. Accompagnato dallo zio Oddone di Bayeux e da Edgardo Atheling, ultimo discendente del Casato dei Wessex e re d'Inghilterra per poche settimane prima di Guglielmo il Conquistatore, Roberto inizi\u00f2 il viaggio di trasferimento in compagnia del cugino, Roberto II conte delle Fiandre, con un seguito di cavalieri inglesi, normanni, franchi e fiamminghi nel settembre del 1096.Il professore scozzese, William B. Stevenson, definisce Roberto uno dei principali capi della prima crociata, per aver un nutrito seguito di cavalieri normanni, anche se per indole non era adatto al comando.\nSecondo Orderico Vitale, passando per Roma, i Crociati guidati da Roberto resero visita a papa Urbano II, mentre Guglielmo di Malmesbury narra che incontrarono il papa a Lucca e proseguirono per Roma.Proseguirono per la Puglia, dove Roberto delle Fiandre si imbarc\u00f2 in dicembre, per svernare in Epiro, mentre, Roberto II, Oddone ed Edgardo Atheling, con il cognato di Roberto II, Stefano II di Blois ed il conte di Boulogne, Eustachio, fratello di Goffredo di Buglione, svernarono in Italia.In attesa di imbarcarsi a Brindisi, nella primavera successiva furono ospiti dei Normanni del ducato di Puglia e proprio, durante questa sosta, Oddone mor\u00ec all'improvviso, a Palermo, nel mese di febbraio del 1097, mentre faceva visita al conte di Sicilia, Ruggero I.\nRoberto si imbarc\u00f2 a Brindisi il 5 aprile 1097, raggiunse Costantinopoli, dove sost\u00f2 15 giorni e prosegu\u00ec per Nicea, dove, arrivato il 1\u00ba giugno, partecip\u00f2 all'assedio della citt\u00e0. Roberto port\u00f2 avanti l'assedio sino alla resa di Nicea, il 19 giugno, al contingente Greco. L'assedio di Nicea viene descritto nei particolari dal canonico e custode della chiesa di Aquisgrana, il cronachista della Prima Crociata, Alberto di Aquisgrana.\nCaduta Nicea, l'armata diresse su Antiochia in due gruppi distanziati di circa due miglia. Il 1\u00ba luglio, il primo gruppo, pi\u00f9 esiguo, composto quasi interamente da Normanni, tra cui oltre a Roberto vi erano Boemondo di Taranto con suo nipote Tancredi e Roberto II delle Fiandre, fu attaccato dall'esercito turco e fu circondato, dando inizio alla Battaglia di Dorylaeum. I normanni resistettero per quasi due ore finch\u00e9 giunsero gli altri crociati che riportarono una netta vittoria sull'esercito turco.\nRoberto partecip\u00f2 all'assedio di Antiochia, dove prese parte ad alcune battaglie per impedire che fossero portati aiuti alla citt\u00e0 assediata, tra cui la vittoria sulle truppe di Damasco del 31 dicembre 1097.\nDopo la caduta di Antiochia (2 giugno 1098), Roberto, il 13 gennaio 1099, fu uno dei primi a partire per Gerusalemme, con Raimondo IV di Saint Gilles e Tancredi, poi raggiunti da Roberto II delle Fiandre e da Goffredo di Buglione, avanzarono lentamente verso Gerusalemme, arrivando a Gerusalemme il 7 giugno e la citt\u00e0 cadde il 15 luglio.\nDopo aver preso parte in agosto alla battaglia di Ascalona, Roberto, privo di feudi ma carico di gloria (secondo Guglielmo di Malmesbury Roberto aveva rifiutato il trono di Gerusalemme), decise di lasciare la Terra Santa e rientrare in Normandia, passando dall'Italia. Nell'inverno di quell'anno arriv\u00f2 in Puglia e nella primavera del 1100, ormai prossimo ai cinquant'anni, si spos\u00f2 con la figlia di Goffredo, primo Conte di Conversano, Sibilla di Conversano, come ci conferma Guglielmo di Jumi\u00e8ges, che, secondo Guglielmo di Malmesbury era di eccezionale bellezza e gli port\u00f2 una cospicua dote, idonea a riscattare il ducato ipotecato al fratello Guglielmo II.Secondo Orderico Vitale, Sibilla era figlia di Goffredo primo Conte di Conversano, Signore di Montepeloso, di Brindisi, Monopoli, Nard\u00f2 e Matera e di Sichelgaita del Molise, figlia di Rodolfo conte del Molise e di una principessa longobarda.\nAncora solo duca di Normandia.\nAlla morte di Guglielmo, avvenuta il 2 agosto 1100, Roberto avrebbe dovuto ereditare il trono d'Inghilterra, ma si trovava ancora in Puglia, dove si era sposato, e sarebbe arrivato in Normandia solo a settembre. Il fratello minore Enrico pot\u00e9 quindi impossessarsi della corona inglese. Al suo ritorno, Roberto, trov\u00f2 che la contea del Maine, dopo la morte di Guglielmo II il Rosso era stata occupata da Elia de la Fleche, con l'appoggio di Folco IV il Rissoso, ma non fece nulla per riconquistarla.\nRoberto prese come suo consigliere di fiducia Rainulfo Flambard, che era gi\u00e0 stato consigliere di fiducia del padre e di suo fratello Guglielmo il Rosso, ma, da Enrico I, era stato messo in carcere, da cui era fuggito. Pressato da Flambard, che gli aveva prospettato una situazione favorevole con un partito pronto ad appoggiarlo, Roberto prepar\u00f2 un'invasione dell'Inghilterra per strappare la corona al fratello Enrico. Nell'estate del 1101, in agosto, Roberto sbarc\u00f2 a Portsmouth con il suo esercito, ma la mancanza di sostegno popolare tra gli inglesi permise a Enrico di resistere all'invasione. Roberto fu costretto tramite la diplomazia a rinunciare alle sue pretese sul trono inglese con il Trattato di Alton, del luglio 1101. In cambio Roberto ottenne da Enrico la rinuncia alla penisola del Cotentin e una pensione di 3000 marchi all'anno e la restituzione dei possedimenti inglesi al suo alleato il conte di Boulogne, Eustachio.\nIl 25 ottobre 1102 nacque Guglielmo Cliton, l'erede del Ducato di Normandia, ma la moglie Sibilla mor\u00ec qualche mese dopo il parto, di malattia, secondo Guglielmo di Malmesbury, di veleno, secondo Orderico Vitale. Sempre Orderico Vitale sostiene che iI tumulti che seguirono la morte di Sibilla impedirono a Roberto di sposare Agnes Giffard che a sua volta era vedova, e che era sospettata di essere l'avvelenatrice.\nNel 1104, comunque, la continua discordia di Roberto con il fratello in Inghilterra spinse Enrico ad invadere la Normandia, per porre fine ai continui soprusi nei confronti dei suoi amici, operati da Roberto II di Bell\u00eame col tacito consenso del duca Roberto II. Enrico I si accontent\u00f2 della contea di \u00c9vreux, come riparazione.\nOrderico riporta di un incidente avvenuto nella Pasqua del 1105, quando Roberto era atteso ad ascoltare un sermone del venerabile Serlo, Vescovo di S\u00e9es. Roberto spese la notte precedente con prostitute e giullari, e mentre era a letto cercando di smaltire la sbornia, i suoi indegni amici gli rubarono i vestiti. Roberto si svegli\u00f2 ritrovandosi nudo, e dovette rimanere a letto perdendosi il sermone.\nGli ultimi anni in prigionia.\nI soprusi di Roberto II di Bell\u00eame continuavano e, nel 1105, assieme a Guglielmo di Mortain, attaccarono il Cotentin dove risiedevano alcuni alleati di Enrico I, il rapporto tra i due fratelli peggiorarono e, secondo il The \"Chronicles of Florence of Worcester with two continuations\", Roberto, all'inizio del 1106, si rec\u00f2 in Inghilterra ed incontr\u00f2 Enrico a Northampton, dove gli chiese la restituzione di tutti i possedimenti che si era preso in Normandia; ottenuto un netto rifiuto da Enrico I, Roberto fu preso da una grande rabbia e fece ritorno in Normandia.Enrico allora guid\u00f2 un'altra spedizione attraverso la Manica, e, dopo alcune vittorie, bruci\u00f2 Bayeux e occup\u00f2 Caen, per proseguire verso la contea di Mortain, dove Guglielmo si era asserragliato, nel castello di Tinchebray, dove avvenne lo scontro decisivo tra i due fratelli, Enrico e Roberto II di Normandia. Secondo il \"Florentii Wigornensis Monachi Chronicon\" Enrico aveva assediato il castello di Tinchebray e la battaglia con la vittoria di Enrico avvenne il 29 settembre 1106. Roberto fu catturato (secondo Orderico Vitale dal contingente Bretone) assieme a Guglielmo di Mortain, durante la battaglia di Tinchebray, mentre Roberto II di Bell\u00eame, riusc\u00ec a fuggire. Roberto, riconosciuta la propria sconfitta, ordin\u00f2 a Falaise e Rouen di arrendersi e svincol\u00f2 tutti i suoi vassalli dal giuramento di fedelt\u00e0\nRoberto venne privato del ducato di Normandia, con l'approvazione del sovrano Filippo I di Francia, che lo dichiar\u00f2 incapace di mantenere l'ordine e la pace nel suo territorio, ed Enrico I reclam\u00f2 la Normandia come possesso della corona inglese; una situazione che perdur\u00f2 per quasi un secolo.\nRoberto II fu inviato in Inghilterra, dove fu tenuto prigioniero. Guglielmo di Jumi\u00e8ges sostiene che Enrico I condusse con s\u00e9 Roberto II, Guglielmo ed alcuni altri e li tenne in custodia per tutta la loro vita ed ancora Orderico Vitale sostiene che la sua prigionia consisteva nel non poter uscire dal luogo di detenzione, ma per il resto poteva considerarsi dorata (\"supplied with luxuries of every kind\").Inizialmente fu detenuto nella Torre di Londra, poi al castello di Devizes e infine nel castello di Cardiff.\nLuigi VI, succeduto a Filippo nel 1108, per pi\u00f9 di una volta nel corso degli anni accus\u00f2 Enrico I di tener prigioniero il suo suddito Roberto II duca di Normandia e gli chiese di liberarlo, ma Roberto mor\u00ec nel 1134 ancora rinchiuso nel castello di Cardiff. Sia il \"Florentii Wigornensis Monachi Chronicon, Continuatio\" che il The \"Chronicles of Florence of Worcester with two continuations\", ed anche il cronista, priore dell'abbazia di Bec e sedicesimo abate di Mont-Saint-Michel, Robert di Torigny, ci confermano che Roberto, fratello del re (Enrico I) e titolare del ducato di Normandia, che era in prigionia da molti anni, mor\u00ec a Cardiff, nel 1134, fu traslato a Gloucester e fu sepolto nel pavimento della chiesa di tale citt\u00e0. Roberto venne sepolto nella chiesa abbaziale di St. Peter a Gloucester, dove venne successivamente posizionato un elaborato sepolcro. La chiesa divenne in seguito Cattedrale della citt\u00e0.\nIl ducato di Normandia rest\u00f2 nelle mani di Enrico I in quanto tutti i figli di Roberto, legittimi e illegittimi, erano premorti al padre.\nDiscendenza.\nDa Sibilla Roberto ebbe due figli:\nRoberto ebbe anche diversi figli illegittimi da donne diverse:"}
{"id": "113594", "revid": "599013", "url": "https://it.wikipedia.org/wiki?curid=113594", "title": "Pittografia", "text": "La pittografia \u00e8 una forma di scrittura in cui il segno grafico (detto pittogramma) rappresenta l'oggetto visto e non il suono usato per identificarlo (come invece avviene nelle scritture sillabiche, consonantiche ed alfabetiche). In pratica si tenta di riprodurre l'oggetto e non il suono.\nSe si disegna un \"piede\" per indicare la parola \"piede\", il segno viene definito \"pittogramma\". Se invece si disegna un \"piede\" per indicare la parola \"camminare\", allora il segno viene definito ideogramma dal momento che il significato \u00e8 un concetto che viene definito dal codice e non dal disegno. Un pittogramma deve veicolare una precisa ed unica realt\u00e0: informazione, derivazione o proibizione.\nSpesso, per\u00f2, la distinzione tra i due casi non appare cos\u00ec semplice e lineare; pittogrammi e ideogrammi vengono detti anche logogrammi (segni che indicano parole).\nStoria.\nI pi\u00f9 antichi testi scritti contengono pittogrammi che rappresentano immagini di oggetti riconoscibili. Il loro limite, per\u00f2, \u00e8 evidente: erano necessari tanti segni quante erano le parole. Essendo infinite le cose o i concetti da indicare, i pittogrammi divennero migliaia, ponendo seri problemi di comprensione. La proliferazione dei segni, e la loro incapacit\u00e0 di esprimere tutto l'esprimibile, si prestava in sostanza a un uso limitato rispetto alle esigenze dell'economia e della cultura delle citt\u00e0 mesopotamiche.\nL'associazione tra segno e suono avviene presto nella scrittura cuneiforme e in quelle diffuse in Egitto, anche se coesisteranno con i pittogrammi e gli ideogrammi per diverso tempo. Nella scrittura cuneiforme il processo \u00e8 molto lento e spesso i segni rappresentano sillabe pi\u00f9 che singole lettere.\nIl passaggio definitivo dalla pittografia alla scrittura moderna segner\u00e0 appunto l'associazione del singolo suono al singolo segno grafico.\nPittogrammi usati quotidianamente.\nI pittogrammi sono usati anche oggi, ad esempio nella segnaletica di avvertimento. Eccone alcuni di uso comune:"}
{"id": "113596", "revid": "6066", "url": "https://it.wikipedia.org/wiki?curid=113596", "title": "Et\u00e0 antica", "text": ""}
{"id": "113597", "revid": "1522738", "url": "https://it.wikipedia.org/wiki?curid=113597", "title": "Aotearoa", "text": ""}
{"id": "113598", "revid": "121836259", "url": "https://it.wikipedia.org/wiki?curid=113598", "title": "God Defend New Zealand", "text": "God Defend New Zealand (\"Dio difenda la Nuova Zelanda\") \u00e8 l'inno nazionale della Nuova Zelanda in lingua inglese, insieme a \"God save the Queen\". Esiste anche la versione ufficiale in lingua m\u0101ori intitolata Aotearoa (che in italiano significa \"la terra dalle lunghe nuvole bianche\", ovvero il nome che i primi M\u0101ori diedero alle isole quando vi giunsero con le loro imbarcazioni). Vengono normalmente cantate le prime due strofe in m\u0101ori e quindi le prime due strofe in Inglese.\nLe parole di \"God Defend New Zealand\" sono state scritte intorno al 1870 da Thomas Bracken. Il compositore della melodia fu invece John Joseph Woods. La canzone guadagn\u00f2 molta popolarit\u00e0 tra il XIX e il XX secolo e divenne l'inno nazionale neo-zelandese il 21 novembre 1977 prima di quella data solo il \"God save the Queen\" era l'inno ufficiale della Nuova Zelanda; la necessit\u00e0 dell'adozione di un inno 'proprio' per la Nuova Zelanda nacque successivamente alla seconda guerra mondiale quando cominci\u00f2 a formarsi nell'opinione pubblica la coscienza di una identit\u00e0 neozelandese, in aggiunta la vicina Australia oltre che avere una bandiera molto simile aveva lo stesso inno God save the Queen (anch'essa fino al 1977) creando confusione\nTesto in inglese.\nGod of nations at Thy feet,\nIn the bonds of love we meet,\nHear our voices, we entreat,\nGod defend our free land.\nGuard Pacific's triple star,\nFrom the shafts of strife and war,\nMake her praises heard afar,\nGod defend New Zealand.\nMen of ev'ry creed and race,\nGather here before Thy face,\nAsking Thee to bless this place,\nGod defend our free land.\nFrom dissension, envy, hate,\nAnd corruption guard our State,\nMake our country good and great,\nGod defend New Zealand.\nPeace, not war, shall be our boast\nBut, should foes assail our coast,\nMake us then a mighty host,\nGod defend our free land.\nLord of battles, in Thy might,\nPut our enemies to flight,\nLet our cause be just and right,\nGod defend New Zealand.\nLet our love for Thee increase,\nMay Thy blessings never cease,\nGive us plenty, give us peace,\nGod defend our free land.\nFrom dishonour and from shame,\nGuard our country's spotless name,\nCrown her with immortal fame,\nGod defend New Zealand.\nMay our mountains ever be,\nFreedom's ramparts on the sea,\nMake us faithful unto thee,\nGod defend our free land.\nGuide her in the nations' van,\nPreaching love and truth to man,\nWorking out Thy Glorious plan,\nGod defend New Zealand.\nTesto in m\u0101ori.\nE Ihow\u0101 Atua,\nO ng\u0101 iwi m\u0101tou r\u0101\n\u0100ta whakarongona;\nMe aroha noa.\nKia hua ko te pai;\nKia tau t\u014d atawhai;\nManaakitia mai\nAotearoa.\n\u014cna mano t\u0101ngata\nKiri whero, kiri m\u0101,\nIwi M\u0101ori P\u0101keh\u0101,\nR\u016bpeke katoa.\nNei ka tono ko ng\u0101 h\u0113\nM\u0101u e whakaahu k\u0113,\nKia ora m\u0101rire\nAotearoa.\nT\u014dna mana kia t\u016b!\nT\u014dna kaha kia \u016b;\nT\u014dna rongo hei pak\u016b\nKi te ao katoa.\nAua rawa ng\u0101 whawhai\nNg\u0101 tut\u016b a tata mai;\nKia tupu nui ai\nAotearoa.\nWaiho tona takiw\u0101\nKo te ao m\u0101rama;\nKia whiti t\u014dna r\u0101\nTai\u0101whio noa.\nKo te hae me te ngangau\nMeinga kia kore kau;\nWaiho i te rongo mau\nAotearoa.\nT\u014dna pai me toit\u016b\nTika rawa, pono p\u016b;\nT\u014dna noho, tana t\u016b;\nIwi n\u014d Ihow\u0101.\nKaua m\u014dna whakam\u0101;\nKia hau te ingoa;\nKia t\u016b hei tauira;\nAotearoa.\nTraduzione in italiano.\nDio delle nazioni ai Tuoi piedi\nnelle unioni dell'amore ci incontriamo,\nAscolta le nostre voci, ti supplichiamo\nDio difenda la nostra terra libera.\nProteggi la tripla stella del Pacifico\nDalle lance di conflitto e guerra\nFai sentire lontano la sua lode,\nDio difenda la Nuova Zelanda.\nUomini di ogni credo e razza,\nSi radunano qui davanti al Tuo viso,\nChiedendo Te di benedire questo luogo,\nDio difenda la nostra libera terra.\nDalla discordanza, invidia, odio,\nE corruzione proteggi il nostro Stato,\nRendi il nostro Paese buono e grandioso,\nDio difenda la Nuova Zelanda.\nLa Pace, non la guerra, sar\u00e0 il nostro vanto\nMa, dovessero nemici assalire le nostre coste,\nFai di noi un esercito potente\nDio difenda la nostra terra libera.\nSignore delle battaglie, col Tuo potere,\nMetti i nostri nemici in fuga\nLascia che la nostra causa sia corretta e giusta\nDio difenda la Nuova Zelanda.\nLascia che il nostro amore per Te aumenti,\nche le Tue benedizioni non finiscano mai\nDona a noi in abbondanza, dona a noi la pace\nDio difenda la nostra terra libera.\nDal disonore e dalla vergogna,\nDifendi il nome senza macchia del nostro paese,\nIncoronala con fama immortale,\nDio difenda la Nuova Zelanda.\nChe le nostre montagne siano sempre,\nI bastioni della libert\u00e0 sul mare,\nRendici fedeli a te\nDio difenda la nostra terra libera.\nGuidala all'avanguardia delle nazioni\nPredicando amore e verit\u00e0 all'uomo,\nCapendo il Tuo Glorioso piano,\nDio difenda la Nuova Zelanda."}
{"id": "113601", "revid": "104265", "url": "https://it.wikipedia.org/wiki?curid=113601", "title": "Ave Verum Corpus (Mozart)", "text": "Ave Verum Corpus K 618 in Re maggiore \u00e8 un mottetto di Wolfgang Amadeus Mozart, basato sull'inno eucaristico omonimo del XIV secolo. Questa di Mozart \u00e8 di gran lunga la composizione pi\u00f9 celebre basata su questo testo. Il mottetto per coro misto, archi e organo, \u00e8 stato composto dall'autore salisburghese a Baden, nei pressi di Vienna, nel 1791, pochi mesi prima della prematura morte.\nStoria.\nNell'estate del 1791 Mozart aveva raggiunto la moglie Constanze a Baden dove lei, in attesa del sesto figlio, si trovava per delle cure termali; qui il compositore scrisse in poco tempo, probabilmente fra il 17 e il 18 giugno, un breve mottetto, l\"'Ave Verum Corpus\", affinch\u00e9 venisse eseguito per la solennit\u00e0 del Corpus Domini nella chiesa di Baden. Mozart, per sdebitarsi di alcuni favori ricevuti, dedic\u00f2 il lavoro all'amico Anton Stoll, Kapellmeister e direttore del coro della parrocchia di Baden.\nAnalisi.\nMozart non aveva mai amato molto scrivere musica sacra, la sua produzione in tal senso non \u00e8 molto numerosa; l\"'Ave Verum\" \u00e8 proprio una delle poche opere di questo genere scritte dal musicista, e per di pi\u00f9 nell'ultimo periodo della sua vita, insieme alla Messa in do minore K 427 e il Requiem.\nIl mottetto \u00e8 scritto per coro misto, orchestra d'archi e organo; sulla partitura autografa Mozart indic\u00f2 soltanto la data in cui lavor\u00f2 alla composizione, il 17 giugno, e una sola indicazione: \"sotto voce\".\nIl brano \u00e8 molto semplice ed \u00e8 di sole 46 battute. Dopo l'introduzione orchestrale segue l'entrata del coro; dopo un lineare sviluppo, l'orchestra porta il brano alla conclusione. La grande semplicit\u00e0 del pezzo \u00e8 dovuta in parte alle indicazioni date dalla corte di Vienna che esigeva la massima essenzialit\u00e0 per le opere religiose; questa caratteristica non ha certo privato la piccola composizione di una grande espressivit\u00e0, che seppure nella sua linearit\u00e0, l'ha resa un gioiello. L'attenzione alla pulizia dei timbri e la grande cura data all'utilizzo delle parole nel loro significato, la grazia della scrittura chiara e sommessa ne fanno uno dei momenti pi\u00f9 alti del genio mozartiano.\nRivisitazioni successive.\nP\u00ebtr Il'i\u010d \u010cajkovskij rielabor\u00f2 questo celebre mottetto nella preghiera che costituisce il terzo movimento della Suite n. 4, op. 61, nota come \"Mozartiana\".\nIl cantante rock Jon Anderson interpreta l\"'Ave verum Corpus\" nel proprio album solista \"Toltec\" del 1996 (il brano ha titolo \"Ave Verum\")."}
{"id": "113604", "revid": "1149807", "url": "https://it.wikipedia.org/wiki?curid=113604", "title": "Premiata Ditta", "text": "La Premiata Ditta \u00e8 un quartetto comico formato da Pino Insegno, Roberto Ciufoli, Tiziana Foschi e Francesca Draghetti, attivo dal 1986 e conosciuto anche e soprattutto grazie all'attivit\u00e0 in televisione. I componenti della Premiata Ditta sono tutti romani, tranne Francesca Draghetti, originaria di Parma ma da lungo tempo residente a Roma.\nStoria del gruppo.\nIl gruppo nasce nel 1986, quando Gianni Boncompagni e Giancarlo Magalli chiamano i quattro componenti, che precedentemente lavoravano da soli, a coadiuvare Enrica Bonaccorti nel programma \"Pronto, chi gioca?\". Avviene cos\u00ec la trasformazione dal teatro alla televisione, anche se la Premiata Ditta non lascer\u00e0 mai il palcoscenico teatrale.\nNegli anni successivi sar\u00e0 ancora Giancarlo Magalli a farli partecipare alle sue trasmissioni televisive \"Pronto, \u00e8 la Rai?\", \"Domani sposi\" e \"Ciao Weekend\", programmi che consolideranno la loro popolarit\u00e0.\nIl gruppo ha partecipato anche alla realizzazione del film \"L'assassino \u00e8 quello con le scarpe gialle\" scrivendo il soggetto e la sceneggiatura. I tratti fondamentali del loro stile sono l'esasperazione dei personaggi e la ripetizione quasi ossessiva di schemi collaudati.\nIl grande successo arriva all'inizio degli anni 2000; nel 1999 inizia infatti il loro impegno nella sitcom \"Finch\u00e9 c'\u00e8 ditta c'\u00e8 speranza\", in onda su Canale 5, che durer\u00e0 per cinque serie fino al 2003. Nel frattempo, nel 2000, approdano in prima serata sempre su Canale 5 con il programma \"Premiata Teleditta\", in cui il quartetto si esibisce interpretando in maniera irriverente le produzioni televisive di successo del periodo. Il programma ebbe un buon successo e fu riproposta una seconda serie nel 2001.\nNel 2002 sono invece in prima serata su Italia 1 con \"Telematti\" in compagnia di ospiti vip. L'anno successivo, precisamente a febbraio del 2003, va in onda nel sabato pomeriggio di Italia 1 il programma \"Oblivious\", della durata di mezz'ora, in cui i quattro pongono domande di cultura generali a ignari passanti, regalando loro 10 euro in caso di risposta esatta, spiazzandoli.\nTornano in tv nel 2005 proponendo una terza edizione di \"Premiata Teleditta\", questa volta con il titolo \"Premiata Teleditta 3 - Non sono repliche\", con un evidente richiamo alle repliche delle precedenti edizioni mandate in onda senza sosta con successo nelle estati passate durante la domenica pomeriggio di Canale 5. Questa volta per\u00f2 lo show ottiene minor successo e va in onda in prima serata su Italia 1. L'anno successivo viene realizzata l'ultima edizione del programma sempre su Italia 1. Nel 2007 viene proposto uno show chiamato \"Tutto Ditta\", vale a dire un mix delle varie edizioni di \"Premiata Teleditta\".\nDopo il 2006 il quartetto non si esibisce pi\u00f9 in gruppo per anni, ma i quattro componenti continuano a lavorare tra televisione e attivit\u00e0 cinematografica e teatrale.\nNel 2011 la Premiata Ditta si riunisce e torna in teatro con \"Abbiamo fatto 30... Facciamo 31\".\nNel 2017 dichiarano di non essersi mai sciolti ufficialmente e i quattro componenti tornano a lavorare insieme come Premiata Ditta in \"Casa CRAI\", web series ambientata in un supermercato dell'omonima catena e pubblicata sulle piattaforme social e web di essa."}
{"id": "113610", "revid": "121691705", "url": "https://it.wikipedia.org/wiki?curid=113610", "title": "Marcia dei Volontari", "text": "La Marcia dei Volontari () \u00e8 l'inno ufficiale della Repubblica Popolare Cinese. La canzone \u00e8 stata composta nel 1935 da Nie Er su un testo di Tian Han come il motivo conduttore del film \"Giovani eroi\" (), pellicola del 1935 diretta da Xu Xingzhi e ambientata subito dopo l'incidente di Mukden del 18 settembre 1931 e durante l'invasione giapponese della Manciuria. \u00c8 stata adottata il 27 settembre 1949 come inno nazionale."}
{"id": "113616", "revid": "339392", "url": "https://it.wikipedia.org/wiki?curid=113616", "title": "Mac OS X 10.1", "text": ""}
{"id": "113617", "revid": "339392", "url": "https://it.wikipedia.org/wiki?curid=113617", "title": "Mac OS X 10.2", "text": ""}
{"id": "113618", "revid": "339392", "url": "https://it.wikipedia.org/wiki?curid=113618", "title": "Mac OS X 10.3", "text": ""}
{"id": "113621", "revid": "2068842", "url": "https://it.wikipedia.org/wiki?curid=113621", "title": "Inquadratura", "text": "Nel cinema e in fotografia, l'inquadratura \u00e8 la porzione di spazio fisico (un ambiente, un paesaggio, etc.) \"inquadrata\" dall'obiettivo della macchina da presa o della fotocamera. L'atto di inquadrare consente di delimitare con precisione lo spazio che sar\u00e0 ripreso e al contempo di escludere tutto il resto (che rimarr\u00e0 \"fuori campo\", ossia all'esterno del campo visivo dell'osservatore).\nNel caso del cinema, essendo l'inquadratura protratta per un determinato periodo di tempo (la durata della ripresa), in fase di montaggio assume il significato di \"unit\u00e0 di montaggio\": \u00e8 la porzione della ripresa che rimane integra, a seguito della decisione del montatore di non tagliarla. Le singole inquadrature, una volta montate nell'ordine voluto, formano le scene e le sequenze del film.\nL'inquadratura cinematografica non si distingue solo in base alla distanza, all'altezza o all'angolazione di ripresa. Quando guardiamo un film, possiamo trovarci di fronte a inquadrature fisse (statiche) e a inquadrature in movimento (dinamiche).\nInquadratura nel cinema: definizioni.\nIn base alla distanza tra la macchina da presa e ci\u00f2 che \u00e8 ripreso, le inquadrature vengono classificate in campi quando l'ambiente \u00e8 predominante sulla figura umana, ed in piani o dettagli quando la figura umana \u00e8 il soggetto principale inquadrato.\nIn base al \"punto di vista\" che lo spettatore percepisce, l'inquadratura \u00e8 definita \"oggettiva\" quando \u00e8 neutrale, e \"soggettiva\" quando mostra il punto di vista di uno dei personaggi (o anche di un oggetto, di un animale, etc.). L'inquadratura di quinta invece viene spesso utilizzata per riprendere i dialoghi e comprende oltre a un soggetto, anche parte dell'interlocutore dalla spalla in su.\nLe inquadrature si definiscono \"fisse\" quando l'angolo di campo rimane costante e la macchina da presa non compie movimenti. Nel caso variasse l'angolo di campo, l'inquadratura \u00e8 definita \"carrellata ottica\" quando la macchina da presa si sposta fisicamente, mentre si definisce \"zoommata\" (o \"zoomata\") quando la macchina da presa \u00e8 ferma e si muovono le lenti dell'obiettivo, allargando o restringendo il campo inquadrato. \nIn base al tipo di movimento compiuto dalla macchina da presa, l'inquadratura pu\u00f2 essere definita come \"carrellata\" o \"panoramica\".\nIn base alla messa a fuoco, l'inquadratura pu\u00f2 essere \"a fuoco\", oppure \"sfuocata\" (detta anche \"flou\").\nUn \"fermo immagine\", infine, \u00e8 una inquadratura composta da un singolo fotogramma ripetuto pi\u00f9 volte (si ottiene col montaggio).\nAltre definizioni pi\u00f9 tecniche possono essere utilizzate in base al tipo di attrezzatura utilizzata, alla combinazione di pi\u00f9 movimenti o alla presenza di effetti particolari. Ad esempio, un'inquadratura definita in inglese \"hand-held shot\", \u00e8 ottenuta con la \"camera a mano\"; un \"effetto Vertigo\" \u00e8 ottenuto combinando una carrellata e una zoommata.\nSi parla di \"camera-car\" quando la macchina da presa \u00e8 montata su un'automobile che consente maggior velocit\u00e0 di spostamento.\nCol termine \"travelling\" si indicano movimenti di macchina pi\u00f9 complessi che uniscono alle possibilit\u00e0 dinamiche di panoramiche e carrelli quelle di far salire e scendere la cinepresa. Tali movimenti si realizzano con macchine come la gru (in particolare la louma), che permette una notevole possibilit\u00e0 di elevazione (e quindi di filmare da punti di vista altissimi), e il pi\u00f9 agevole dolly, in cui la macchina da presa \u00e8 fissata su un braccio mobile collocato su un veicolo a ruote, che permette movimenti fluidi all'interno di spazi pi\u00f9 stretti."}
{"id": "113631", "revid": "767487", "url": "https://it.wikipedia.org/wiki?curid=113631", "title": "Meltdown - La catastrofe", "text": "Meltdown - La catastrofe (\"\u9f20\u81bd\u9f8d\u5a01\", \"Meltdown - High Risk\") \u00e8 un film del 1995 diretto da Jing Wong e Corey Yuen.\nIl film \u00e8 una parodia dichiarata dello statunitense \"Trappola di cristallo\" (\"Die Hard\", 1988) di John McTiernan, ma ironizza anche sui divi del cinema marziale.\nIl personaggio di Frankie Lane, infatti, \u00e8 ispirato a Jackie Chan, ed \u00e8 interpretato da Jacky Cheung, famoso attore e cantante cinese il quale assomiglia moltissimo a Chan (tanto da scegliersi un nome d'arte simile). Durante il film, quando alle cameriere viene detto che incontreranno Frankie Lane, il direttore afferma per\u00f2 di preferire Sammo Hung, un altro famoso divo d'azione cinese amico di Chan.\nMa a sua volta il personaggio di Frankie Lane si rif\u00e0 anche a Bruce Lee, vestendo la famosa tuta gialla di \"L'ultimo combattimento di Chen\", o impersonando il famoso combattimento con il nunchaku di \"Dalla Cina con furore\".\nMa il film, oltre a parodie e citazioni, \u00e8 comunque un film d'azione, e non mancano scene d'azione mozzafiato in pieno stile di Hong Kong, coreografate da Tak Yuen, dirette da Corey Yuen ed interpretate dal famoso attore marziale Jet Li.\nQuesto \u00e8 il secondo lavoro in cui Jet Li e Corey Yuen collaborano alle scene marziali (il primo \u00e8 stato \"Zhong Nan Hai bao biao\", dell'anno prima).\nIl film esce in Italia nel 2002, esclusivamente nel circuito dell'home video.\nNel 1998 esce \"Meltdown 2\" (\"Bi xie lan tia\"): la versione internazionale del titolo (\"Another Meltdown\" negli USA) fa pensare ad un seguito, mentre il film non ha alcun rapporto con il presente titolo.\nTrama.\nIl Dottore \u00e8 un pericoloso ladro e terrorista che, con la sua banda spietata, miete vittime per tutta Hong Kong. Una mostra di preziosissimi diamanti \u00e8 l'occasione per il Dottore di fare il colpo del secolo.\nMa la mostra \u00e8 anche un'occasione mondana a cui sono invitati nomi importanti della musica e della cinematografia cinese. Uno fra tutti: Frankie Lane, divo del momento del cinema di arti marziali.\nFrankie ha sempre al suo fianco Kit Li, la sua guardia del corpo, il quale due anni prima ha perso la moglie in un colpo del Dottore. Sar\u00e0 proprio Kit, con l'aiuto involontario di Frankie Lane, ad affrontare la pericolosa banda di terroristi."}
{"id": "113633", "revid": "1305772", "url": "https://it.wikipedia.org/wiki?curid=113633", "title": "Meltdown", "text": ""}
{"id": "113640", "revid": "116433200", "url": "https://it.wikipedia.org/wiki?curid=113640", "title": "Chiodo da roccia", "text": "I chiodi da roccia sono degli ancoraggi artificiali utilizzati dagli arrampicatori e dagli alpinisti allo scopo di proteggersi, in caso di caduta, oppure per autoassicurarsi in caso di sosta. Possono anche essere utilizzati per fissare la corda per le calate o per la progressione in arrampicata artificiale.\nCaratteristiche.\nSi tratta, in genere, di lame o sottili cunei di metallo la cui forma ne consente l'infissione nelle fessure della roccia, grazie all'utilizzo di un apposito martello. La parte terminale del chiodo da roccia \u00e8 sempre costituita da un occhiello, o foro, che consente l'inserimento di un moschettone o di un cordino.\nI chiodi da roccia sono costruiti in diverse forme e materiali per adattarsi al tipo di roccia e di fessura. Rispetto alla posizione dell'anello si distinguono chiodi orizzontali, verticali e universali. Nei chiodi orizzontali l'occhiello \u00e8 ruotato di 90 gradi rispetto alla lama, in quelli verticali \u00e8 posto sullo stesso piano ed infine in quelli universali l'occhiello \u00e8 inclinato di 45 gradi. L'efficienza di un chiodo dipende anche dalla capacit\u00e0 di torsione della lama quando posta sotto carico; questo contribuisce ad aumentare l'attrito tra la lama e la fessura diminuendo il pericolo di fuoriuscita. Per questo motivo \u00e8 preferibile utilizzare i chiodi orizzontali nelle fessure verticali e viceversa. Il chiodo universale \u00e8 adatto ad entrambe le situazioni.\nI chiodi da roccia inoltre si classificano per lunghezza e vengono distinti in due classi: da progressione (fino a 9\u00a0cm) e da sosta (oltre i 9\u00a0cm). I chiodi da roccia sono costruiti in acciaio dolce (deformabili) o in acciaio speciale (molto meno deformabili). \nI primi sono utilizzati in rocce \"tenere\" come le rocce calcaree o la dolomia e la loro tenuta \u00e8 dovuta alla pressione generata dalla deformazione del chiodo entro alla fessura. In questo caso l'impiego di chiodi in acciaio speciale tenderebbe a rompere la roccia a scapito della tenuta.\nI chiodi in acciaio speciale sono utilizzati in rocce \"dure\" come il granito e lo gneiss. Questi chiodi hanno il vantaggio di deteriorarsi molto meno dei precedenti e di poter essere riutilizzati un maggior numero di volte. \nIn caso di salite in montagna (solitamente lunghe) il chiodo \u00e8 recuperato dal secondo di cordata e nuovamente utilizzato per la salita dal primo di cordata."}
{"id": "113641", "revid": "1226", "url": "https://it.wikipedia.org/wiki?curid=113641", "title": "Men in black", "text": ""}
{"id": "113643", "revid": "125128786", "url": "https://it.wikipedia.org/wiki?curid=113643", "title": "Nico (cantante)", "text": "Conosciuta anche con il soprannome di \"Sacerdotessa delle Tenebre\", per le atmosfere gotiche e decadenti dei suoi brani, unite alla sua inconfondibile voce profonda, \u00e8 considerata la progenitrice del gothic rock.\nIn campo musicale raggiunse i primi riconoscimenti come collaboratrice del gruppo The Velvet Underground, partecipando all'album \"The Velvet Underground &amp; Nico\" come cantante dei brani \"Femme Fatale\", \"All Tomorrow Parties\" e \"I'll Be your Mirror\". La sua avventura con i Velvet ebbe vita breve, e nel 1967 si avvi\u00f2 alla carriera solista.\nCome solista, i suoi album pi\u00f9 celebri sono \"The Marble Index\" del 1968 e \"Desertshore\" del 1970, spesso considerato dalla critica il suo capolavoro, entrambi prodotti da John Cale.\nBiografia.\nPrimi anni.\nNacque a Colonia, nell'allora Germania nazista, il 16 ottobre 1938. Il padre mor\u00ec in manicomio, dove fu ricoverato dopo aver subito danni cerebrali a causa di ferite riportate durante il servizio nella Wehrmacht. Dopo la fine della guerra, si trasfer\u00ec nella zona di Berlino occupata dagli statunitensi.\nCominci\u00f2 a lavorare come modella per un'agenzia di Berlino. Durante un soggiorno a Ibiza, le venne suggerito dal fotografo Herbert Tobias, ispirato da un suo ex-amante, il regista Nico Papatakis, il nome d'arte Nico. Verso la fine degli anni cinquanta, si trasfer\u00ec a Parigi, dove ebbe modo di accrescere la sua fama di modella, posando per riviste prestigiose come \"Vogue\", \"Tempo\", \"Vie Nuove\", \"Mascotte Spettacolo\", \"Camera\", \"Elle\" e altre ancora. Fu poi questo il periodo in cui inizi\u00f2 la carriera d'attrice con lo pseudonimo di Krista Nico.\nNel 1958 partecip\u00f2 al film di Alberto Lattuada dal titolo \"La tempesta\" e nel 1959 al film \"Come prima\" di Rudolph Mat\u00e9. Ma il film pi\u00f9 importante di questo periodo fu sicuramente \"La dolce vita\" di Federico Fellini del 1960, che la port\u00f2 a trasferirsi a New York per frequentare la scuola di recitazione \"Lee Strasberg's Method School\", con l'intenzione di intraprendere una carriera d'attrice.\nVerso la fine del 1961 ebbe una relazione con l'attore francese Alain Delon, che port\u00f2 alla nascita il giorno 11 agosto 1962 di Christian Aaron Boulogne, all'anagrafe Ari P\u00e4ffgen, (cui \u00e8 dedicato il brano \"Ari's Song\" in \"The Marble Index\"), peraltro mai riconosciuto dallo stesso Delon. Fu invece cresciuto, dall'et\u00e0 di circa 2 anni, dalla nonna \u00c9dith Arnold, madre di Delon, la quale, visto il diniego del padre Alain a riconoscerlo, gli dette il cognome del suo secondo marito, Boulogne.\nNel 1964, a Londra, conobbe ed ebbe una breve relazione con Brian Jones, membro dei The Rolling Stones, ed ebbe l'occasione, per merito del chitarrista dei Led Zeppelin Jimmy Page, di registrare la sua interpretazione di \"I'm Not Sayin\"', brano di Gordon Lightfoot. A Parigi, conobbe, invece, il cantautore Bob Dylan, che scrisse per lei il brano \"I'll Keep It with Mine\", presente poi nel primo album da solista di Nico, \"Chelsea Girl\".\nDato il costante viaggiare per lavoro, Nico impar\u00f2 a parlare correttamente l'inglese, l'italiano, lo spagnolo e il francese.\nLa collaborazione con Andy Warhol e coi Velvet Underground.\nTramite Dylan, conobbe l'artista Andy Warhol, che la coinvolse come attrice in alcuni dei film sperimentali che stava girando in quel periodo. Cominci\u00f2 a frequentare la Factory, collettivo di artisti che girava attorno al carisma di Warhol. Da esso, venne incoraggiata a unirsi, nel 1966, ai The Velvet Underground, rock band di cui l'artista aveva intenzione di produrre un album.\nInsieme ai The Velvet Underground, Nico pubblic\u00f2 il primo album della band, intitolato appunto \"The Velvet Underground &amp; Nico\", prodotto dallo stesso Warhol, che pure ne disegn\u00f2 la copertina. La presenza di Nico all'interno della band fu, per\u00f2, piuttosto marginale, in quanto non fu autrice di alcun brano, limitandosi solo a cantare testi scritti da Lou Reed, cantante e chitarrista della band. Con John Cale, polistrumentista della band, strinse, comunque, un buon legame, coinvolgendolo nella produzione dei suoi album da solista.\nNel 1975, a proposito del suo rapporto con gli altri membri della band, disse: \"I Velvet Underground avevano alcuni problemi di identit\u00e0 e volevano sbarazzarsi di me perch\u00e9 ricevevo pi\u00f9 attenzione di loro da parte della stampa\". Gi\u00e0 nel 1968, prima della pubblicazione del secondo album \"White Light/White Heat\", Nico era uscita dalla band. Nel 1967 aveva conosciuto Jim Morrison, cantante dei Doors, con cui aveva avuto probabilmente una relazione sentimentale e che l'aveva incoraggiata a cimentarsi nella scrittura di musica propria.\nCarriera solista.\nA quel punto, decise di continuare la carriera musicale come solista, registrando diversi album, senza, per\u00f2, mai raggiungere i successi ottenuti insieme al gruppo. Il primo disco pubblicato fu \"Chelsea Girl\" del 1967, colonna sonora per un omonimo film di Warhol, contenente, in realt\u00e0, brani scritti da Lou Reed, John Cale e Jackson Browne.\nIl primo disco scritto interamente da lei fu \"The Marble Index\", album che propone un'originale commistione di elementi folk, musica classica e testi drammatici.\nNel 1970, usc\u00ec \"Desertshore\", ampiamente considerato dalla critica come il capolavoro dell'artista, nonch\u00e9 anticipatore del genere gothic rock. Nel 1969, aveva conosciuto il regista Philippe Garrel, per cui recit\u00f2 in diversi film, oltre a partecipare alla scrittura della sceneggiatura de \"La cicatrice Int\u00e9rieure\", e con cui strinse una relazione amorosa durata una decina d'anni. Del 1974 \u00e8 invece \"The End\", album che, oltre a contenere una reinterpretazione dell'omonimo brano dei The Doors, presenta una versione allucinata e dissonante dell'inno nazionale tedesco.\nGli anni ottanta furono un periodo piuttosto difficile, anche per problemi di tossicodipendenza. Dopo sette anni di inattivit\u00e0, nel 1981 usc\u00ec \"Drama of Exile\", seguito nel 1985 da \"Camera Obscura\", ultimo album dell'artista. I suoi dischi cominciarono ad avere successo e a essere apprezzati, soprattutto nell'ambiente punk degli anni ottanta.\nTossicodipendenza.\nNico fece uso di eroina per oltre quindici anni. Nel libro \"Songs They Never Play on the Radio\" scritto da James Young, membro della sua band negli anni ottanta, si riportano molti episodi del comportamento inquietante di Nico a causa della \"schiacciante\" dipendenza; del resto, la stessa Nico raccontava di non aver mai assunto eroina nel periodo dei Velvet Underground e della Factory di Warhol, ma di aver iniziato a bucarsi durante la sua relazione con Philippe Garrel negli anni settanta. Lei stessa inizi\u00f2 il figlio al consumo di eroina che ne caus\u00f2 il ricovero in ospedale. Poco prima della sua morte, Nico smise di usare eroina e cominci\u00f2 la terapia sostitutiva col metadone, la pratica quotidiana della bicicletta ed un'alimentazione sana.\nLa morte.\nIl 17 luglio 1988, mentre si trovava in vacanza a Ibiza, venne ricoverata al Cannes Nisto Hospital di Ibiza dopo una caduta dalla bicicletta. Fu dapprima erroneamente curata per insolazione, mentre si trattava invece di emorragia cerebrale. Mor\u00ec la sera del giorno seguente.\nVenne sepolta al cimitero Grunewald-Forst di Berlino, nella stessa tomba della madre."}
{"id": "113645", "revid": "599013", "url": "https://it.wikipedia.org/wiki?curid=113645", "title": "Nde", "text": ""}
{"id": "113646", "revid": "599013", "url": "https://it.wikipedia.org/wiki?curid=113646", "title": "Obe", "text": ""}
{"id": "113647", "revid": "2225653", "url": "https://it.wikipedia.org/wiki?curid=113647", "title": "Astrazione (arte)", "text": "Il termine astrazione indica il procedimento mentale attraverso il quale si sostituisce un insieme di oggetti con un \"concetto\", pi\u00f9 generale, che descrive gli oggetti in base a propriet\u00e0 a loro comuni. Per esempio, a partire dall'insieme di tutte le automobili esistenti, si pu\u00f2 ricavare il concetto generico di \"automobile\" in base alle caratteristiche condivise da tutte le auto (hanno quattro ruote, un volante, ecc.). La parola deriva dal latino \"abstrahere\" (scostare).\nAstrazione nell'arte.\nIl procedimento indicato \u00e8 in particolare attribuito alla creazione di un segno astratto. In questo caso, per \"astrazione\" si suole intendere un processo mentale mediante il quale si allontana, si estrae una parte da un tutto visivamente percepito. \nLa percezione visiva dell'angolo tra il ramo e il tronco di una pianta, pu\u00f2 diventare la rappresentazione grafica dell'albero.\nIl termine \u00e8 di particolare importanza nella comprensione dell'arte preistorica: ogni segno astratto inventato dall'uomo negli ultimi 100.000 anni (dalle rocce e caverne del paleolitico ai vasi neolitici) viene spiegato innanzitutto come stilizzazione e geometrizzazione del percepito visivo. A questi segni viene quindi attribuito a volte un significato magico-religioso o di altro genere (per esempio la scrittura pittografica).\nIn ambito psicologico si ritiene che il procedimento avvenga mediante la ricreazione di una parte di un \"gi\u00e0 visto\" all'esterno di s\u00e9 (la linea dell'orizzonte, la circonferenza del sole, ecc.). A questo proposito va tuttavia ricordata la sostanziale miopia dei primi mesi di vita; ragion per cui le immagini mentali di un lattante non possono essere costituite da immagini definite \"catturate\" alla realt\u00e0 esterna, ma una fusione di luci, ombre e bizzarri geometrismi."}
{"id": "113648", "revid": "22475", "url": "https://it.wikipedia.org/wiki?curid=113648", "title": "Nico", "text": ""}
{"id": "113649", "revid": "321906", "url": "https://it.wikipedia.org/wiki?curid=113649", "title": "Christa Paffgen", "text": ""}
{"id": "113650", "revid": "112234113", "url": "https://it.wikipedia.org/wiki?curid=113650", "title": "Spit", "text": "Lo spit, o spit ROC, \u00e8 un tassello a bussola autoperforante, nato nell'ambito dell'edilizia. \u00c8 utilizzato come punto di ancoraggio in varie attivit\u00e0 come arrampicata, alpinismo, speleologia e torrentismo. Il nome \u00e8 l'acronimo di \"Soci\u00e9t\u00e9 de Prospection et d'Inventions Techniques\", l'azienda francese nata nel 1951, tra i primi a produrlo.\nDescrizione.\nLa terminologia completa per riferirsi agli spit \u00e8 \"spit ROC\" e \"spit FIX\" per distinguere le modalit\u00e0 di espansione del tassello:\nLo spit \u00e8 composto da due parti di acciaio o acciaio inox:\nLo spit ROC \u00e8 stato superato dallo spit FIX, che offre maggior tenuta a carichi radiali e all'estrazione ed elimina il pericoloso rischio di fuoriuscita del cuneo di espansione dal cilindro. Nelle falesie \u00e8 infine utilizzato anche il fittone resinato, con prestazioni ancora migliori. Spit, fix e resinati fanno parte della famiglia dei \"chiodi a perforazione\", detti chiper e sono regolamentati dalla normativa EN 959.\nUtilizzo.\nPer posizionare lo spit si utilizza uno strumento chiamato \"piantaspit\", un cilindro di ferro con impugnatura, al quale si avvita a una estremit\u00e0 il tassello. Il foro si ottiene percuotendo col martello dall'altra estremit\u00e0 e ruotando il piantaspit di un quarto di giro ogni due/tre colpi. Ottenuto il foro si estrae il tassello per applicarvi il cuneo, quindi lo si reintroduce e lo si martella per ottenere l'espansione. Si svita infine il piantaspit e si fissa una piastrina con occhiello tramite un bullone."}
{"id": "113651", "revid": "124476950", "url": "https://it.wikipedia.org/wiki?curid=113651", "title": "Vincenzo Lancia", "text": "Biografia.\nNato a Fobello, un piccolo paese della Valsesia, quarto e ultimo figlio di una famiglia agiata in cui il padre, il Cavalier Giuseppe Lancia, \u00e8 un imprenditore che aveva fatto fortuna con la produzione di carne in scatola e dadi per brodo. Indirizzato dalla famiglia agli studi in giurisprudenza, l'attivit\u00e0 scolastica del giovane \"Censin\" non fu per\u00f2 brillante, visto che l'allievo non si impegnava come era auspicato dai genitori. \nVenne invece preso giovanissimo dalla passione per i motori, riuscendo a strappare al padre l'autorizzazione di lavorare come ragioniere - e, indirettamente, come meccanico - presso l'officina di Torino di Giovanni Battista Ceirano che produceva dapprima biciclette dal nome anglofono \"Welleyes\" e in un secondo tempo realizza il prototipo di una automobile con lo stesso marchio (1899). \nL'autovettura suscita un notevole entusiasmo alla presentazione e, al fine di produrla su scala industriale, viene fondata la Fabbrica Italiana Automobili Torino, conosciuta anche con l'acronimo Fiat, che acquister\u00e0 la piccola officina di Ceirano, assorbendone il lay-out e le maestranze.\nIn questo modo, a soli 18 anni, Vincenzo Lancia intreccia il suo destino con la pi\u00f9 grande azienda torinese di autoveicoli. Dopo un primo periodo da collaudatore, Lancia riesce a dimostrare un'attitudine alle corse e inizia a correre per l'azienda nelle corse locali, cogliendo anche il primo successo della storia Fiat nella \"Torino Sassi-Superga\" del 1902. Vinse per due volte la Susa-Moncenisio.\nIl giovane Lancia fece parte anche della squadra corse di Angelo Mosca, imprenditore tessile biellese appassionato di automobili, uno dei primissimi nella sua citt\u00e0 a possederne qualcuna.\nUna fotografia esposta al museo dell'automobile a Torino li ritrae nel giardino di Villa Mosca a Biella, ad un'esposizione delle proprie vetture.\nIl suo carattere di guida \u00e8 irruente e incappa spesso in piccoli incidenti dovuti alla troppa esuberanza, pertanto diventa pi\u00f9 famoso, nel mondo delle corse, per dei record su un singolo giro della gara che per le vittorie conseguite. La sua carriera automobilistica proseguir\u00e0, sempre su vetture Fiat, fino al 1908, cio\u00e8 per 2 anni ancora dopo la fondazione della sua casa automobilistica, la Lancia.\nLe cronache raccontano di un uomo molto meticoloso ed esigente nella sfera professionale e totalmente diverso nel privato: gioviale, amante delle mangiate in buona compagnia e della musica, in particolare di Richard Wagner. \u00c8 da raccontare il modo con cui selezionava i propri collaudatori: Lancia, per saggiare la capacit\u00e0 di guida di un candidato collaudatore, non faceva semplicemente guidare una delle sue auto, ma era importante che il candidato superasse il \"test della corda o della fune\". \nAl candidato veniva affidata un'auto, in genere pi\u00f9 performante, con la quale doveva seguire l'auto guidata da Lancia per un determinato percorso; a prima vista, il test di guida sembrava molto semplice, ma fra le due auto c'era una corda di alcuni metri. Infatti, al paraurti posteriore dell'auto guidata da Lancia veniva legato un capo della fune, l'altro era legato al paraurti anteriore dell'auto del candidato tester. Il tester doveva essere abile nel seguire Lancia mantenendo una distanza costante fra le due auto. Se il cavo veniva spezzato o, ancora peggio, il candidato urtava il paraurti dell'auto di Lancia, immancabile era la bocciatura.\nNel 1906, come detto, riesce a coronare un suo sogno, quello di avere una azienda sua e, con la collaborazione dell'amico e collega della Fiat, Claudio Fogolin, fonda, a Torino, l'industria che ancora oggi porta il suo nome.\nNello sviluppo della Lancia mette tutte le sue energie, le sue conoscenze e le sue intuizioni, non ultimo sfruttando anche le sue capacit\u00e0 di collaudatore maturate negli anni precedenti. Per questa sua attivit\u00e0 rinuncia in parte anche alla sua vita privata, sposandosi solamente nel 1922 con Adele Miglietti, sua segretaria; negli anni successivi ebbe con lei 3 figli: Anna Maria, Gianni ed Eleonora.\nLancia rimase sempre legato anche al mondo delle corse, dando anche pieno appoggio alla costruzione dell'autodromo nazionale di Monza, pista famosissima in tutto il mondo e che ancora oggi ospita, tra gli altri, il Gran Premio d'Italia di Formula 1, di cui Vincenzo pose la prima pietra nel 1922.\nNel 1930, con gli industriali Gaspare Bona, Battista Farina detto Pinin, Giovanni Battista Devalle, Pietro Monateri e Arrigo De Angeli, fond\u00f2 la Societ\u00e0 anonima Carrozzeria Pinin Farina, in seguito Pininfarina.\nLa mattina del 15 febbraio 1937, all'et\u00e0 di soli 55 anni, muore improvvisamente a Torino, vittima di un attacco cardiaco. Il feretro, dopo aver ricevuto le esequie dalla capitale piemontese, viene trasferito a Fobello per riposare nel cimitero del piccolo comune valsesiano all'interno della tomba di famiglia.\nRiconoscimenti.\nTre anni dopo la morte l'amico Amedeo Costa, di Rovereto, volle dedicare alla sua memoria l'omonimo rifugio alpino sul Pasubio.\nArchivio.\nLa documentazione prodotta da Vincenzo Lancia nel corso della propria attivit\u00e0 imprenditoriale \u00e8 conservata a Torino dall'Archivio storico Fiat, nel fondo \"Lancia\" (estremi cronologici: 1906-1990). Esso comprende atti societari, verbali delle assemblee e del consiglio di amministrazione, atti notarili, compravendite, procure, bilanci e carte relative all'amministrazione della contabilit\u00e0, documentazione sulla gestione del personale (libri matricola, libri paga, accordi con il sindacato, infortuni), documentazione inerente alle partecipazioni societarie, alle consociate estere della Lancia, tutte le carte relative alla produzione, all'amministrazione, al personale, oltre alle carte riguardanti la sezione commerciale della societ\u00e0, la produzione, la progettazione, la Direzione Generale e alle cartelle del personale impiegati dal 1906 al 1970."}
{"id": "113659", "revid": "124191613", "url": "https://it.wikipedia.org/wiki?curid=113659", "title": "Evemero", "text": "Biografia.\nIl luogo di nascita \u00e8 stato oggetto di discussione in base alle attestazioni delle fonti: la maggior parte lo dice nativo di Messina, ma Clemente Alessandrino e Arnobio lo danno nativo di Agrigento (meno correttamente lo si dice nativo di Messene e colono a Messina).&lt;br&gt;Contemporaneo di Dicearco da Messina, visse nel periodo immediatamente successivo alla morte di Alessandro Magno e fu frequente viaggiatore. Ci viene testimoniato come amico di Cassandro, divenuto re di Macedonia a seguito delle numerose congiure tra i diadochi. Per conto dell'influente benefattore comp\u00ec numerosi viaggi che lo portarono fino all'Oceano Indiano.&lt;br&gt;Dopo il viaggio, forse nella zona arabica, torn\u00f2 dopo un lungo itinerario ad Alessandria d'Egitto dove scrisse la \"Storia sacra\", opera che gli attir\u00f2 aspre critiche da parte di Callimaco.\nLa \"Storia Sacra\".\nL'opera ci \u00e8 giunta solo in frammenti di tradizione indiretta, dei quali quelli pi\u00f9 cospicui sono riportati da Diodoro Siculo e dalla traduzione dell'opera in latino compiuta da Ennio e giunta a noi in un ampio frammento tramandatoci a sua volta da Lattanzio: il testo di Evemero, comunque, era originariamente strutturato in tre libri.\nIl titolo \u1f39\u03b5\u03c1\u1f70 \u1f00\u03bd\u03b1\u03b3\u03c1\u03b1\u03c6\u03ae (\"Hier\u00e0 anagraph\u00e9\", tradotta da Ennio come \"Sacra Historia\") \u00e8 problematico: l'aggettivo \"sacro\" ed un secondo termine che nel lessico storiografico greco indica un \"registro\" o una \"trascrizione\" creano un apparente cortocircuito semantico rispetto agli intenti della storiografia Tucididea.\nIn quest'opera era inserita, nel resoconto di un viaggio immaginario, la presentazione di una citt\u00e0 ideale, Pancaia situata in un'isola dell'Oceano Indiano e ordinata secondo un sistema collettivista. \nNel I libro, Evemero raccontava di essere partito dall'Arabia per dirigersi in esplorazione nell'Oceano Indiano. Persa la rotta, la spedizione approd\u00f2 in vista di un arcipelago di cui l'isola principale era Pancaia o Iera. \nSeguiva una descrizione dei \"mirabilia \"dell'isola, notevole per i suoi aspetti naturali e per le particolari usanze religiose degli abitanti. Iera-Pancaia, un'isola sacra ricca di alberi di incenso ed altre essenze vegetali adatte ai sacrifici ed ai riti religiosi, era larga quasi 36 chilometri ed aveva a poca distanza un altro isolotto che fungeva da cimitero reale. I Pancei erano non solo indigeni, ma anche di provenienza orientale, come Oceaniti ed Indiani, nonch\u00e9 Sciti e Cretesi (quindi popoli di grande saggezza) ed abitavano nella capitale, Panara, che aveva leggi proprie e non era retta da un sovrano, ma da tre magistrati annuali, che si occupavano della giustizia ordinaria coadiuvati dai sacerdoti. A 10 chilometri da Panara era stato eretto, in una pianura, il tempio di Zeus Trifilio, ossia delle tre trib\u00f9 primitive dell'isola, i Pancei, gli Oceaniti ed i Doi. La zona del tempio, descritta con dovizia di particolari, era ricchissima di flora e fauna, cos\u00ec come notevole era il tempio, lungo 60 metri ed al quale si accedeva tramite un viale lungo 720 metri e largo 30. Dominava la piana il monte Olimpo Trifilio, sede dei primi abitatori dell'isola e di osservatori astronomici naturali. Oltre a Panara, l'isola aveva come citt\u00e0 notevoli Iracia, Dalis ed Oceanis.\nEvemero doveva poi dedicare il II libro alla descrizione della \"politeia\", della costituzione e della societ\u00e0 di Pancaia.\nLa societ\u00e0 era tripartita: alla prima \u201ccasta\u201d, quella dei sacerdoti, spettava la direzione degli affari pubblici e delle controversie giuridiche. La seconda \u201ccasta\u201d, degli agricoltori, si occupava della lavorazione della terra e dell'immagazzinamento dei prodotti per l'uso comune: come incentivo al lavoro, i sacerdoti stilavano una classifica dei pi\u00f9 meritevoli, il primo dei quali riceveva un premio. Ultima casta era quella dei soldati, che, stipendiati dallo Stato, proteggevano il paese vivendo in accampamenti fissi e tenendo lontani i briganti che, in una zona del paese, attaccavano gli agricoltori. Principale arma da guerra, come nella Grecia omerica, era il carro. Seguiva poi, nella descrizione della societ\u00e0, un'ampia sezione dedicata ai prodotti metalliferi dell'isola ed ai costumi dell'abbigliamento dei Pancei.\nIl III libro, infine, svolgeva l'argomento da cui l'intera opera traeva il nome e lo scopo \u201cpolitico\u201d: la religione ideale dei Pancei, narrata secondo uno schema mitografico.\nRitornando alla descrizione del tempio di Zeus Trifilio, Evemero descriveva brevemente il culto tributato agli dei dai Pancei e la struttura interna del tempio, nel quale era posta una stele d'oro che recava iscritte, in geroglifici, le imprese degli dei che i sacerdoti cantano negli inni e nei riti divini. Secondo la casta sacerdotale di Pancaia, gli dei erano nati a Creta ed erano stati condotti a Pancaia dal grande re Zeus, di cui Evemero narra la genealogia e le imprese. Dopo essersi dilungato ad esporre le complesse trame di potere che portarono Urano a divenire il primo re del mondo abitato e ad essere onorato per la sua conoscenza dell'astronomia come dio del cielo, Evemero riporta che Crono, figlio minore di Urano, spodest\u00f2 il legittimo erede, il fratello Titano, dopo una guerra e, sposata Rea-Opis, sua sorella, gener\u00f2 Zeus, Era e Poseidon. \nUltimo gran re fu appunto Zeus, figlio di Crono, che liber\u00f2 fratelli e zii dalla prigionia in cui Crono li aveva costretti e, con diversi matrimoni, si assicur\u00f2 una numerosa discendenza. Assicuratasi l'alleanza con Belo, re di Babilonia, Zeus conquist\u00f2 poi la Siria e la Cilicia, nonch\u00e9 l'Egitto, dove ricevette il titolo onorifico di Ammone e con questo nome vi venne onorato sotto le spoglie di un ariete, poich\u00e9 in battaglia indossava un elmo aureo ornato appunto da corna d'ariete. Percorsa cinque volte la terra e beneficatala con i semi della civilt\u00e0 e della religione, Zeus, in tarda et\u00e0, prima di morire, condusse appunto a Pancaia i suoi discendenti, ai quali lasci\u00f2 compiti specifici di governo: suo fratello Poseidon govern\u00f2 i mari ed i percorsi marittimi, cos\u00ec come Ade si occup\u00f2 dei riti e dell'amministrazione dei morti ed Ermes presiedette all'alfabetizzazione ed alla diffusione della cultura. Morto Zeus, che aveva fatto incidere su una stele d'oro le imprese sue e dei suoi avi, gli fu eretto un tempio, appunto di Zeus Trifilio, ed Ermes incise sulla stele le imprese dei suoi discendenti, che come lui sono onorati come dei dagli uomini per le grandi imprese compiute.\nL'interpretazione evemeristica.\n\u00c8, dunque, presente in Evemero un'interpretazione razionalistica della natura degli d\u00e8i, secondo la quale essi erano stati in origine uomini molto potenti che si erano successivamente guadagnati la venerazione dei concittadini; da qui il termine evemerismo per descrivere questa teoria. Evemero divenne famoso rapidamente proprio per questa teoria, la spiegazione razionalistica della genesi degli dei. Se la sua opera, come quella degli altri storici a lui contemporanei, fu rapidamente eclissata dal \"Romanzo di Alessandro\", le sue idee ebbero vasta eco e grazie all\"Euhemerus\" di Ennio esse furono integrate nella teologia dei Romani del periodo Augusteo.\nEvemero non \u00e8 l'unico e neppure il pi\u00f9 noto degli storici \"utopistici\" o romanzeschi. I suoi interessi etnografici lo avvicinano al suo contemporaneo Ecateo di Abdera, autore di una monografia \"Sugli Egiziani\" divenuta anch'essa fonte citata da Diodoro Siculo. Da Ecateo egli ricava anche il gusto per la commistione di dati etnografici e la sua ottica di storico, coerente con il profilo dei memorialisti di et\u00e0 ellenistica, non \u00e8 particolarmente interessata a riferire un resoconto veritiero, quanto a suscitare nel lettore le emozioni che nel secolo precedente erano richieste nelle rappresentazioni drammatiche, soffermandosi su particolari esotici e romanzeschi."}
{"id": "113662", "revid": "8911", "url": "https://it.wikipedia.org/wiki?curid=113662", "title": "Svetonio", "text": ""}
{"id": "113665", "revid": "729019", "url": "https://it.wikipedia.org/wiki?curid=113665", "title": "Boris Giuliano", "text": "Diresse le indagini con metodi innovativi e determinazione, facendo parte di una cerchia di funzionari dello Stato che, a partire dalla fine degli anni settanta, incominci\u00f2 una dura lotta contro Cosa Nostra. Durante gli anni sessanta, molti processi fallirono per mancanza di prove.\nFu ucciso da Leoluca Bagarella, che gli spar\u00f2 sette colpi di pistola alle spalle.\nBiografia.\nGiorgio Boris Giuliano era nato a Piazza Armerina, in provincia di Enna, figlio di un sottufficiale della Marina militare; pass\u00f2 al suo seguito una parte dell'infanzia in Libia, dove il padre era di stanza. Pi\u00f9 tardi la famiglia rimpatri\u00f2, stabilendosi nel 1941 a Messina, dove Giorgio Boris studi\u00f2 sino alla laurea in giurisprudenza nel 1956. Cominci\u00f2 a lavorare per una piccola societ\u00e0 manifatturiera, la Plastica italiana, e poi si trasfer\u00ec a Milano con la famiglia.\nDurante il periodo universitario gioc\u00f2 a pallacanestro in Serie B con il CUS Messina. Cominci\u00f2 quindi a lavorare a Milano come dirigente di una societ\u00e0 manifatturiera\nNel 1962 vinse il concorso come commissario di Polizia, e nel 1963, al termine del corso di formazione, chiese di essere assegnato a Palermo, dove poco tempo dopo entr\u00f2 alla locale Squadra Mobile in cui lavor\u00f2 sino all'ultimo giorno, dapprima alla Sezione Omicidi, in seguito come vice-dirigente e infine dirigente dall'ottobre 1976. Consegu\u00ec una specializzazione presso la FBI National Academy, ebbe meriti speciali e ottenne numerosi riconoscimenti per le sue attivit\u00e0 operative.\nLe indagini sulla scomparsa di De Mauro.\nBrillante e determinato investigatore, Giuliano fu nominato capo della Squadra Mobile di Palermo al posto di Bruno Contrada, suo amico fraterno poi accusato di collusione con la mafia. Delle molte vicende delle quali si \u00e8 occupato, quella intorno alla quale si imperniano tutti gli interrogativi sui motivi della sua uccisione \u00e8 certamente la misteriosa scomparsa del giornalista Mauro De Mauro.\nImprovvisamente, infatti, nel 1970 De Mauro scomparve nel nulla, e del caso furono interessati gli alti comandi palermitani e i migliori investigatori della Polizia (Boris Giuliano) e dei Carabinieri (Carlo Alberto Dalla Chiesa). Giuliano condusse l'indagine con molta partecipazione, ben deciso a portarla sino in fondo, incontrando sul suo cammino molti e diversi percorsi, tanti articolati scenari e numerosi possibili moventi.\nDe Mauro aveva avuto un passato alquanto animato e viveva un presente non meno vivace: saloino in giovent\u00f9, ader\u00ec alla X\u00aa Flottiglia MAS e rest\u00f2 in ottimi rapporti col suo comandante, Junio Valerio Borghese. Dopo aver lavorato come giornalista presso la testata dell'Eni, \"Il Giorno\", si interess\u00f2 degli interventi di Enrico Mattei nella politica siciliana (con quella che \u00e8 nota come Operazione Milazzo) e, assunto al quotidiano \"L'Ora\" (si \u00e8 detto, per interessamento di Mattei) intraprese un'attivit\u00e0 di cronista investigativo sulla mafia, slegata dalla linea editoriale e perci\u00f2 per suo conto. Scomparve dopo aver promesso al regista Francesco Rosi, che stava realizzando un film sulla vita di Mattei, notizie importanti, tali da potergli far guadagnare, aveva detto alla figlia, una \"laurea in giornalismo\".\nInteressandosi all'Operazione Milazzo, De Mauro aveva sottolineato che l'intervento di Mattei aveva insediato un governo regionale che, alla prima occasione, con una legge speciale favor\u00ec in modo smaccato i potentissimi esattori di Salemi, Nino e Ignazio Salvo, considerati vicini alla mafia che, sempre pi\u00f9 certamente, si era incaricata di eliminare lo stesso Mattei. Forse De Mauro aveva raccolto documenti che provavano questo coinvolgimento; o forse aveva indagato in altre direzioni, ad esempio sui traffici di droga o sulle connessioni fra la mafia e il potere. \"Dulcis in fundo\", De Mauro era scomparso, con una singolare coincidenza temporale, nel momento in cui il suo vecchio comandante Borghese, in onore del quale aveva chiamato una figlia Junia e col quale comunque era rimasto in contatto, andava allestendo il tentativo di colpo di Stato noto come \"golpe dei forestali\".\nMentre i Carabinieri si indirizzavano su piste legate al traffico di droga, sul quale De Mauro poteva effettivamente aver avuto, ma soprattutto cercato informazioni, Giuliano, insieme con i magistrati, approfond\u00ec la pista dell'attentato a Mattei e fin\u00ec con l'indagare l'ambiguo avvocato Vito Guarrasi, che aveva preso parte con un ruolo mai chiarito anche all'armistizio di Cassibile. Guarrasi, che in vita sua fu indiziato di molte cose, ma mai nulla pi\u00f9 che indiziato, pur non volendolo, diede a Giuliano ulteriori spunti che l'accorto investigatore avrebbe approfondito in seguito per altre indagini.\nLe ultime indagini.\nNel 1979 Giuliano si trov\u00f2 a indagare sul ritrovamento di due valigette contenenti 500.000 dollari all'aeroporto di Palermo-Punta Raisi, che si scopr\u00ec essere il pagamento di una partita di eroina sequestrata all'aeroporto J.F. Kennedy di New York legato all'inchiesta Pizza Connection. Contemporaneamente a questa indagine, gli uomini di Giuliano fermarono due mafiosi, Antonino Marchese e Antonino Gio\u00e8, nelle cui tasche trovarono una bolletta con l'indirizzo di via Pecori Giraldi: nell'appartamento i poliziotti scovarono armi, quattro chili di eroina e una patente contraffatta sulla quale era incollata la fotografia di Leoluca Bagarella, cognato del \"boss\" corleonese Salvatore Riina; inoltre in un armadio venne trovata anche un'altra fotografia che ritraeva insieme numerosi mafiosi vicini al clan dei Corleonesi, tra cui figurava Lorenzo Nuvoletta, camorrista affiliato a Cosa Nostra. Dopo la scoperta nell'appartamento di via Pecori Giraldi, arrivarono telefonate anonime al centralino della questura di Palermo che minacciavano Giuliano di morte.\nNello stesso periodo, Giuliano stava anche indagando su alcuni assegni trovati nelle tasche del cadavere di Giuseppe Di Cristina, capomafia di Riesi ucciso nel 1978; gli assegni avevano portato a un libretto al portatore della Cassa di risparmio con 300 milioni di lire intestati a un nome di fantasia, che era stato usato dal banchiere Michele Sindona. Per approfondire queste indagini, Giuliano si era incontrato con l'avvocato Giorgio Ambrosoli, commissario liquidatore delle banche di Sindona che venne ucciso pochi giorni dopo il loro incontro.\nL'assassinio.\nIl 21 luglio 1979, mentre pagava il caff\u00e8 appena bevuto nella caffetteria \"Lux\" di via Francesco Paolo Di Blasi a Palermo, Leoluca Bagarella gli spar\u00f2 a distanza ravvicinata sette colpi di pistola alle spalle con una Beretta 7,65, uccidendolo. \u00c8 sepolto nella cappella di famiglia nel cimitero di Piazza Armerina.\nProbabilmente dalla maggioranza degli osservatori, \u00e8 stato posto in relazione l'assassinio del capitano dei Carabinieri Emanuele Basile, ucciso a Monreale pochi mesi dopo, alle indagini che stava svolgendo in ordine all'attentato di cui era stato vittima Giuliano.\nSecondo molti osservatori, con Giuliano si spense un grande talento investigativo, un onesto funzionario di polizia che nel suo ruolo fu una grande personalit\u00e0 delle istituzioni, il cui ricordo, come accade anche per altri suoi colleghi di analogo destino, non \u00e8 adeguatamente onorato, e anzi particolarmente lasciato all'oblio.\nSuccessore di Boris Giuliano, come capo della squadra mobile, sar\u00e0 Giuseppe Impallomeni (tessera P2 n. 2213), precedentemente allontanato dalla squadra mobile di Firenze per un giro di tangenti, e inopinatamente, dal 309\u00ba posto della graduatoria dei vicequestori aggiunti, era passato al 13\u00ba posto, fatto che gli consente di prendere il comando della squadra mobile di Palermo.\nQuestore del capoluogo palermitano diventa Giuseppe Nicolicchia, di cui verr\u00e0 rinvenuta, tra le carte trovate presso la fabbrica la \"Giole\" di Gelli a Castiglion Fibocchi, la domanda di affiliazione alla Loggia P2.\nCondanne per l'omicidio.\nL'omicidio di Boris Giuliano fin\u00ec nella sentenza-ordinanza del procedimento \"Abbate Giovanni + 706\" (il cosiddetto \"Maxiprocesso di Palermo\") che rinviava a giudizio come mandanti del delitto i membri della \"Commissione\" o \"Cupola\" di Cosa Nostra (Salvatore Riina, Bernardo Provenzano, Francesco Madonia, Filippo Marchese, Michele e Salvatore Greco, Bernardo Brusca, Giuseppe Cal\u00f2, Antonino Geraci, Salvatore Scaglione, Giovanni Scaduto, Ignazio Motisi, Leonardo Greco, Andrea Di Carlo). Nella sentenza-ordinanza si leggeva che:\n\"Senza che ci\u00f2 voglia suonare come critica ad alcuno, se altri organismi dello Stato avessero assecondato l\u2019intelligente opera investigativa di Boris Giuliano [\u2026] l\u2019organizzazione criminale mafiosa non si sarebbe sviluppata sino a questo punto, e molti omicidi, compreso quello dello stesso Giuliano non sarebbero stati commessi\"\nAl Maxiprocesso, si costitu\u00ec parte civile anche Ines Leotta, vedova di Giuliano. Il 16 dicembre 1987 venne pronunciata la sentenza di primo grado del Maxiprocesso, che condannava all'ergastolo per l'omicidio Giuliano Salvatore Riina, Bernardo Provenzano, Francesco Madonia, Michele Greco, Filippo Marchese mentre Bernardo Brusca, Salvatore Scaglione, Antonino Geraci e Giuseppe Cal\u00f2 vennero assolti per insufficienza di prove e Salvatore Greco, Giovanni Scaduto, Ignazio Motisi, Leonardo Greco, Andrea Di Carlo per non aver commesso il fatto.\nIl 22 febbraio 1989 si apr\u00ec il giudizio d'appello del Maxiprocesso, che si concluse il 10 dicembre dell'anno successivo: la Corte d'assise d'appello, presieduta da Vincenzo Palmegiano, ribalt\u00f2 completamente la sentenza di primo grado e assolse tutti gli imputati per l'omicidio Giuliano, con la motivazione che il delitto sarebbe stato commesso all'insaputa dei Corleonesi poich\u00e9 rientrava nell'interesse della fazione Bontate-Inzerillo, danneggiata dalle indagini di Giuliano sul traffico di droga.\nTuttavia il 30 gennaio 1992 la prima sezione penale della Cassazione, presieduta da Arnaldo Valente, annull\u00f2 le assoluzioni d'appello e per gli imputati venne disposto un nuovo giudizio. Il processo di rinvio venne celebrato tra il 1993 e il 1995 davanti alla Corte d'appello presieduta da Rosario Gino: il 18 marzo 1995 vennero condannati come mandanti all'ergastolo Salvatore Riina, Bernardo Provenzano, Michele Greco, Francesco Madonia, Giuseppe Cal\u00f2, Bernardo Brusca, Nen\u00e8 Geraci.\nIntanto nel 1993 si apr\u00ec un nuovo processo per l'omicidio Giuliano, che vedeva come unico imputato Leoluca Bagarella, accusato dai collaboratori Francesco Marino Mannoia e Salvatore Cancemi di essere l'esecutore materiale del delitto. Nel 1995 Bagarella venne condannato all'ergastolo, sentenza confermata dalla Cassazione nel 1997.\nFamiglia.\nBoris Giuliano era sposato e aveva tre figli. Il maggiore, Alessandro, \u00e8 diventato anch'egli funzionario della Polizia di Stato. Nel 2001 ha scoperto e arrestato il \"serial killer\" di Padova Michele Profeta. Successivamente ha diretto la squadra mobile della questura di Venezia e, dal 2009, di Milano. Il 1\u00ba giugno 2019 viene promosso questore di Napoli.\nCinema e televisione.\nAnche il cinema e la televisione hanno onorato la memoria del poliziotto palermitano. Vi sono:\nNella sequenza iniziale del film \"Cento giorni a Palermo\", regia di Giuseppe Ferrara (1984), viene descritta la scena dell'omicidio Giuliano. Ad impersonarlo fu il fratello Emanuele."}
{"id": "113667", "revid": "547034", "url": "https://it.wikipedia.org/wiki?curid=113667", "title": "Kufa", "text": "Kufa (), o in italiano Cufa, \u00e8 una citt\u00e0 dell'Iraq. Assieme a Najaf, Samarra, Karbala e Al-Kazimiyya \u00e8 una delle citt\u00e0 irachene pi\u00f9 sante per gli sciiti.\nGeografia fisica.\nSi trova sul corso inferiore del fiume Eufrate, a a sud est di Bagdad e a nord-ovest di Najaf.\nStoria.\nSecondo la tradizione fu fondata nel 638, 17 dell'Egira, dal compagno del profeta Maometto, Sa\u02bfd b. Ab\u012b Waqq\u0101\u1e63, nelle vicinanze dell'antica capitale dei Lakhmidi, al-Hira. Kufa fu un campo fortificato che rapidamente divenne una delle pi\u00f9 importanti citt\u00e0 di tutta la Mesopotamia, ospitando una grande moschea. Capitale durante il califfato di \u02bfAl\u012b b. Ab\u012b \u1e6c\u0101lib, Kufa simpatizz\u00f2 sempre per la sua causa, tanto che la \"nisba\" al-K\u016bf\u012b \u00e8 sempre stato un forte indizio di simpatie sciite.\nRetta dal governatore Ziy\u00e0d ibn Ab\u012bhi, Kufa pass\u00f2 alla sua morte sotto il governo di suo figlio \u02bfUbayd All\u0101h ibn Ziy\u0101d e fu sotto di esso che avvenne la strage di Kerbel\u0101\u02be. La citt\u00e0 aveva promesso tutto il suo sostegno al cugino di al-Husayn ibn 'Al\u012b, Muslim b. \u02bfAq\u012bl, ma, al momento decisivo, non volle e non pot\u00e9 muoversi, rimanendo del tutto inerte (anche per l'efficienza dei controlli omayyadi) di fronte alla spietata repressione che condusse alla morte entrambi i parenti di 'Ali ibn Abi T\u00e0lib nel 680.\nA poco serv\u00ec nel 685 cercare un riscatto morale con l'inutile martirio dei suoi cosiddetti \"Penitenti\" (\"tawwab\u00f9n\") che, infatti, caddero tutti sotto i colpi della autorit\u00e0 omayyadi.\nMaggior appoggio invece la citt\u00e0 garant\u00ec in quello stesso anno a al-Mukht\u0101r b. Ab\u012b \u02bfUbayd che s'impadron\u00ec della citt\u00e0, giustiziando i pi\u00f9 immediati responsabili del massacro di Kerbel\u0101\u02be anche se rimase poi passiva allorch\u00e9 l'anti-califfo di Mecca, 'Abd All\u0101h ibn al-Zubayr, le scagli\u00f2 contro il suo generale al-Muhallab ibn Abi Sufra nel 687, riuscendo a sgominare le forze abbastanza ridotte di al-Mukht\u0101r e a ucciderlo. La fortunata reazione del califfo omayyade \u02bfAbd al-Malik ibn Marw\u0101n, che riusc\u00ec a ricucire un califfato che sembrava ormai dilaniato in modo irreversibile, port\u00f2 al governatorato della citt\u00e0 e della regione che le competeva il generale al-\u1e24ajj\u0101j ibn Y\u016bsuf che amministr\u00f2 con grande durezza tutta l'area.\nSottoposta a stretto controllo, la famiglia abbaside prefer\u00ec organizzare in Khorasan la base della sua propaganda mirante all'abbattimento degli Omayyadi anzich\u00e9 a Kufa ma fu qui che, a vittoria avvenuta, fu proclamato nel 749 nuovo califfo Ab\u016b l-\u02bfAbb\u0101s al-Saff\u0101\u1e25. Kufa perse progressivamente importanza a causa della fondazione di l\u00ec a poco di Baghdad, fino a ridursi a un grosso villaggio in et\u00e0 ottomana. In et\u00e0 contemporanea il centro acquist\u00f2 nuova popolazione ma seguita a patire la vicinanza di Najaf che le \u00e8 di gran lunga preferita come massima Citt\u00e0 Santa sciita per il fatto di custodire il corpo del quarto califfo."}
{"id": "113668", "revid": "709565", "url": "https://it.wikipedia.org/wiki?curid=113668", "title": "Nisba", "text": "La nisba () indica il luogo di appartenenza o di provenienza geografica nell'onomastica araba.\nDefinizione.\nIl luogo pu\u00f2 essere reale o simbolico, recente o antico; il termine svolge una funzione analoga al patronimico, che indica la provenienza genealogica. In genere la \"nisba\" \u00e8 collocata alla fine della sequenza onomastica e non \u00e8 raro il caso in cui una persona ne annoveri pi\u00f9 di una."}
{"id": "113670", "revid": "110157", "url": "https://it.wikipedia.org/wiki?curid=113670", "title": "Blatten", "text": "Blatten (toponimo tedesco) \u00e8 un comune svizzero di 293 abitanti del Canton Vallese, nel distretto di Raron Occidentale.\nGeografia fisica.\n\u00c8 il comune pi\u00f9 elevato (1\u00a0540\u00a0m\u00a0s.l.m.) ed esteso (90,63\u00a0km\u00b2) della L\u00f6tschental.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "113671", "revid": "2056951", "url": "https://it.wikipedia.org/wiki?curid=113671", "title": "Onomastica araba", "text": "Nell'onomastica araba il nome risulta articolato in diverse componenti.\nStruttura del nome arabo.\nInnanzi tutto la \"kunya\" (), cio\u00e8 il nomignolo di rispetto derivato dal nome di un figlio (per lo pi\u00f9 il primogenito). Per un uomo si tratta di prefiggere il termine \"Ab\u016b\" (padre di) al nome del figlio e per una donna si premette invece al nome il termine \"Umm\" (madre di).\nSegue poi l'\"ism\" (), cio\u00e8 il nome proprio (Mu\u1e25ammad, \u02bfAl\u012b, \u02bfAbd al-Ra\u1e25m\u0101n, ecc.) usato da solo per essere chiamato in tono di assoluta familiarit\u00e0 e confidenza e che, dunque, pu\u00f2 talora sottolineare un modo sgarbato o altezzoso di mettersi in rapporto con quella data persona per sottolinearne una vera o pretesa inferiorit\u00e0 sociale o morale.\nViene poi il \"nasab\" (), il \"patronimico\" (nomignolo derivato dal nome del padre) che segue l'ism e precede il nome del padre. Si usa il termine \"ibn\" (figlio di) o \"bint\" (figlia di) e nell'elencazione si pu\u00f2 risalire molto indietro nelle generazioni ricordando anche il nome del nonno, del bisnonno, del trisavolo e cos\u00ec via. Segno questo di grande nobilt\u00e0 e distinzione, dal momento che chi ha memoria dei suoi ascendenti fa in genere parte di un'\"\u00e9lite\" di qualsivoglia natura (Mu\u1e25ammad b. \u02bfAbd All\u0101h b. Y\u016bsuf, \"Muhammad figlio di \u2018Abd All\u0101h, figlio [a sua volta] di Y\u016bsuf\").\n\u00c8 diffuso il sistema di abbreviare \"ibn\" in \"b.\" e \"bint\" in \"bt.\".\n\u00c8 poi il turno della \"nisba\" (), un aggettivo terminante in \"\u012b\" che indica la provenienza geografica, vera o presunta (\"al-Mi\u1e63r\u012b\", \"l'egiziano\", \"al-K\u016bf\u012b\", \"il kufano\").\nLa sequenza termina con il \"laqab\" (), titolo onorifico o soprannome, atto a indicare particolarit\u00e0 fisiche o morali, mestieri o professioni (\"al-Man\u1e63\u016br\", \"che \u00e8 reso vincitore da Dio\", \"al-\u02bfAtr\u0101sh\" \"il sordo\", \"al-\u1e24add\u0101d\" \"il fabbro\").\nPer quanto riguarda \"nisba\" e \"laqab\" se ne possono elencare diversi, utili allora a tracciare gli spostamenti che una persona abbia effettuato nel corso della vita e i suoi cambi d'attivit\u00e0 o d'interessi.\nIn epoca moderna, in tutti i paesi arabi si \u00e8 registrata una tendenza alla cognomizzazione, solitamente del \"laqab\", per cui di solito le persone sono indicate con \"ism\" in funzione di nome e \"laqab\" in funzione di cognome (che quindi si trasmette ai figli). A seconda del contesto, tuttavia, l'uso - codificato o no - pu\u00f2 essere diverso.\nNomi arabi e il loro equivalente biblico.\nCorrispondenze in mezzo di arabo, ebraico, e italiano."}
{"id": "113674", "revid": "121698915", "url": "https://it.wikipedia.org/wiki?curid=113674", "title": "Triangolo invernale", "text": "Il triangolo invernale \u00e8 un asterismo estremamente brillante, formato da tre stelle.\nComposizione.\nLe tre stelle sono: \nCaratteristiche.\nCome sottolineato dal nome, \u00e8 facilmente riconoscibile nel cielo invernale, contrapponendosi al Triangolo Estivo. Si presenta dall'Italia come un triangolo quasi perfettamente equilatero, con il vertice rivolto verso sud (Sirio) e attraversato dalla debole Via Lattea invernale. Il triangolo invernale contiene al suo interno la costellazione dell'Unicorno, mentre a nord si evidenzia il grande rettangolo di stelle appartenente ai Gemelli. Sirio e Procione sono due tra le stelle pi\u00f9 vicine al Sole, Betelgeuse \u00e8 invece una supergigante rossa distante centinaia di anni luce.\n\u00c8 da notare che dalle regioni temperate poste nell'emisfero australe l'asterismo \u00e8 talvolta noto come \"Triangolo estivo\", poich\u00e9 le stagioni sono invertite."}
{"id": "113675", "revid": "110157", "url": "https://it.wikipedia.org/wiki?curid=113675", "title": "Fiesch", "text": "Fiesch (toponimo tedesco; fino al 1905 Viesch) \u00e8 un comune svizzero di 901 abitanti del Canton Vallese, nel distretto di Goms.\nStoria.\nNel 1835 ha inglobato la frazione di Wiler.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFiesch \u00e8 servito dall'omonima stazione, sulla ferrovia del Furka-Oberalp.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nIl territorio comunale comprende la stazione sciistica di Fiescheralp, sviluppatasi a partire dagli anni 1960; ha ospitato tra l'altro i Campionati svizzeri di sci alpino nel 2000 e nel 2014."}
{"id": "113678", "revid": "1893", "url": "https://it.wikipedia.org/wiki?curid=113678", "title": "Massimo comune divisore", "text": ""}
{"id": "113679", "revid": "254059", "url": "https://it.wikipedia.org/wiki?curid=113679", "title": "Lauterbrunnen", "text": "Lauterbrunnen (toponimo tedesco) \u00e8 un comune svizzero di 2\u00a0350 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\n\u00c8 il comune principale della Lauterbrunnental.\nStoria.\nNel 1973 ha inglobato il comune soppresso di Isenfluh.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1980 con Isenfluh):\nGeografia antropica.\nLe frazioni di Lauterbrunnen sono:\nEconomia.\nLauterbrunnen \u00e8 un comune a forte vocazione turistica, sia estiva (alpinismo, escursionismo) sia invernale (sport invernali).\nInfrastrutture e trasporti.\nLauterbrunnen \u00e8 servito da diverse stazioni sulle ferrovie dell'Oberland bernese e della Jungfrau.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nBase jumping.\nLauterbrunnen \u00e8 una delle zone dove maggiormente viene praticato il base jumping, e anche il luogo dove avvengono il maggior numero di incidenti mortali in questo sport: nel 2013, si calcolava che 15% degli incidenti mortali fossero avvenuti qui, percentuale che saliva al 23% considerando gli incidenti mortali di base jumper con la tuta alare.\nSci alpino.\nDal 1930 Wengen ospita una classica dello sci alpino, il Trofeo del Lauberhorn, inserita in seguito nel circuito della Coppa del Mondo; a M\u00fcrren si sono disputati i Campionati mondiali del 1931 e del 1935."}
{"id": "113680", "revid": "114355461", "url": "https://it.wikipedia.org/wiki?curid=113680", "title": "Sirio B", "text": "Sirio B \u00e8 una stella nana bianca che orbita intorno a Sirio (\u03b1 Canis Majoris) ad una distanza media di ; la distanza \u00e8 in realt\u00e0 variabile da un minimo di 8,1 e 31,5\u00a0UA, a causa della sua orbita attorno alla primaria, con un periodo di 50 anni.\nStoria delle osservazioni.\nFriedrich Wilhelm Bessel, il primo astronomo a misurare una parallasse stellare, nel 1844 fu il primo a prevedere l'esistenza di una compagna invisibile di Sirio A, analizzando il moto proprio perturbato della principale, in pratica lo stesso metodo che fu usato, in quegli anni, per scoprire Nettuno. Pi\u00f9 tardi, nel 1862, Alvan Clark riusc\u00ec nell'impresa di osservare la compagna con un telescopio rifrattore di 18,5 pollici di sua costruzione. Tuttavia solo nel 1925 W.S. Adams la identific\u00f2 come una nana bianca (la seconda riconosciuta come tale dopo Keid b).\nCaratteristiche.\nSoprannominata \"Il cucciolo\" (dall'inglese \"pup\"), si tratta una nana bianca, dunque una stella molto piccola e con un'elevatissima densit\u00e0, la cui magnitudine apparente \u00e8 di circa 8,44. \nAppartiene alla classe spettrale DA 2-5, molto simile a Sirio A, ma a causa delle piccole dimensioni \u00e8 8\u00a0200 volte meno luminosa della sua ben pi\u00f9 grande compagna, e 360 volte pi\u00f9 debole del Sole. Di quest'ultimo ha praticamente la stessa massa (100-103%)) ma meno di un centesimo del diametro (0,84%)). Infatti il suo diametro \u00e8 di circa , meno del 92% di quello della Terra. Queste misure concordano con quelle teoriche di una \"nana bianca al carbonio, che si sarebbe evoluta a partire da una stella di sequenza principale di classe B di circa circa 125 milioni di anni fa e passata attraverso la fase di gigante rossa. Il sistema di Sirio ha infatti all'incirca 225-250 milioni di anni, e l'evoluzione stellare prevede che una stella con quella massa evolve in circa 100-125 milioni di anni Un tempo Sirio B era dunque pi\u00f9 luminosa di Regulus A, la quale attualmente \u00e8 di classe spettrale B7. La temperatura superficiale \u00e8 elevata (circa ), come in tutte le stelle di questo tipo, ma Sirio B si sta lentamente spegnendo fino a diventare, tra miliardi di anni, una nana nera.\nL'enigma dei Dogon.\nSirio B \u00e8 al centro di un dibattito etnologico: secondo gli etnologi Marcel Griaule e Germaine Dieterlen, essa sarebbe nota da almeno 500 anni alla popolazione Dogon, stanziata nel Mali; secondo altri etnologi invece le conoscenze dei Dogon si spiegano grazie a contatti con la civilt\u00e0 occidentale avvenuti all'inizio del Novecento.\nA queste nozioni se ne aggiungevano altre non meno eclatanti: esisterebbe una terza stella nel sistema siriano, Sirio C (Emme ya), quattro volte pi\u00f9 leggera di Sirio B ed orbitante anch'essa in 50 anni attorno a Sirio A lungo una traiettoria di maggiore lunghezza."}
{"id": "113684", "revid": "110157", "url": "https://it.wikipedia.org/wiki?curid=113684", "title": "Naters", "text": "Naters (toponimo tedesco) \u00e8 un comune svizzero di 9\u00a0951 abitanti del Canton Vallese, nel distretto di Briga.\nStoria.\nNel 2013 Naters ha inglobato i comuni soppressi di Birgisch e Mund.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "113685", "revid": "599013", "url": "https://it.wikipedia.org/wiki?curid=113685", "title": "Elettronica digitale", "text": "L'elettronica digitale \u00e8 quella branca dell'elettronica che si occupa di gestire ed elaborare informazioni di tipo digitale.\nIl termine digitale deriva dal termine inglese \"digit\" (cifra), per il fatto che i calcolatori elettronici operano mediante l'elaborazione di quantit\u00e0 numeriche elementari, i \"bit\". Il termine \u00e8 una contrazione della parola inglese \"digit\", che significa \"cifra/numero\". Questo termine, a sua volta, deriva dal latino \"digitus\" che, nell'italiano corrente, viene tradotto con \"numero\", per questo motivo viene definita impropriamente anche \"elettronica numerica\".\nStoria.\nL'elettronica digitale ebbe inizio praticamente nel 1946, con un calcolatore elettronico digitale chiamato ENIAC, realizzato con circuiti a valvole. Tuttavia, l'idea che sta alla base di un computer digitale pu\u00f2 risalire a Charles Babbage, che costru\u00ec un dispositivo meccanico di calcolo.\nIl primo computer digitale venne costruito nel 1944 alla Harvard University, ma era ancora di tipo elettromeccanico, non elettronico. Anche se per molti anni il digitale rimase confinato nel settore dei computer, oggi le tecniche digitali trovano impiego in moltissime altre aree, dalla telefonia, all'elaborazione dei dati, dal radar, ai sistemi militari, dagli strumenti di uso medico, fino a prodotti di ampio mercato.\nA partire dalla seconda met\u00e0 del XX secolo la tecnologia digitale ha fatto grandi passi avanti, evolvendosi dalle valvole ai circuiti integrati e ai microprocessori. Inoltre si \u00e8 diffusa anche nel settore televisivo, con il digitale terrestre.\nConcetti chiave.\nL'elettronica digitale ha a che fare con circuiti e sistemi che funzionano gestendo due soli possibili stati di funzionamento, ad esempio due livelli di tensione, oppure due diversi livelli di corrente.\nNei sistemi digitali i due diversi stati servono a rappresentare numeri, simboli, caratteri, colori, immagini, suoni e altre informazioni. Nei sistemi numerici a due stati, detti sistemi binari, le due cifre sono 0 e 1, e ciascuna di esse costituisce ci\u00f2 che viene appunto chiamato \"bit\".\nSegnali logici.\nCome si vede in figura un segnale analogico pu\u00f2 assumere, in un determinato istante, tutti i valori continui appartenenti ad un certo intervallo di R. Un segnale digitale invece pu\u00f2 assumere solo determinati valori, ad esempio uno alto e uno basso, come nella figura a lato, che riporta un segnale binario. La differenza fondamentale tra i due tipi di segnale \u00e8 che mentre nei segnali analogici l'informazione \u00e8 contenuta nella \"forma\" stessa del segnale, nei segnali digitali l'informazione da elaborare \u00e8 codificata in serie di simboli (0 e 1). La forma del segnale non ha quindi importanza: basta che sia possibile discernere in ogni istante a quale valore logico corrisponde il segnale.\nAnche un segnale digitale \u00e8 fisicamente un segnale analogico. L'onda quadra perfetta mostrata in figura \u00e8 in realt\u00e0 un'idealizzazione matematica che nella realt\u00e0 non esiste poich\u00e9 il rumore la far\u00e0 \"fluttuare\". Inoltre la relativit\u00e0 speciale di Einstein impedisce alle transizioni da uno stato fisico (o valore logico) all'altro di essere istantanee, ovvero con velocit\u00e0 di transizione infinita. Tuttavia quello che conta \u00e8 che le fluttuazioni si mantengano entro un certo margine, in modo che non si perda l'informazione, ovvero si evidenzino due diversi stati fisici possibili (alto e basso) su cui costruire la logica binaria d'interesse (ad es. l'Algebra di Boole).\nPerch\u00e9 si preferisce l'elettronica digitale a quella analogica.\nCome detto in precedenza i segnali digitali sono anch'essi in realt\u00e0 dei segnali analogici, ma ad essi sono assegnati solo i 2 livelli logici che il segnale pu\u00f2 assumere. Tutti i segnali sono soggetti al rumore che pu\u00f2 alterarne i valori, ma una caratteristica che distingue i circuiti digitali da quelli analogici \u00e8 l'alta capacit\u00e0 di reiezione ai disturbi, che per\u00f2, come detto prima, devono mantenersi entro un certo margine. Questa caratteristica \u00e8 dovuta ad una propriet\u00e0 intrinseca dei circuiti digitali, che \u00e8 quella di ripristino dei livelli logici 0 e 1 dei segnali che li attraversano, pur distorto da rumore o effetti inattesi.\nL'operazione di ripristino \u00e8 effettuata utilizzando un circuito con funzione di trasferimento a soglia: al di sopra della soglia viene riconosciuto il bit alto, al di sotto il bit basso; in questo modo un segnale inizialmente distorto in ingresso nel passaggio attraverso questo circuito, detto interfaccia o buffer, viene ripristinato ai suoi livelli logici primitivi.\nL'elemento base dell'elettronica digitale \u00e8 l'invertitore, che oltre a godere della propriet\u00e0 di ripristino dei livelli logici, implementa la funzione logica NOT di negazione. Tramite questa configurazione, e opportune modifiche circuitali applicate ad essa, \u00e8 possibile realizzare le funzioni base dell'algebra booleana ed implementare, quindi, tutte le porte e le funzioni logiche.\nNelle trasmissioni digitali inoltre l'introduzione di tecniche di codifica/decodifica di canale, possibili solo per segnali digitali, migliora ulteriormente le prestazioni rispetto agli errori. Inoltre nelle stesse trasmissioni tecniche di codifica/decodifica di sorgente riescono a diminuire la ridondanza del messaggio informativo a vantaggio della compressione di banda.\nI livelli di astrazione.\nUn sistema elettronico digitale pu\u00f2 essere visto a diversi livelli di astrazione.\nLivello logico.\nSi distinguono due categorie di reti logiche: reti combinatorie e reti sequenziali. Le reti combinatorie sono reti per cui le uscite dipendono solo dagli ingressi. Le reti sequenziali sono invece reti per cui le uscite dipendono sia dagli ingressi che dalla \"storia\" del sistema. Il sistema ha uno stato, che \u00e8 un elemento di memoria e tiene conto dell'evoluzione passata del sistema.\nReti combinatorie.\nSi vogliono sintetizzare delle funzioni logiche. Utilizzando un linguaggio informale, le funzioni logiche sono delle funzioni matematiche aventi come \"ingressi\" e come \"uscite\" dei segnali logici. Le funzioni logiche possono essere espresse mediante le tavole di verit\u00e0.\nEsiste un teorema (teorema di Shannon) abbastanza intuitivo che permette di affermare che qualsiasi funzione logica pu\u00f2 essere espressa come somma di prodotti degli ingressi, intendendo per somma l'operazione logica elementare OR e con prodotto l'operazione logica AND.\nAd esempio, nella figura basta vedere le combinazioni di ingressi per cui si ha Y=1:\nformula_1\n\u00c8 possibile quindi ridurre funzioni logiche complesse a combinazioni di funzioni logiche elementari.\nEsistono poi dei metodi (ad esempio basati sulla Mappa di Karnaugh) che permettono di minimizzare questa scomposizione, in modo da avere una rete logica pi\u00f9 semplice possibile.\nQuesto tipo di sintesi si chiama AND-OR.\nPer le leggi di De Morgan, \u00e8 possibile fare sintesi OR-AND, NAND NAND ecc.\nReti sequenziali.\nLe reti sequenziali possono essere realizzate dalle cosiddette macchine a stati. La struttura pi\u00f9 semplice delle macchine a stati \u00e8 quella delle macchine a stati di Moore. Queste sono composte da una rete combinatoria, seguita da un registro che \u00e8 seguito da un'altra rete combinatoria. La prima rete combinatoria oltre agli ingressi esterni ha come ingressi le uscite del registro: si realizza cos\u00ec una retroazione. La macchina a stati \u00e8 quindi un sistema le cui uscite dipendono sia dagli ingressi sia dallo stato del sistema stesso (rappresentato dal registro). Le reti sequenziali rappresentano quindi dispositivi con memoria. Essi sono costituiti da una opportuna combinazione di un circuito a logica combinatoria e una memoria. La memoria pu\u00f2 essere dotata di un ingresso di clock o meno. Nel caso in cui il clock sia presente, la rete \u00e8 un dispositivo sincrono, viceversa \u00e8 un dispositivo asincrono.\nLivello circuitale.\nScale d'integrazione.\nLa necessit\u00e0 di creare funzioni logiche sempre pi\u00f9 elaborate in spazi sempre pi\u00f9 ridotti ha portato alla realizzazione dei circuiti integrati (\"IC = Integrated Circuits\"). Si tratta di circuiti complessi, che svolgono le funzioni elettriche di molti componenti discreti (in massima parte resistori, diodi e transistor), realizzati su singole piastrine di silicio.\nIn relazione al livello di integrazione \u00e8 possibile fare la seguente classificazione:\nAttualmente si considera anche la ULSI (\"Ultra Large Scale Integration\") per gli integrati con pi\u00f9 di 10000 porte.\nPer integrati non digitali la scala d'integrazione \u00e8 valutata considerando situazioni circuitali di complessit\u00e0 equivalente a quelle delle porte logiche.\nQuesti dispositivi integrati sono realizzati in contenitori di diverso tipo, in relazione alle diverse esigenze."}
{"id": "113687", "revid": "110157", "url": "https://it.wikipedia.org/wiki?curid=113687", "title": "Lax", "text": "Lax (toponimo tedesco) \u00e8 un comune svizzero di 295 abitanti del Canton Vallese, nel distretto di Goms.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nFiesch \u00e8 servito dall'omonima stazione, sulla ferrovia del Furka-Oberalp.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "113695", "revid": "919135", "url": "https://it.wikipedia.org/wiki?curid=113695", "title": "Endofunzione", "text": "In matematica una endofunzione \u00e8 una funzione avente il codominio contenuto o coincidente con il dominio.\nIn molti contesti risulta utile considerare l'insieme delle endofunzioni entro un dato insieme \"S\", insieme che denotiamo, come talora si usa fare, con \"End(S)\".\nPrime classificazioni e primi esempi.\nPu\u00f2 essere opportuno sia considerare le endofunzioni entro insiemi ai quali non si assegna alcuna struttura, sia le endofunzioni entro insiemi strutturati. Dal primo punto di vista occorre distinguere le endofunzioni con dominio e codominio coincidenti dalle endofunzioni con codominio strettamente contenuto nel dominio; inoltre occorre distinguere le endofunzioni invertibili dalle non invertibili.\nLe endofunzioni entro \"S\" con dominio e codominio coincidenti ed invertibili sono le permutazioni di \"S\", ossia le funzioni biiettive di \"S\" con s\u00e9 stesso. Un esempio di endofunzione con dominio e codominio coincidenti non invertibile \u00e8 la endofunzione entro l'insieme degli interi naturali che ad ogni \"k\"= 0, 1, 2, 3, ... fa corrispondere la parte intera di \"k\"/2. Le endofunzioni entro un insieme finito con dominio e codominio coincidenti devono essere invertibili, cio\u00e8 sono le permutazioni del codominio.\nTra le endofunzioni con codominio strettamente contenuto nel dominio ed invertibili si trova la funzione esponenziale considerata endofunzione entro l'insieme dei numeri reali. Tra le endofunzioni entro \"S\" con codominio strettamente contenuto nel dominio vi sono le funzioni costanti di \"S\" in s\u00e9 stesso, chiamate anche collassi o 'resets'. Funzioni costanti e permutazioni costituiscono due casi estremi: le permutazioni hanno il codominio pi\u00f9 esteso, l'intero \"S\", le funzioni costanti hanno il codominio ridotto ad un solo elemento. Se \"S\" ha cardinalit\u00e0 finita \"n\", le sue permutazioni sono \"n!\", mentre le sue endofunzioni costanti sono \"n\", in corrispondenza biunivoca con \"S\" stesso.\nEndofunzioni finite.\nLe endofunzioni finite, cio\u00e8 quelle con dominio finito, si possono classificare abbastanza facilmente. Per questo \u00e8 utile visualizzare una tale endofunzione \"f\" sull'insieme finito \"S\" con il digrafo monogeno equivalente, digrafo i cui nodi sono gli elementi di \"S\" e i cui archi sono le coppie formula_1. Per la endofunzione \"f\" si possono individuare tutti i sottoinsiemi che sono trasformati dalla \"f\" in una parte di s\u00e9 stessi e tra questi sottoinsiemi si possono distinguere i massimali; queste manovre si effettuano senza difficolt\u00e0 servendosi degli archi opposti a quelli determinati dalla \"f\".\nPer ogni restrizione della \"f\" a un tale insieme \"Q\", si individuano\nCasi particolari dei sottodigrafi determinati dai sottoinsiemi \"Q\" sono i digrafi delle permutazioni cicliche di \"Q\" e i collassi su \"Q\". Sottodigrafi pi\u00f9 generali dei collassi sono le controarborescenze, digrafi che presentano vari cammini che si concludono in un unico nodo dotato di cappio, la controradice.\nIn generale su un sottoinsieme \"Q\" si ha un ciclo di uno o pi\u00f9 nodi periodici e delle controarborescenze formate da nodi non periodici dai quali si pu\u00f2 raggiungere uno dei nodi periodici di cui sopra.\nInvoluzioni come endofunzioni.\nCasi particolari di endofunzioni sono le involuzioni, cio\u00e8 le funzioni coincidenti con le proprie inverse; queste sono evidentemente funzioni biiettive. Il digrafo di una involuzione finita non pu\u00f2 presentare nodi non periodici (che andrebbero contro la biunivocit\u00e0) e pu\u00f2 presentare solo cicli con uno o due nodi (altri cicli implicherebbero biiezioni diverse dalle rispettive inverse). I nodi dotati di un cappio sono i punti fissi dell'involuzione ossia gli elementi autoduali; i nodi costituenti cicli di due elementi costituiscono coppie di elementi duali.\nAltri esempi.\nEsempi di endofunzioni biiettive che non sono involuzioni sono le funzioni espresse da formula_2, da formula_3 per ogni formula_4 intero positivo e dal seno iperbolico formula_5."}
{"id": "113705", "revid": "339392", "url": "https://it.wikipedia.org/wiki?curid=113705", "title": "Fjodor Dostojevski", "text": ""}
{"id": "113706", "revid": "123828905", "url": "https://it.wikipedia.org/wiki?curid=113706", "title": "\u1e62al\u0101t", "text": "La \u1e63al\u0101t (, plurale \"\u1e63alaw\u0101t\") \u00e8 la preghiera islamica canonica, ossia obbligatoria.\nLa preghiera obbligatoria (\"\u1e63al\u0101t\") e preghiera volontaria (\"du\u02bf\u0101\").\nLa preghiera islamica \u00e8 di due tipi: quella canonica - ossia legale ovvero obbligatoria che costituisce il secondo degli \"Ark\u0101n al-Isl\u0101m\" - e quella volontaria (\"du\u02bf\u0101\u02be\"), che pu\u00f2 essere adempiuta in qualsiasi momento il musulmano lo ritenga opportuno.\nPer la prima \u00e8 prescritto lo stato di purit\u00e0 rituale (\"\u1e6dah\u0101ra\"), come per ogni atto legale. Per la seconda ci\u00f2 non \u00e8 prescritto.\nL'Islam sunnita esige che la \"\u1e63al\u0101t\" sia adempiuta regolarmente per cinque volte nel corso dell'intero giorno (dal tramonto del sole a quello successivo), limitandosi a esortare la pratica della preghiera volontaria. Altre scuole di pensiero islamico seguono invece un regime di tre preghiere giornaliere obbligatorie.\nIl non adempiere alla \"\u1e63al\u0101t\" costituisce un'inadempienza grave al volere divino e, come tale, comporta uno stato di peccato che per i Kharigiti o gli Almohadi era addirittura sanzionato dall'autorit\u00e0 pubblica.\nLe cinque \"\u1e63al\u0101t\" obbligatorie giornaliere.\n Le preghiere legali - obbligatorie per chi sia pubere, sano di corpo e di mente e non ne sia oggettivamente impedito - sono adempiute all'alba (\"\u1e63al\u0101t al-\u1e63ub\u1e25\" o \"al-fajr\"), a mezzogiorno (\"\u1e63al\u0101t al-\u1e93uhr\"), al pomeriggio (\"\u1e63al\u0101t al-\u02bfa\u1e63r\"), al tramonto (\"\u1e63al\u0101t al-maghrib\") e di notte (\"\u1e63al\u0101t al-\u02bfish\u00e0\"), in tempi precisi, annunziati dall\"adh\u0101n\", l'appello alla preghiera cio\u00e8 lanciato dal muezzin (\"mu\u02beadhdhin\") dall'alto dei minareti. La preghiera deve essere effettuata rivolgendosi verso La Mecca, in particolare verso la Ka\u02bfba (prima della conquista del Profeta della citt\u00e0 santa nella sua predicazione imponeva che la \"qibla\" fosse la Citt\u00e0 Santa di Gerusalemme).\nLa prima preghiera (\"\u1e63al\u0101t al\u2010fajr\") prevede 2 \"rak\u02bfa\" (unit\u00e0 di preghiera formata da una serie di precisi movimenti del corpo previsti dalla Legge islamica e dall'uso); la seconda (\"\u1e63al\u0101t al-dhuhr\") ha 4 \"rak\u02bfa\"; pure la terza (\"\u1e63al\u0101t al-\u02bfa\u1e63r\") ne ha 4; la quarta (\"\u1e63al\u0101t al-maghrib\") ne ha invece 3 e l'ultima (\"\u1e63al\u0101t al-\u02bfish\u0101\u02be\") ne ha 4.\nOgni \"\u1e63al\u0101t\" - che finisce puntualmente con il \"tasl\u012bm\" - ha precisi tempi \"d'elezione\" (\"waqt\", pl. \"\u2019awq\u0101t\"), non rispettando i quali l'atto non \u00e8 valido: questi momenti sono ricordati dai minareti delle moschee per mezzo dell'appello lanciato dal muezzin: \nTutto ci\u00f2 prevede, per sopperire alla possibile non visibilit\u00e0 del sole per cause atmosferiche, che vi sia qualcuno in grado di determinarne i tempi in base a calcoli scientifici ed \u00e8 per questo che la misurazione del tempo ha avuto nell'Islam una notevole rilevanza, cos\u00ec come il corretto orientamento geografico, tanto in terra quanto in mare, con lo sviluppo ad esempio dei calcoli trigonometrici.\nPer la validit\u00e0 della \"\u1e63al\u0101t\" i requisiti obbligatori sono il preciso intento (\"niyya\") di adempiere l'atto per le sue reali finalit\u00e0 devozionali, lo stato di purit\u00e0 rituale (\"\u1e6dah\u0101ra\"), da conseguire con il lavacro parziale, o \"wu\u1e0d\u016b\u02be\", o con il lavacro totale, o \"ghusl\" e l'orientamento del corpo verso la \"qibla\" meccana.\nLe preghiere rituali.\nTra le preghiere rituali, differenziate a seconda del numero di \"rak\u02bfa\", si possono annoverare:\nPreghiere facoltative.\nLe preghiere supererogatorie, cio\u00e8 facoltative, sono:"}
{"id": "113707", "revid": "1226", "url": "https://it.wikipedia.org/wiki?curid=113707", "title": "Murder Party", "text": ""}
{"id": "113711", "revid": "767487", "url": "https://it.wikipedia.org/wiki?curid=113711", "title": "Plasmalogeni", "text": "I plasmalogeni sono una sottoclasse dei fosfolipidi (alchenil-acil-fosfogliceridi), caratterizzata da un gruppo vinil-etere (un doppio legame cis adiacente al legame etere) (-CH2-O-CH=CH-) in posizione 1 del glicerolo. Insieme alla sottoclasse alchil-acile, i plasmalogeni appartengono al gruppo dei fosfolipidi eteri (i di-acil-gliceroli sono fosfolipidi esteri).\nI plasmalogeni, principalmente plasmenilcolina e plasmeniletanolammina, costituiscono circa il 18% dei fosfolipidi delle membrane delle cellule umane, con preferenza per le cellule eccitabili, cellule miocardiche, cellule muscolari striate e cellule nervose.\nLa funzione dei plasmalogeni nelle membrane cellulari non \u00e8 del tutto chiara, tuttavia si ritiene che essi possano comportarsi da antiossidanti endogeni, poich\u00e9 il gruppo vinil-etere pu\u00f2 legare radicali liberi (avendo s\u00ec funzione di \"scavenger\", cio\u00e8 di \"spazzino\", verso i radicali liberi). Altre importanti funzioni sono state suggerite: partecipazione alla fusione delle membrane cellulari, per la loro maggiore propensione alla formazione della fase esagonale rispetto ai di-acil-fosfogliceridi; modulazione della fluidit\u00e0 di membrana, per il loro doppio legame cis (non trans come si rinviene nei di-acil-fosfogliceridi insaturi) hanno un effetto inibente sul movimento delle catene grasse; partecipazione ai processi di trasmissione dei segnali dalla membrana cellulare verso l'interno della cellula.\nLe prime due reazioni del processo di biosintesi dei plasmalogeni (e degli altri fosfogliceridi eteri) avvengono nei perossisomi, mentre le altre si svolgono, come nel caso dei di-acil-fosfogliceridi, nel reticolo endoplasmatico liscio. Le due reazioni che si verificano nei perossisomi sono catalizzate dagli enzimi DAPAT (diidrossiacetonefosfato aciltransferasi) e ADAPS (alchilgliceronefosfato sintetasi).\nIl deficit di DAPAT o di ADAPS \u00e8 causa, rispettivamente, dei tipi 1 e 2 della sindrome di condrodisplasia rizomelica punctata, caratterizzata da rizomelia (brevit\u00e0 degli arti superiori), grave deficit di crescita, cataratta, ittiosi e deficit neurologici."}
{"id": "113713", "revid": "1718925", "url": "https://it.wikipedia.org/wiki?curid=113713", "title": "Baro", "text": "Il baro, nel gioco, \u00e8 colui che opera scorrettezze al fine di assicurarsi un miglior risultato, intenzionalmente al di fuori o addirittura contro le regole; l'attivit\u00e0 del baro, nella maggior parte dei casi, non \u00e8 resa palese agli altri. Il baro \u00e8 persona in genere invisa ai normali giocatori, in quanto impedisce il regolare svolgimento del gioco.\nParticolarmente grave \u00e8 il barare in ambito di giochi d'azzardo, ovvero con premio in denaro; pu\u00f2 costituire addirittura un reato, assai prossimo a quello di truffa."}
{"id": "113717", "revid": "92723", "url": "https://it.wikipedia.org/wiki?curid=113717", "title": "Viazzi (cognome)", "text": "Viazzi \u00e8 un cognome italiano con piccola base demografica e diffuso quasi esclusivamente nel Basso Piemonte e in Liguria.\nIl centro di origine di questo cognome deve individuarsi nell'antica Terra romana di Spigno Monferrato e da questa diram\u00f2 in centri limitrofi.\nEtimologia.\nAppartiene alla categoria dei cognomi derivati da nome personale, in questo caso dal nome romano \"Vetius\", \"Viatius\" presente nelle epigrafi dell'et\u00e0 classica scoperte in molti luoghi del Piemonte. Un'epigrafe dell'et\u00e0 imperiale, trascritta da Theodor Mommsen, riporta il nome personale latino \"Viax\" che nella grafia medievale degli scribi diviene anch'esso \"Viatius\". \"Viazo\" nell'italiano antico e nel provenzale (\"viatz\") sta per \"sollecito\".\nVarianti.\nViazzo. Varianti antiche: Viaccio, Viacii, de Viaciis, Viatio, Viatii, de Viatiis, Viazzo."}
{"id": "113718", "revid": "12701", "url": "https://it.wikipedia.org/wiki?curid=113718", "title": "Ilari Blasi", "text": ""}
{"id": "113721", "revid": "287204", "url": "https://it.wikipedia.org/wiki?curid=113721", "title": "Horgen", "text": "Horgen (toponimo tedesco) \u00e8 un comune svizzero di 22\u00a0476 abitanti del Canton Zurigo, nel distretto di Horgen del quale \u00e8 capoluogo; ha lo status di citt\u00e0.\nGeografia fisica.\nHorgen si affaccia sul Lago di Zurigo.\nStoria.\nDal suo territorio nel 1773 furono scorporate le localit\u00e0 di Hirzel e Oberrieden, divenute comuni autonomi; Hirzel \u00e8 stata nuovamente accorpata a Horgen nel 2018.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\n\u00c8 collegato a Zurigo con treni veloci e con strade cantonali ad alto scorrimento; \u00e8 servito dall'omonima stazione sulla ferrovia Zurigo-Ziegelbr\u00fccke e dalla stazione di Horgen Oberdorf sulla ferrovia Thalwil-Zugo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "113722", "revid": "78273", "url": "https://it.wikipedia.org/wiki?curid=113722", "title": "Citrus Myrtifolia", "text": ""}
{"id": "113723", "revid": "990063", "url": "https://it.wikipedia.org/wiki?curid=113723", "title": "Plain Old Telephone Service", "text": "POTS \u00e8 una tecnologia analogica di telefonia fissa, largamente diffusa in ambito residenziale e SoHo per l'accesso dell'utente finale alla rete telefonica generale. Il nome deriva dal retronimo \"Plain Old Telephone Service\", termine in lingua inglese che tradotto letteralmente in italiano significa \"normale vecchio servizio telefonico\"; \u00e8 la tecnologia pi\u00f9 economica utilizzata generalmente per implementare la telefonia fissa. \u00c8 in grado di offrire una sola linea telefonica e opzionalmente vari servizi telefonici supplementari.\nOrigini dell'acronimo.\nPOTS nasce come acronimo di Post Office Telephone System e Post Office Telephone Service, termini inglesi che tradotti letteralmente in italiano significano rispettivamente \"sistema telefonico dell'ufficio postale\" e \"servizio telefonico dell'ufficio postale\". Originariamente infatti, prima dell'avvento dei commutatori elettronici, in vari paesi del mondo le reti telefoniche pubbliche (che oggi sono tutte collegate tra loro e formano quella che \u00e8 chiamata \"rete telefonica generale\") spesso erano gestite dalle poste e con il termine POTS si indicava sia la tecnologia telefonica da loro utilizzata, sia il servizio telefonico da loro fornito.\nStandard.\nPer la tecnologia POTS sono diffusi vari standard in tutto il mondo, anche se la tendenza \u00e8 all'unificazione. Per quanto riguarda l'Europa, e quindi l'Italia, sono adottati gli standard dell'ETSI, l'organismo ufficialmente responsabile della definizione e dell'emissione di standard nel campo delle telecomunicazioni in Europa, standard spesso comunque utilizzati anche nel resto del mondo.\nServizi Telefonici Supplementari.\nI Servizi Telefonici Supplementari (STS) implementati per la tecnonologia POTS sono i seguenti:\nTecnologie relative.\nIn Italia la completa digitalizzazione del cosiddetto ultimo miglio e quindi il completamento della digitalizzazione della rete telefonica generale (in tutte le altre tratte gi\u00e0 digitalizzata), era rappresentata dalla tecnologia ISDN sviluppata a partire dal 1971 dal CCITT, pubblicata nel 1984 dal medesimo e introdotta nella seconda met\u00e0 dei successivi anni novanta da Telecom Italia.\nIn ambito residenziale ISDN nella versione base, denominata BRI (acronimo di Basic Rate Interface), metteva a disposizione due linee telefoniche, permettendo p.e. di accedere ad Internet con una linea ed averne un'altra libera per ricevere o effettuare telefonate, possibilit\u00e0 gradita a chi faceva un uso intensivo di Internet. Al 2015 in ambito aziendale la fonia tramite ISDN \u00e8 ancora utilizzata in vari paesi ma la tecnologia VoIP la sta soppiantando; per esempio in Germania la Deutsche Telekom prevede la chiusura di tutte le linee ISDN entro la fine del 2020, mentre Vodafone consente ai loro clienti aziendali di migrare a una struttura IP entro il 2022.\nCon la disponibilit\u00e0 della tecnologia DSL per l'accesso ad Internet, che mette a disposizione una linea di telecomunicazioni dedicata a tale tipo di accesso e una velocit\u00e0 di trasmissione dati molto pi\u00f9 elevata rispetto a ISDN, la tecnologia POTS \u00e8 diventata di nuovo la scelta preferita anche per chi fa un uso intensivo di Internet. DSL inoltre permette linee telefoniche in tecnologia VoIP contemporanee all'utilizzo degli altri servizi Internet, come ad esempio il Web, VoIP quindi rappresenta la soluzione per la fonia anche quando \u00e8 necessario l'uso di pi\u00f9 linee telefoniche, inoltre a livello concettuale la commutazione di pacchetto utilizzata nel VoIP permette reti telefoniche efficienti e l'integrazione della telefonia in reti di computer utilizzate anche per altri servizi."}
{"id": "113725", "revid": "125360144", "url": "https://it.wikipedia.org/wiki?curid=113725", "title": "Partecipazione politica", "text": "La partecipazione politica \u00e8 la contribuzione popolare alle scelte di indirizzo e di dettaglio dello Stato, apportata dagli individui che lo compongono.\n\u00c8 al tempo stesso un concetto antico e recente. \u00c8 antico in quanto fin dal momento in cui si pu\u00f2 parlare di politica come attivit\u00e0 svolta in comunit\u00e0 organizzate vi \u00e8 stata partecipazione politica. \u00c8 un fenomeno recente poich\u00e9 \u00e8 strettamente collegato a significativi mutamenti nei sistemi socio-economici e nella natura delle comunit\u00e0 politiche. Non si pu\u00f2 dubitare che si possa parlare di partecipazione politica sin dai casi delle polis greche. Infatti, nonostante il numero di coloro che erano ammessi al processo decisionale fosse molto limitato, le caratteristiche centrali della partecipazione politica, vale a dire il suo essere diretta a influenzare sia la scelta dei decisori sia le decisioni stesse, erano presenti anche nelle polis greche, e ancor pi\u00f9 lo sarebbero state nella Repubblica romana.\nDescrizione.\nQueste esperienze sono cos\u00ec importanti da aver suggerito ai pensatori politici la possibilit\u00e0 di integrare o addirittura sostituire la democrazia rappresentativa con forme di democrazia diretta, caratterizzate da pi\u00f9 ampie e incisive opportunit\u00e0 di partecipazione politica. Tuttavia, molte forme di organizzazione del potere politico, nel mondo occidentale e orientale (come l'assolutismo o il dispotismo), non hanno lasciato spazio alla partecipazione politica per moltissimo tempo. \u00c8 soltanto con l'emergere delle forme moderne di Stato nel mondo occidentale, e con le prime spinte alla democratizzazione interna, che si pu\u00f2 tornare a parlare legittimamente di partecipazione politica. Per quanto si possa affermare che la partecipazione politica \u00e8 sempre esistita, appare corretto sostenere che il fenomeno ha assunto le sue caratteristiche pi\u00f9 specifiche dopo la formazione degli Stati nazionali, in concomitanza con le pressioni per una democratizzazione formale e con consistenti mutamenti culturali e socio-economici.\nSecondo Pasquino \nUna difficolt\u00e0 che si riscontra nella definizione di partecipazione politica riguarda la doppia valenza semantica che assume il verbo \u201cpartecipare\u201d tanto nell'uso politico che in quello comune:\nAd un polo abbiamo dunque che la partecipazione consiste in azioni determinate, in un coinvolgimento di tipo decisionale, sia nel senso stretto di decisione su temi che di scelta di persone destinate ad occupare cariche politiche. Al polo opposto abbiamo invece che la partecipazione significa una incorporazione attiva nell'ambito di una solidariet\u00e0 socio-politica a diversi e possibili livelli (solidariet\u00e0 statale, di classe, di gruppo, di partito) .\nElementi come l'interesse per la politica, la discussione politica o l'informazione politica non possono farsi rientrare tra i comportamenti puramente partecipativi; non basta quindi individuare semplicemente livelli di interesse e discussione politica come indicatori di partecipazione politica. Tuttavia, questi elementi devono comunque essere monitorati in quanto utili predittori di partecipazione politica potenziale, ovvero essi possono indicare una maggiore o minore predisposizione alla partecipazione"}
{"id": "113726", "revid": "486946", "url": "https://it.wikipedia.org/wiki?curid=113726", "title": "Preghiera islamica", "text": ""}
{"id": "113727", "revid": "1932553", "url": "https://it.wikipedia.org/wiki?curid=113727", "title": "Wilhelm Mohnke", "text": "Ufficiale delle Waffen-SS, fu uno degli ultimi generali rimasti fedeli a Hitler, e durante le fasi finali della battaglia di Berlino assunse il comando di un \"Kampfgruppe\" (gruppo di combattimento) nella difesa del Reichstag.\nBiografia.\nMohnke nacque a Lubecca nel 1911. Suo padre, che portava lo stesso nome, era un falegname. In seguito alla morte del padre, Mohnke inizi\u00f2 a lavorare in una bottega di vetro e porcellana. Entrato nel Partito nazista il 1\u00ba settembre 1931, e nelle SS due mesi pi\u00f9 tardi, venne assegnato alla 4. SS-Standarte, dove rimase fino al gennaio del 1932, quando venne trasferito alla 22. SS-Standarte a Schwerin, la stessa unit\u00e0 di Kurt Meyer. Il 17 marzo venne scelto personalmente da \"Sepp\" Dietrich come uno dei 117 uomini che costituirono lo \"SS-Stabswach Berlino\", il primo nucleo della futura \"Leibstandarte\". Assunto il comando della 5. Compagnia, che guid\u00f2 anche all'inizio della seconda guerra mondiale durante l'invasione della Polonia, venne decorato con la Croce di Ferro di seconda classe (21 settembre) e di prima classe (8 novembre) per l'audacia dimostrata alla testa dei suoi uomini.\nMohnke guid\u00f2 la compagnia anche nelle prime fasi della campagna di Francia, fino al 28 marzo, quando assunse il comando del II. battaglione, dato che il suo comandante era rimasto ferito. Fu in quel periodo che, secondo alcune ricostruzioni mai confermate, Mohnke si rese responsabile della morte di 80 prigionieri di guerra inglesi della 48. Divisione, presso Wormhoudt; tuttavia non venne mai perseguito per questa azione, nemmeno nel 1988 quando il caso venne riaperto ma subito richiuso per insufficienza di prove. Quattro anni pi\u00f9 tardi, nel 1992, il nome di Mohnke venne nuovamente accostato a crimini di guerra: in qualit\u00e0 di comandante della \"Leibstandarte\" venne ritenuto in parte responsabile del massacro di Malm\u00e9dy e dell'esecuzione di 35 prigionieri di guerra canadesi che avevano attaccato la 12. SS-Panzer-Division \"Hitlerjugend\" a Fontenay-le-Pesnel.\nAl comando del II. battaglione prese parte alla Campagna dei Balcani, nel corso della quale perse un piede in seguito ad un attacco aereo jugoslavo il 6 aprile 1941. La gravit\u00e0 di questa ferita lo tenne lontano dal servizio attivo fino all'inizio del 1942, quando venne incaricato di organizzare la formazione di un reggimento panzer da aggregare alla \"Leibstandarte\": scelto come aiutante l'\"SS-Sturmbannf\u00fchrer\" Ralf Tiemann, inizi\u00f2 a stilare una lista di uomini che dovevano essere trasferiti dalle altre unit\u00e0 divisionali alla nuova sezione; nonostante alcune perplessit\u00e0 di Dietrich il battaglione venne ufficialmente creato il 16 marzo 1942.\nMantenne tale incarico fino al 30 ottobre 1942 quando ottenne il comando del 26. Reggimento Panzergrenadier SS della divisione \"Hitlerjugend\", composta da giovanissimi soldati provenienti esclusivamente dalla Giovent\u00f9 Hitleriana. Alla testa di questi giovani fanatici, Mohnke, grazie all'esperienza accumulata in anni di guerra in Unione Sovietica, mise in seria difficolt\u00e0 l'avanzata Alleata nei primissimi giorni successivi allo sbarco in Normandia, venendo per questo decorato con la Croce di Cavaliere l'11 luglio 1944.\nScampato fortunatamente, con pochi uomini, alla sacca di Falaise, Mohnke fu uno dei pochi che inizi\u00f2 ad organizzare una resistenza, seppur minima, sulla riva occidentale della Senna, per rallentare il pi\u00f9 possibile l'avanzata degli Alleati. Il 31 agosto, ottenne il comando della \"Leibstandarte\", dopo che il suo comandante Theodor Wisch, venne ferito.\nMohnke guid\u00f2 la divisione nell'operazione \"Wacht am Rhein\", l'offensiva delle Ardenne, venendo anche promosso \"SS-Brigadef\u00fchrer\" il 30 gennaio 1945. Rimasto ferito in seguito ad un attacco aereo, Mohnke, dopo essere stato dimesso dall'ospedale assunse il comando del \"Kampfgruppe Mohnke\", un gruppo di combattimento di nove battaglioni, inclusi i resti della divisione \"Charlemagne\", che doveva difendere il Reichstag.\nCatturato dalle truppe sovietiche mentre, insieme con un gruppo di sopravvissuti al bunker della Cancelleria, cercava di dirigersi a ovest, rimase in totale isolamento per quattro anni, venendo infine liberato il 10 ottobre 1955. Trasferitosi a Barsb\u00fcttel, in Germania, mor\u00ec nel 2001.\nOnorificenze.\ncroce di ferro di I classe"}
{"id": "113728", "revid": "508036", "url": "https://it.wikipedia.org/wiki?curid=113728", "title": "Gange", "text": "Il Gange (: ; chiamato localmente \"Ganga\", devanagari \u0917\u0902\u0917\u093e) \u00e8 un grande fiume del subcontinente indiano che attraversa le pianure del nord dell'India e il Bangladesh. Ha una lunghezza di 2.510\u00a0km e le sue sorgenti sono localizzate sul ghiacciaio di Gangotri nello stato indiano dell'Uttarakhand, nell'Himalaya centrale. Sfocia nel Golfo del Bengala con un ampio delta nella regione del Sundarbans. Per millenni ha goduto di una posizione preminente nella religione ind\u00f9 in India ed \u00e8 adorato nella sua forma personificata della dea Ga\u1e45g\u0101.\nAssieme ai suoi affluenti, drena un bacino idrografico che si snoda su una superficie di circa un milione di chilometri quadrati, che supporta una delle regioni pi\u00f9 densamente popolate del pianeta Terra. Quasi la met\u00e0 della popolazione dell'India vive in un terzo del territorio del paese, compreso in 500\u00a0km dalla catena Himalaya all'interno della Pianura del Gange (Indo-gangetica).\nStoria.\nDurante il primo periodo vedico, l'Indo e il fiume Sarasvati erano considerati i grandi fiumi. Ma pi\u00f9 tardi il Gange assumer\u00e0 il posto principale come mostrato dai suoi numerosi riferimenti.\nForse il primo occidentale a citare il Gange, escludendo i mitografi, \u00e8 stato Megastene. Lo ha fatto diverse volte nella sua opera \"Indika\": \" \"l'India possiede molti e grandi fiumi navigabili che attraversando il paese dopo essersi uniti gli uni con gli altri, rientrano nel fiume chiamato il Gange. Ora questo fiume scorre da nord a sud, e getta le sue acque nel mare che costituisce il confine orientale del Gangaridai, una nazione che possiede una grande forza dagli elefanti di grandi dimensioni.\" \"\nA Roma in Piazza Navona, la famosa scultura, la Fontana dei Quattro Fiumi disegnata da Gian Lorenzo Bernini e costruita nel 1651, simboleggia i quattro pi\u00f9 grandi fiumi di tutto il mondo allora conosciuti, uno per continente: tra essi c'\u00e8 appunto il Gange.\nImportanza storica e culturale.\nNel suo libro \"Discovery of India\", Jawaharlal Nehru scrive:\nDescrizione.\nIl corso del fiume.\nIl Gange ha origine nell'Himalaya dopo la confluenza di sei fiumi: l'Alaknanda, che incontra il Dhauliganga a Vishnuprayag, il Nandakini a Nandprayag, il Pindar a Karnaprayag, il Mandakini a Rudraprayag e infine il Bhagirathi a Dev Prayag (da questo punto il fiume \u00e8 noto con il nome di Gange) nello Stato indiano dell'Uttarakhand. Il Bhagirathi \u00e8 considerato il tratto iniziale vero e proprio del fiume, e le sue sorgenti traggono origine presso il ghiacciaio di Gangotri, ad un'altitudine di 7.756 metri sul livello del mare. Il fiume \u00e8 alimentato inizialmente dall'acqua che discende da una serie di ghiacciai tra cui quelli del Nanda Devi e del K\u0101met.\nDopo aver percorso 200\u00a0km attraverso l'Himalaya, il Gange giunge presso le colline di Sivalik alla citt\u00e0 di Haridwar, meta di pellegrinaggi. Ad Haridwar una diga ne imbriglia le acque verso il \"Ganges Canal\", che collega il Gange con il suo principale affluente, lo Yamuna. Il Gange, che fino a quel punto \u00e8 scorso verso sud-est, devia il suo flusso verso est attraverso le pianure del nord dell'India. Il Gange nei suoi primi 800\u00a0km di corso oltrepassa la citt\u00e0 di Kanpur e in seguito riceve le acque dallo Yamuna vicino alla citt\u00e0 di Prayagraj. Questo punto \u00e8 noto come Sangam ad Prayagraj. Sangam \u00e8 un luogo sacro per l'Induismo. Secondo antichi testi ind\u00f9, una volta un terzo fiume, il Sarasvati, si univa agli altri due fiumi in questo punto.\nUnendosi a numerosi altri fiumi come il Kosi, Son, Ga\u1e47\u1e0dak\u012b e Ghaghra, il Gange forma un formidabile fronte d'acqua nel tratto tra Prayagraj e Malda nel Bengala Occidentale. Nel tratto sopraccitato oltrepassa le citt\u00e0 di Mirzapur, Varanasi, Patna e Bhagalpur. A Bhagalpur il fiume, passate le colline di Rajmahal, inizia a scorrere verso sud. A Pakur inizia a diramarsi con un suo primo ramo, il Bh\u0101girathi-Hooghly, che va a formare il fiume Hooghly. Vicino al confine con il Bangladesh il \"Farakka Barrage\", costruito nel 1974, controlla il flusso del Gange, deviando dell'acqua che va ad alimentare un canale collegato al fiume Hooghly tenuto relativamente libero dal limo.\nOltrepassato il confine con il Bangladesh, il ramo principale del Gange \u00e8 noto come fiume Padma fino al punto in cui non incontra il fiume Yamuna, il principale ramo del delta del Brahmaputra. Pi\u00f9 a valle il Gange \u00e8 alimentato dal fiume Meghna, il secondo ramo principale del delta del Brahmaputra, e assume il nome di \"Meghna\".\nCon una larghezza di 350\u00a0km di delta, il Gange si getta infine nel Golfo del Bengala. Durante il suo corso il fiume ha un regime fortemente torrentizio con portate minime che possono scendere a meno di 600\u00a0m\u00b3/s e portate massime che possono superare i 50.000\u00a0m\u00b3/s (dunque esiste un rapporto di 1/8,3 fra portate minime e massime) nelle piene ordinarie. Nel delta Gange-Brahmaputra, quando i due fiumi sono in piena, viene scaricata nel Golfo del Bengala l'enorme portata di 200.000 - 220.000\u00a0m\u00b3/s. Solo due fiumi, il Rio delle Amazzoni e il fiume Congo, hanno una maggiore portata d'acqua del flusso combinato del Gange, Brahmaputra e del sistema Surma-Meghna.\nIl fiume, inoltre, \u00e8 caratterizzato da un'alta torbidit\u00e0 delle acque (densit\u00e0 dell'acqua: oltre 1,2\u00a0kg/dm\u00b3), sicch\u00e9 il delta avanza assai sensibilmente nel mare anno dopo anno.\nEcologia.\nIl fiume inizia a ricevere le prime acque inquinate poco dopo le sorgenti. Lo sfruttamento commerciale del fiume \u00e8 aumentato proporzionalmente alla forte crescita della popolazione. Attraversando zone ad alta densit\u00e0 abitativa il Gange raccoglie grandi quantit\u00e0 di sostanze inquinanti, come ad esempio \"Schistosoma mansoni\" e coliformi fecali, e berne le acque o semplicemente immergersi in esse per la balneazione comporta un alto rischio di infezione.\nSotto l'aspetto antropico, la pianura gangetica, vasta oltre 1 milione di km\u00b2, rappresenta una delle zone del pianeta pi\u00f9 densamente popolate e pi\u00f9 abitate in senso assoluto, raccogliendo quasi mezzo miliardo di persone. Nel suo bacino si trovano due megalopoli come Delhi e Calcutta, con circa 20 milioni d'abitanti in totale, ma si trovano almeno altri 50 agglomerati con oltre 1 milione di abitanti.\nL'UN Climate Report delle Nazioni Unite pubblicato nel 2007 indica che i ghiacciai dell'Himalaya che alimentano il Gange potrebbero scomparire entro il 2030, con il rischio che lo scorrere del fiume diventi un evento stagionale risultante dai monsoni.\nEconomia.\nIl bacino del Gange con il suo terreno fertile \u00e8 di fondamentale aiuto per il settore agricolo e l'economia di India e Bangladesh. Il fiume e i suoi affluenti forniscono una perenne fonte di acqua per l'irrigazione di una vastissima regione. Le principali colture includono riso, canna da zucchero, lenticchie, semi oleosi, patate, e grano. Lungo le sponde del fiume, la presenza di piccole paludi e laghetti consente una ricca gamma di coltivazioni come ad esempio legumi, peperoncino, senape, sesamo e iuta. \u00c8 altres\u00ec importante per la pesca, anche se il fiume rimane altamente inquinato.\nIl turismo \u00e8 un'altra importante attivit\u00e0 con le tre citt\u00e0 sante per l'Induismo: Haridwar, Prayagraj, Varanasi che attirano migliaia di pellegrini alle sue acque.\nNelle religioni e nelle mitologie.\nSecondo gli ind\u00f9 il fiume Gange \u00e8 sacro. \u00c8 adorato dagli ind\u00f9 ed \u00e8 personificato come una dea Devi, che detiene un posto importante nell'omonima religione. Per gli ind\u00f9 c'\u00e8 la convinzione che effettuando il bagno nel fiume (in particolare in talune occasioni) si possa ottenere il perdono dei peccati e un aiuto per raggiungere la salvezza. Le abluzioni mattutine e serali sono normalmente effettuate presso alcune strutture dedicate costituite da scalinate che terminano nel fiume, dette ghats. Molte persone compiono lunghi viaggi per immergere le ceneri della cremazione dei loro familiari nelle acque del Gange; si crede che questa immersione possa far salire l'anima al cielo. Numerosi luoghi sacri ind\u00f9 si trovano lungo le sponde del fiume Gange, tra cui Haridwar e Varanasi, la citt\u00e0 pi\u00f9 importante dell'induismo. Si ritiene che bere l'acqua del Gange far\u00e0 s\u00ec che dopo l'ultimo respiro l'anima salir\u00e0 al cielo.\nAl Gange si fa riferimento nel Rig-Veda, la prima tra le scritture ind\u00f9. Appare nel nadistuti (Rig Veda 10.75), che elenca i fiumi da est a ovest. Anche nel Rig Veda 6.45.31, la parola \"Ganga\" \u00e8 accennata, ma non \u00e8 chiaro se il riferimento \u00e8 al fiume.\nGli induisti credono anche che la vita sia incompleta senza la balneazione nel Gange almeno una volta nella propria esistenza. Una buona parte delle famiglie ind\u00f9 tiene un flaconcino di acqua del Gange nella propria casa. Viene considerato prestigioso detenere l'acqua della Santa Ganga in casa, e in tal modo, se qualcuno sta morendo, sar\u00e0 sempre in grado di bere la sua acqua. Molti ind\u00f9 credono che l'acqua della \"Ganga\" possa ripulire l'anima di una persona da tutti i peccati passati, e che possa anche curare i malati. Le antiche scritture ricordano che l'acqua del Gange porta le benedizioni dei piedi del Signore Vishnu; quindi la Madre Gange \u00e8 anche conosciuta come \"Vishnupadi\", che significa \"proveniente dal piede di loto del Signore Supremo Sri Vishnu\".\nAlcune delle pi\u00f9 importanti festivit\u00e0 ind\u00f9 e raduni religiosi (intesi come culti) si celebrano qui. Varanasi ha centinaia di templi lungo le rive del fiume che vengono spesso inondati durante le piogge. Questa citt\u00e0, specialmente lungo le rive, \u00e8 un importante luogo di culto ind\u00f9 e sede per la cremazione. La mitologia indiana afferma che \"Ganga\", figlia di \"Himavan\", re della montagna, aveva il potere di purificare tutto ci\u00f2 che toccava. Ganga veniva dal cielo e purificava il popolo indiano. Anche dopo il funerale, gli indiani spesso immergono i corpi dei loro morti nel fiume, ritenendo cos\u00ec di purificarli dai loro peccati.\nIl Gange era una divinit\u00e0 fluviale anche per i mitografi greci, padre di numerose Naiadi, una delle quali, Limnee, avrebbe generato il bellissimo Ati, arciere dalla mira infallibile.\nNella cultura moderna.\nLa descrizione del Gange \u00e8 il riferimento geografico con cui si apre il primo romanzo d'avventura del ciclo indo-malese di Emilio Salgari, \"I misteri della jungla nera\".\nTra il 1679 e il 1680 il musicista Alessandro Scarlatti compose l'opera \"L'honest\u00e0 negli amori\", contenente l'aria \"Gi\u00e0 il sole dal Gange\", la quale \u00e8 divenuta popolare grazie alle interpretazioni di Beniamino Gigli, Carlo Bergonzi, Cecilia Bartoli, Luciano Pavarotti, Renato Bruson, Jos\u00e9 Carreras, Mario Lanza ed altri."}
{"id": "113732", "revid": "2119199", "url": "https://it.wikipedia.org/wiki?curid=113732", "title": "Fingolfin", "text": "Fingolfin \u00e8 un personaggio di Arda, l'universo immaginario fantasy creato dallo scrittore inglese J.R.R. Tolkien.\nEgli era un Elfo nato nel reame beato di Valinor, figlio di Finw\u00eb e della seconda moglie di questi, Indis dei Vanyar. Aveva un fratellastro, F\u00ebanor, e un fratello minore, Finarfin. Scarso era l'amore tra i figli di Indis e F\u00ebanor. Si spos\u00f2 con Anair\u00eb ed ebbe quattro figli: Fingon, Turgon, Aredhel e Argon. La sua spada fu Ringil.\nAll'epoca dell'ottenebramento di Valinor e della ribellione di F\u00ebanor, seppur riluttante segu\u00ec il fratellastro in esilio nella Terra di Mezzo, assieme a gran parte del suo popolo. Rimase coinvolto (suo malgrado) nel fratricidio di Alqualond\u00eb, in cui i Noldor levarono le armi contro i Teleri. Fu in seguito tradito da F\u00ebanor il quale, dopo aver raggiunto in segreto le coste della Terra di Mezzo insieme ai suoi a bordo delle bianche navi-cigno dei Teleri, le diede alle fiamme in una localit\u00e0 chiamata Losgar, costringendo cos\u00ec Fingolfin a seguire la strada che passava per il Ghiaccio Stridente, l'Helcarax\u00eb, una striscia di ghiaccio che collegava a Nord la terra di Aman e la Terra di Mezzo. Tale attraversamento comport\u00f2 pene e numerose perdite e, tra tutte le imprese compiute dai Noldor, \u00e8 annoverato non certo tra le minori. Giunto nel Beleriand al sorgere della Luna, si stabil\u00ec con la sua gente nella regione chiamata Hithlum.\nDivenne Re Supremo dei Noldor quando Maedhros, il figlio primogenito di F\u00ebanor, gli cedette la sovranit\u00e0 in segno di riappacificazione, e govern\u00f2 saggiamente per molto tempo, fino a quando non fu ucciso in duello da Morgoth. Infatti, dopo la sconfitta subita dai Noldor e dai loro alleati nella Dagor Bragollach, Fingolfin si rec\u00f2 furioso e disperato alle porte di Angband per sfidare Morgoth. Si dice che egli, attraversando l'Dor-nu-Fauglith in sella al suo cavallo Rochallor, pareva Orom\u00eb, poich\u00e9 una grandissima ira lo aveva colto e lo aveva reso spietato e senza freni. Arrivato ad Angband soffi\u00f2 nel suo corno e sfid\u00f2 Morgoth a duello. Fu l'unica volta che egli usc\u00ec dalla sua fortezza. Nonostante il Nemico fosse un Vala, Fingolfin combatt\u00e9 con grande coraggio e destrezza, ma pur combattendo valorosamente, dovette soccombere. In quell'occasione inferse a Morgoth sette ferite, tagliandogli anche un piede, tanto che mai pi\u00f9 l'Oscuro Signore riusc\u00ec a liberarsi dal dolore e fu costretto ad andare saltellando.\nIl corpo di Fingolfin venne recuperato da Thorondor e portato nell'Echoriath settentrionale, nei pressi di Gondolin, da dove il figlio Turgon venne per seppellirlo. Re Supremo dei Noldor divenne suo figlio Fingon.\nIl suo cavallo si chiamava Rochallor, e quando Fingolfin lo cavalca nella Dagor Bragollach la sua furia lo circonda di un'aura luminosa tale che le forze di Melkor lo fuggono, credendolo Orom\u00eb in persona."}
{"id": "113734", "revid": "2032548", "url": "https://it.wikipedia.org/wiki?curid=113734", "title": "Luigi Denza", "text": "Biografia.\nFu avviato agli studi musicali nel conservatorio napoletano di San Pietro a Majella ed ebbe per maestri Paolo Serrao e Saverio Mercadante.\nNel 1876 mise in scena a Napoli la sua commedia \"Wallenstein\". Divenne professore di canto nello stesso Conservatorio napoletano, quindi nel 1879 emigr\u00f2 a Londra, dove fu condirettore della London Academy of Music sino al 1898, indi professore di canto alla Royal Academy of Music, cattedra che tenne sino alla morte.\nAutore di ben ottocento composizioni musicali, \u00e8 celebre soprattutto per \"Funicul\u00ec funicul\u00e0\", composta per la Piedigrotta del 1880, su versi di Giuseppe Turco, in occasione dell'inaugurazione della Funicolare del Vesuvio.\nLa citt\u00e0 natia gli ha intitolato una strada, una scuola ed eretto un busto in villa comunale."}
{"id": "113738", "revid": "628767", "url": "https://it.wikipedia.org/wiki?curid=113738", "title": "Storia della Dacia", "text": "La storia della Dacia raccoglie gli eventi che hanno caratterizzato le vicende della regione storica corrispondente grossomodo all'attuale territorio della Romania e della Moldavia e abitata dai popoli dei Geti e dei Daci, con capitale Sarmizegetusa Regia.\nDopo essersi scontrati prima con i Macedoni (IV secolo a.C.) e poi con i Traci (III secolo a.C.), nel I secolo a.C. i Daci riuscirono a dar vita, sotto re Burebista, ad uno stabile regno autonomo. Alla morte del grande sovrano, tuttavia, il suo regno si dissolse; ne segu\u00ec una situazione di fluidit\u00e0, con numerosi scontri con l'Impero romano, che nel frattempo era giunto ai confini meridionali della Dacia. Nel 101 d.C., l'imperatore Traiano avvi\u00f2 la campagna di conquista dell'area, conclusa nel 106 con la morte di re Decebalo e l'istituzione di una nuova provincia (vedi Dacia (provincia romana)). Il dominio romano ebbe per\u00f2 gi\u00e0 termine nel III secolo, quando il \"limes\" fu riportato al Danubio. Invasa in seguito da Goti, Slavi e altre popolazioni nomadi, con il passaggio dall'Antichit\u00e0 al Medioevo la Dacia cess\u00f2 di essere intesa come una regione unitaria e il suo territorio fu spezzettato tra Transilvania, Valacchia, Moldavia e Bessarabia.\nPrime entit\u00e0 politiche della regione (dal VI al II secolo a.C.).\n\u00c8 ad Erodoto che si devono le prime indicazioni sulla popolazione autoctona della Dacia. Egli ha infatti descritto la popolazione dei Geti della Dobrugia, i quali nel 514 a.C. si scontrarono contro le armate di Dario I di Persia.\nNel 334 a.C., i Geti furono attaccati e sonoramente battuti dalle armate macedoni di Alessandro Magno, poich\u00e9 si erano alleati con i vicini Triballi, che negli anni precedenti avevano compiuto diverse incursioni contro la Macedonia di Filippo, padre del grande condottiero macedone. Alessandro pass\u00f2 il monte Hemo, li insegu\u00ec e costrinse i Triballi a battaglia presso la foce del fiume Lyginus nei pressi del Danubio. Una volta battuti, il loro re, Sirmo, trov\u00f2 rifugio nell'isola lungo il Danubio, di Peuce (oggi Peuke). Il condottiero macedone, deciso a dare a queste genti una dimostrazione di forza, traghett\u00f2 il fiume Danubio, pass\u00f2 con le sue armate in Oltenia e, scontratosi contro un esercito di 10.000 fanti e 4.000 cavalieri Geti, riusc\u00ec a batterle ed a sottomettere queste genti abitanti l'antica Dacia.\nNel 326 a.C. le sorti si invertirono, e questa volta i Geti riuscirono a battere le armate macedoni, comandate dal generale di nome Zopirione, nella steppa getica a sud della Bessarabia. Il generale macedone, mentre rientrava dal fallito assedio alla citt\u00e0 Olbia sul Mar Nero, trov\u00f2 la morte insieme ad un esercito di ben 30.000 armati. I Geti erano riusciti cos\u00ec, otto anni pi\u00f9 tardi, a vendicarsi della precedente sconfitta.\nAttorno al 300 a.C., il nuovo re dei Traci, Lisimaco (306-281 a.C.), decise di invadere ed annettere i territori geti della Valacchia a nord del Danubio. Affid\u00f2 le proprie armate al figlio Agatocle, che per\u00f2 fu battuto e fatto prigioniero dal re geta Dromichaite, che alla fine si convinse a lasciar libero il figlio del re trace, nella speranza di poter migliorare le relazioni tra i due popoli. Lisimaco, malgrado il gesto distensivo del re geta decise, al contrario, di invadere nuovamente il paese nemico, andando incontro ad un nuovo insuccesso. Il re trace, infatti, fu nuovamente sconfitto e fatto prigioniero e solo grazie all'indulgenza del re dei Geti, fu lasciato in vita e messo in libert\u00e0. I Geti, per\u00f2 questa volta riuscirono ad ottenere condizioni vantaggiose nel nuovo trattato di pace stipulato, ottenendo un solido legame tra i due popoli, grazie anche al matrimonio tra Dromichaite e la figlia di Lisimaco.\nNel corso del III-II secolo a.C., le notizie si fanno pi\u00f9 scarse. Sappiamo di alcuni conflitti tra i re dei Geti e la colonia greca di Histria sul Mar Nero (a sud della foce del fiume Danubio), dove quest'ultima ne pag\u00f2 duramente le conseguenze dello scontro, tanto da essere costretta a pagare un regolare tributo ai re dei Geti (episodi del 250 a.C. e del 180 a.C.). Ed ancora nel 168 a.C., Perseo di Macedonia, tent\u00f2 di assoldare ben 10.000 fanti ed altrettanti cavalieri tra i Geti. Ma il costo esagerato richiesto dai mercenari transdanubiani, di complessivi 150.000 pezzi d'oro, privarono l'esercito del re macedone di una forza alleata notevole e fondamentale ai fini dell'imminente scontro con i Romani presso Pidna.\nLe fonti letterarie cominciano a menzionare i Daci, come popolazione abitante, a partire dal principio del II secolo a.C., l'interno dell'arco montuoso dei Carpazi. Un certo Pompeo Trogo narra, infatti, del conflitto che port\u00f2 l'allora re dace, Oroles, a battere e respingere un'incursione di germani Bastarni, che avevano tentato di penetrare da oriente, nelle fertili pianure del medio corso del fiume Mure\u0219. Un nuovo conflitto con i Bastarni si verific\u00f2 nel 112-109 a.C., ma anche questa volta furono respinti, non riuscendo ad indebolire la potenza dei Daci, che al contrario aument\u00f2, tanto da scorgere proprio in questo periodo lo spostamento del centro di potere dei daco-geti dalla pianura della Valacchia al cuore della Transilvania.\nIl regno di Dacia nel I secolo a.C.: Burebista ed i Romani.\n\u00c8 con l'inizio del nuovo secolo che i Romani, impegnati a combattere, Scordisci e Dardani, arrivarono a scontrarsi anche con i loro alleati: i Daci. Floro narra, infatti, che nel 74 a.C., il governatore di Macedonia, un certo Gaio Scribonio Curione, dopo aver battuto i Dardani (per la cui vittoria merit\u00f2 un Trionfo), \"\"giunse fino in Dacia, ma si ritir\u00f2 spaventato davanti alle fitte ombre delle sue foreste\"\". Fu forse il primo tra i generali romani a penetrare in Dacia, una volta passato il Danubio.\nNella prima met\u00e0 del I secolo a.C., sul territorio dell'antica Dacia, sorse uno stato il cui centro principale si trovava nei Carpazi meridionali della Transilvania, nella zona del massiccio di Or\u0103\u0219tie, arrivando ad inglobare nel momento della sua massima espansione tutta la stirpe daco-getica. La formazione di questo primo stato dacico fu potenziata soprattutto sotto la guida illuminata del re Burebista, contemporaneo di Gaio Giulio Cesare, il quale ristruttur\u00f2 l'ordinamento interno, riorganizz\u00f2 completamente l'esercito (che Strabone riferisce potesse mettere in campo fino a 200.000 armati), tanto da sollevare il morale di queste genti, ed ampli\u00f2 i limiti del regno fino al loro apice massimo.\nQuesto progresso port\u00f2 ad un notevole aumento demografico della popolazione dace, tanto che il numero degli abitati crebbe con grande rapidit\u00e0 ed una serie di nuovi abitati nacquero proprio in questo periodo: da Pope\u0219ti a Cet\u0103\u021beni, Piatra Neam\u021b, Pecica, Piatra Craivii, Capilna, Coste\u0219ti, fino a Tili\u0219ca. Di questi abitati di nuova costituzione, Coste\u0219ti, Piatra Craivii e Capilna, erano fortificati e si trovavano proprio al centro del nuovo stato di Burebista. Altri siti pi\u00f9 antichi, come R\u0103c\u0103t\u0103u e Slimnic ampliarono la loro superficie e ricchezza della popolazione, grazie a recenti ritrovamenti archeologici di utensilerie varie.\nAlla base di questo sviluppo vi era certamente il progresso nella lavorazione del ferro, ma anche l'utilizzo della pietra squadrata come materiale edilizio, il progresso agricolo (con i vomeri in ferro per gli aratri), le estrazioni minerarie (oro e argento in particolare), la falegnameria (con il disboscamento di aree nei pressi dei centri abitati) e la ceramica (per la quale fu introdotto il tornio). Insieme con lo sviluppo delle forze produttive del nuovo stato dace, si intensificarono anche gli scambi commerciali con i paesi limitrofi, in particolare furono importati numerosi oggetti finemente lavorati di stampo ellenistico, dalle vicine colonie greche del Mar Nero, come vasi, specchi in metallo, oggetti di bronzo, anfore, ecc., e si intensific\u00f2 la coniazione di monete di stampo geto-dace (tra il 200 e l'80 a.C.).\nBurebista, dopo aver riorganizzato internamente lo stato, riform\u00f2 l'esercito, creando una complesso e solido sistema di fortificazioni nelle montagne di Or\u0103\u0219tie, attorno alla capitale, Sarmizegetusa Regia, ed al centro del nuovo stato. L'aumento demografico della popolazione e l'accresciuta forza militare determinarono, inoltre, tutta una serie di campagne condotte negli anni 60-48 a.C. circa:\nSi racconta che durante la guerra civile tra Cesare e Pompeo, egli abbia tentato di approfittare della situazione, inviando ambasciatori a Pompeo, a cui avrebbe promesso il suo aiuto militare, in cambio probabilmente del riconoscimento delle sue conquiste lungo la riva destra del Danubio. Ma prima che potesse allearsi ufficialmente con quest'ultimo, Cesare riusc\u00ec a battere Pompeo a Farsalo nel 48 a.C., vanificando ogni possibile alleanza del re dace. Al contrario mise in luce quanto pericoloso poteva essere per Roma il nuovo regno formatosi in Transilvania. \nI Daci, infatti, dopo i successi dell'ultimo decennio, apparvero cos\u00ec formidabili agli occhi dei Romani, che lo stesso Cesare aveva programmato una spedizione contro di loro (forse anche per vendicarsi dello sgarbo subito durante la Guerra Civile), che non ebbe, per\u00f2, luogo a causa della morte del dittatore romano alle Idi di marzo del 44 a.C. \nE quasi nello stesso periodo, anche Burebista venne assassinato, vittima di un complotto di una parte dell'aristocrazia tribale, ed il regno diviso in quattro (o forse cinque) parti, governate da diversi regnanti. Il potente regno dei Daci perdeva cos\u00ec la potenza dell'ultimo ventennio, e risultava certamente meno pericoloso al vicino Impero romano. Ci\u00f2 permise a Roma di \"accantonare\", per il momento, il pericolo dacico per oltre un secolo, fino a Domiziano-Traiano. \nGrazie soprattutto a Giordane ed altre fonti letterarie antiche, conosciamo la successione dei re daci dopo la morte di Burebista:\nSembra, infine, che anche se l'unit\u00e0 della Dacia and\u00f2 frantumandosi con la morte di Burebista, nel corso del I secolo and\u00f2 ricomponendosi attorno al nucleo centrale delle montagne di Or\u0103\u0219tie, pur non avendo mai perduto l'unit\u00e0 religiosa di tutte le sue genti geto-daciche.\nLa Dacia negli equilibri del vicino impero romano: da Burebista ai Flavi (44 a.C.-84 d.C.).\nUno dei nuovi governanti dopo la dissoluzione del grande regno di Burebista fu un certo Cotisone, che secondo una leggenda avrebbe promesso in sposa la figlia all'imperatore Augusto ottenendone in cambio come promessa sposa la sua stessa figlia di cinque anni, Giulia.\nI piani strategici di Ottaviano nel 35 a.C., che si apprestava ad occupare buona parte dell'alto e medio corso del fiume Sava, intendevano fare della fortezza di Siscia, un avamposto per eventuali campagne ad oriente contro le potenti e temibili popolazioni di Daci e Bastarni. Pochi anni pi\u00f9 tardi, nel 28 a.C., il neo-governatore della Macedonia, un certo Marco Licinio Crasso (console del 30 a.C.), batteva i geto-daci della Dobrugia, in una campagna punitiva poich\u00e9 molestavano, insieme ai Bastarni, le popolazioni traciche con cui Roma aveva stipulato un trattato d'alleanza e minacciavano la stessa provincia.\nNuove e successive incursioni dei Daci oltre il Danubio furono di volta in volta respinte dagli eserciti romani, come ci racconta lo stesso Dione nel 10 a.C., quando \"\"i Daci, dopo aver attraversato il Istro ghiacciato, razziarono la Pannonia, mentre i Dalmati si ribellavano alle esazioni dei tributi\"\". La reazione romana port\u00f2 a marciare contro di loro e degli alleati Bastarni, le legioni dell'allora governatore di Macedonia, Marco Vinicio nel 9 a.C., come riporta un'iscrizione trovata a Tuscolo, vicino a Frascati che recita:\nEd ancora nel 6 d.C. quando costrinsero Aulo Cecina Severo, nel pieno della rivolta dalmato-pannonica, a ritirarsi in Mesia, poich\u00e9 i Daci ed i Sarmati (probabilmente gli Iazigi) ne stavano devastando i territori, mentre Tiberio indugiava in Scizia.\nAugusto, in seguito ai loro continui saccheggi che avvenivano ogni volta che il Danubio gelato congiungeva le sue rive, decise di inviare contro di loro alcuni suoi generali di provata affidabilit\u00e0 come: Sesto Elio Catone e Gneo Cornelio Lentulo l'Augure (in un periodo compreso tra l'1-11 d.C.). Elio Catone, al termine della sua campagna militare condusse 50.000 Geti a sud del Danubio, mentre Lentulo li batt\u00e9, li respinse al di l\u00e0 del Danubio, e pose sulla riva destra del grande fiume numerosi presidi a difesa di eventuali e future incursioni.\nAlla fine i Daci furono costretti a riconoscere la supremazia romana nell'area balcanica, pur senza essere stati ancora sottomessi a Roma, come ci racconta Svetonio e lo stesso imperatore Augusto:\nGli attacchi successivi, il primo da parte dei Geti nel 15, il secondo da parte dei Daci una quindicina di anni pi\u00f9 tardi, costrinsero l'imperatore Tiberio a promuovere lo spostamento attorno al 20 dei Sarmati Iazigi, nell'attuale pianura ungherese settentrionale lungo il corso del fiume Tibisco (ad est del Danubio), con la conseguente cacciata da questi territori dei Daci. Gli Iazigi, rimasero cos\u00ec fedeli alleati dei Romani per quasi tutto il I secolo d.C. (fino a Domiziano), con lo scopo di tener lontana la presenza dei Daci dai vicini confini imperiali della Pannonia.\nNel 46 dopo l'annessione e la creazione della nuova provincia romana di Tracia, l'imperatore Claudio, costitu\u00ec due nuove flotte lungo il Danubio, la \"Classis Pannonica\", che operava a monte rispetto alle \"Porte di Ferro\", e la \"Classis Moesica\", che agiva invece a valle, appoggiate ad un sistema difensivo costituito da torri di controllo e da forti di unit\u00e0 ausiliarie a presidio della riva sinistra del fiume. Queste misure furono prese per difendere le nuove province danubiane del basso corso del Danubio, dal pericolo costante di incursioni dei vicini Daci.\nIn un periodo imprecisato, ma comunque compreso tra il 57 ed il 67, il console del 45, allora governatore della Mesia, un certo Tiberio Plauzio Silvano Eliano, attravers\u00f2 il Danubio e trasfer\u00ec 100.000 Transdanubiani (tra cui certamente dei Geti), comprese donne, bambini e loro re, in territorio romano ordinando loro di pagare all'Impero un tributo.\nNel 69, i Daci di \"Duras-Diurpaneo\", attaccarono i confini della Mesia lungo il basso corso del Danubio, assediando entrambi i castra legionari di Viminacium ed Oescus, poich\u00e9 le legioni della Mesia Superiore erano state ritirate per combattere al fianco di Vespasiano nella nuova guerra civile per la conquista della porpora imperiale. Fu per pura fortuna che il generale Muciano, proveniente dalla Siria, in marcia verso ovest con una legione (la legio VI Ferrata) per la causa Flavia, batteva i Daci in Mesia e ne respingeva l'invasione.\nIl preludio al grande scontro con i Romani: Decebalo contro Domiziano (85-89 d.C.).\nPur se nel corso del I secolo d.C., i Daci avevano sfruttato ogni opportunit\u00e0 per attraversare il Danubio ghiacciato d'inverno e depredare le citt\u00e0 romane della provincia di Mesia, fu solo sotto Domiziano che Roma cerc\u00f2 di risolvere il problema dacico, anche a costo dell'annessione dell'intera area carpatica. La Dacia era, infatti, tornata ad essere una potenza scomoda per il vicino impero romano. La sua forza militare ed economica si era accresciuta enormemente tornando all'antico spendore dei tempi di Burebista.\nDall'85 all'89, i Daci, comandati prima dal re \"Duras-Diurpaneo\", e dall'86 dal nuovo re Decebalo, combatterono due guerre contro i Romani.\nLa conquista romana di Traiano (101-106).\nPreoccupato dalla crescente potenza dello stato dacico, Traiano decise di mettere fine al precedente e disgraziato accordo siglato da Domiziano (forse anche per risanare le finanze dell'Impero Romano con la cattura del famoso tesoro di Decebalo), e di conquistare la Dacia, guadagnando cos\u00ec il controllo sulle miniere d'oro della Transilvania.\nIl risultato della prima campagna (101-102) fu l'assedio della capitale dacica Sarmizegetusa Regia e l'occupazione di parte del suo territorio. La seconda campagna (105-106) si concluse con il suicidio di Decebalo, e la conquista del territorio che avrebbe formato la nuova provincia romana della Dacia. La storia della guerra fu scritta dallo stesso imperatore Traiano in una sorta di \"Commentarii\" sull'esempio di Cesare, andati perduti. E su questi commentari il Senato ordin\u00f2 che venissero impresse per sempre nella pietra dalle raffigurazioni scolpite sulla Colonna di Traiano a Roma.\nLa provincia romana della Dacia occupava l'odierna Transilvania, Banato ed Oltenia. I Romani costruirono forti per proteggersi dagli attacchi di Roxolani, Alani, Carpi e Daci liberi (di parte del Banato e Valacchia), oltre a tre nuove grandi strade militari per unire le citt\u00e0 principali. Una quarta strada, successiva a Traiano, attraversava i Carpazi ed entrava in Transilvania dal passo di Turnu Ro\u0219u.\nI Daci nei territori romani, adottarono la religione e la lingua dei conquistatori e l'attuale lingua rumena \u00e8 una lingua neolatina confermando una precoce romanizzazione di questi territori.\nLa Dacia, a cui Traiano aveva dato una nuova capitale, \"Ulpia Traiana Sarmizegetusa\" permise anche un'unica assemblea che discuteva gli affari provinciali, comunicava le lagnanze dei malcontenti e calcolava la ripartizione delle tassazioni. Ciascuna era tuttavia sotto il controllo di un procuratore ordinario, subordinato a un governatore di rango consolare.\nRitiro romano.\nIl possedimento romano della Dacia era molto precario; Adriano, conscio della difficolt\u00e0 nel mantenerlo, pare avesse contemplato l'idea di abbandonarlo, e sia stato scoraggiato solo dalla grande quantit\u00e0 di coloni ormai trasferiti da Traiano e dalle ricche miniere d'oro e argento.\nSembra che gi\u00e0 sotto l'impero di Gallieno (256) i Goti abbiano attraversato i Carpazi, cacciando i romani dalla parte settentrionale della provincia della Dacia. Venti anni pi\u00f9 tardi, l'imperatore Aureliano sanciva l'abbandono definitivo della Dacia ed il ritiro delle sue truppe, fissando la nuova frontiera dell'impero sul Danubio (nel 271-275). In Mesia e in Tracia venne riorganizzata la nuova provincia della Dacia Aureliana, con capitale Serdica (oggi Sofia, capitale della Bulgaria). Le conseguenze immediate dell'abbandono romano del bacino carpatico gener\u00f2 non solo nuove tensioni tra Goti e Gepidi da una parte (ad oriente) e sarmati Iazigi dall'altra (ad occidente), venendo le une a contatto con le altre, ma permise di rafforzare le frontiere del medio-basso corso del Danubio con il ritiro di due intere legioni (legio V Macedonica e legio XIII Gemina, posizionate ora ad \"Oescus\" e \"Ratiaria\") ed un consistente numero di unit\u00e0 ausiliarie, per un totale complessivo di oltre 45.000 armati.\nPi\u00f9 tardi, Diocleziano e Costantino riorganizzarono le province in Dacia Mediterranea, Mesia Inferiore, Dardania, Prevalitania e Dacia Ripense in diocesi della Dacia, che insieme alla Macedonia formava la prefettura dell'Illirico.\nStoria post-romana.\nDopo la ritirata dei Romani, l'antica provincia di Dacia Traiana fu invasa dai Goti e dai Carpi. I ritrovamenti archeologici degli ultimi decenni per\u00f2 stanno dimostrando che vi fu una persistenza e continuit\u00e0 della popolazione daco-romana in Dacia, dopo la partenza degli organi amministrativi della provincia. Sembra inoltre che la penetrazione della religione Cristiana di lingua latina nell'area carpatico-balcanica, oltre al continuo andirivieni di transumanza dei pastori della zona tra i Carpazi ed il Danubio, dove ancora sorgevano le citt\u00e0 romane, abbiano non soltanto salvaguardato la romanit\u00e0 della regione, ma anche la lingua stessa.\nSembra che Costantino I, nato in Dacia Aureliana, abbia assunto il titolo di \"Dacicus\" ed abbia iniziato la costruzione o ristrutturazione di tutta una serie di ponti sul Danubio nella Dacia Traiana. La fascia di terra a nord del Danubio, almeno in Oltenia e parti della pianura valacca, fu sottoposta ancora sotto il dominio romano, come bene testimonia il sistema di fortificazioni del \"Brazda lui Novac du Nord\", costruito tra il 330 ed il 340, e che a pi\u00f9 riprese fu attivato fin sotto Giustiniano nel VI secolo.\nSecondo Lattanzio l'imperatore Galerio, anche lui nato in Dacia Aureliana, e la cui madre era della Dacia Traiana, propose che l'Impero Romano d'Oriente fosse chiamato Impero dacico.\nNegli anni che seguirono il 376 le trib\u00f9 germaniche dei Goti furono sospinte all'interno dell'impero romano d'Oriente dal sopraggiungere delle armate degli Unni, che dominarono la regione fino alla dissoluzione del grande Impero di Attila, con la sua morte avvenuta nel 453. Dopo questa data nuove popolazioni presero il sopravvento nella regione: prima i Gepidi, che insieme ai Goti erano stati per quasi un secolo vassalli degli Unni, poi gli Avari sul finire del VI secolo (a partire dal 587 circa) ed infine gli Slavi, almeno nella parte meridionale della Valacchia (ad un ramo dei quali appartengono i Bulgari).\nCosa accadde alla popolazione residente dopo il ritiro delle legioni romane \u00e8 tuttora argomento dibattuto. I ritrovamenti archeologici testimoniano che gli abitanti dell'antica provincia romana continuarono a risiedere nel territorio assimilando lentamente anche i Daci liberi non ancora romanizzati, a fianco di popoli in costante migrazione per i secoli successivi. In effetti dopo la migrazione dei Goti e dei Carpi seguirono nuove infiltrazioni di gruppi di pastori sarmati che, penetrando nelle pianure orientali della Valacchia, riuscirono a convivere con le popolazioni autoctone. Questa teoria fu per anni appoggiata dagli storici rumeni, contrariamente a quelli ungheresi, che credevano vi fosse stata una migrazione dell'intero popolo dei daco-romani insieme allo spostamento delle truppe in ritirata, per ritornare nel territorio solo dopo la fine delle invasioni barbariche. Le due differenti ipotesi avevano implicazioni soprattutto politiche: nel primo caso infatti i Rumeni volevano rivendicare una continuit\u00e0 di presenza nel territorio che risale a prima della conquista romana, mentre nel secondo caso i Magiari che conquistarono la Transilvania sconfissero alcuni sovrani locali e non daco-romani come Gelou, Glad e Menumorut."}
{"id": "113740", "revid": "339392", "url": "https://it.wikipedia.org/wiki?curid=113740", "title": "Ajax Amsterdam", "text": ""}
{"id": "113741", "revid": "1543377", "url": "https://it.wikipedia.org/wiki?curid=113741", "title": "Swapper", "text": "Swapper \u00e8 un programma che utilizza la rete Gnutella.\nLa societ\u00e0.\nSwapper \u00e8 stato sviluppato da Jason Thomas che ha creato la societ\u00e0 Revolutionary Stuff.\nLa Storia.\nSi sa veramente poco di questo programma che \u00e8 rimasto ai margini della rete Gnutella e non \u00e8 molto utilizzato dalla comunit\u00e0.\nPunta tutto sulla semplicit\u00e0 d'uso e sull'interfaccia grafica personalizzabile. Infatti \u00e8 possibile prelevare il codice sorgente \u00e8 modificarlo.\nIl programma \u00e8 proprietario, quindi non sono disponibili i file sorgente, ma c'\u00e8 questa piccola apertura verso gli appassionati.\nIl futuro.\nLo sviluppo \u00e8 fermo da circa un anno, abbinato al fatto che ha pochissimi estimantori, collocano Swapper sempre pi\u00f9 nella fascia bassa dei programmi P2P."}
{"id": "113742", "revid": "363629", "url": "https://it.wikipedia.org/wiki?curid=113742", "title": "Nutrimento", "text": ""}
{"id": "113744", "revid": "695564", "url": "https://it.wikipedia.org/wiki?curid=113744", "title": "Alexander Alekhine", "text": ""}
{"id": "113748", "revid": "287204", "url": "https://it.wikipedia.org/wiki?curid=113748", "title": "\u02bf\u0100lim", "text": "Un \u02bf\u0101lim (; pl. \u02bfulam\u0101\u02be) \u00e8 un dotto musulmano - prevalentemente ma non esclusivamente di sesso maschile - esperto in scienze religiose (\"\u02bful\u016bm d\u012bniyya\").\nIn area iranofona, \"mull\u0101\" (o \"moll\u0101\") \u00e8 il termine maggiormente usato; deriva dall'arabo \"mawl\u0101\" ('signore' o 'maestro'), appellativo con cui ci si rivolge ai dotti musulmani.\nDefinizione.\nBench\u00e9 \u2013 letteralmente \u2013 il termine valga 'sapienti', 'dotti', 'saggi', la loro scienza non \u00e8 quella delle scienze esatte; piuttosto, \u00e8 quella della conoscenza della Volont\u00e0 di Dio (spesso difficile da penetrare), ritenuta dall'Islam pi\u00f9 significante.\nDi conseguenza, al termine non pu\u00f2 riferirsi il filosofo (\"faylasuf\"), che ama certamente indagare con le armi del raziocinio, nel convincimento che la ragione umana possa giungere a comprendere in tutto o in parte il Mistero divino: concezione contro la quale si esprime tuttavia la stragrande maggioranza dei musulmani, che considera questo iter gnoseologico (conoscitivo) assai improbabile, se non addirittura impossibile, secondo lo stesso principio che guid\u00f2, prima della Tomistica, i teologi cristiani - tra cui Giovanni Scoto Eriugena - che affermavano l'inconoscibilit\u00e0 di Dio se non attraverso la grazia della rivelazione. Tale cammino gnoseologico pu\u00f2 e deve invece avvenire (secondo i 'dotti') solo percorrendo e applicando alla lettera la Rivelazione, senza mai discostarsene in modo marcato, sia pure a livello d'interpretazione, aprendo le porte alle correnti fondamentaliste e \"letteralistiche\" dell'Islam.\nLo studio del Corano e della Sunna (che insieme costituiscono, sotto un profilo giuridico, la \"Shar\u00ec'a\") forma la conoscenza della Via che Dio impone all'uomo di percorrere. Quanti si rifanno al misticismo - che, in ambito islamico, meglio sarebbe definire \"esoterismo\" (\"sufismo\") - o, appunto, alla filosofia, non sarebbero quindi tecnicamente definibili \"\u2018ulam\u0101\u2019\"."}
{"id": "113749", "revid": "121395327", "url": "https://it.wikipedia.org/wiki?curid=113749", "title": "Lingua faroese", "text": "La lingua faroese, anche detta faringio o feringio (anche \"f\u00e6roico\", \"f\u00e4ringio\", \"faroense\", \"feroese\") \u00e8 una lingua germanica settentrionale parlata da circa 80.000 persone (di cui 48.000 nelle F\u00e6r \u00d8er, 25.000 in Danimarca e 5.000 in Islanda). \u00c8 una delle tre lingue insulari scandinave derivate dal norreno parlato in Scandinavia all'epoca dei Vichinghi. Le altre due lingue insulari sono l'islandese e l'estinto norn che, si diceva, fosse mutuamente intelligibile con il faroese.\nStoria.\nLa colonizzazione norrena delle isole cominci\u00f2 all'epoca del Landn\u00e1m (825 d.C.). La lingua utilizzata dai primi abitanti era dunque il norreno. Tuttavia, i primi colonizzatori furono le popolazioni norrene stanziatisi sulle coste del Mar d'Irlanda. Per questo, il faroese, al pari dell'islandese, fu influenzato dalle lingue celtiche. Del resto, i navigatori norvegesi razziavano spesso le coste irlandesi, si accompagnavano a donne celtiche e poi partivano alla volta dell'Islanda o delle F\u00e6r \u00d8er. Per esempio, in faroese esistono due diversi termini per indicare l'anatra: \"dunna\" (dal celtico \"tunnagh\") per l'anatra domestica e \"ont\" per quella selvatica.\nTra il IX e il XV secolo la lingua faroese non sub\u00ec grandi mutamenti, restando perci\u00f2 mutuamente intelligibile con le altre lingue parlate nell'area di diffusione degli antichi vichinghi.\nFino al XV secolo il faroese ebbe un'ortografia molto simile all'islandese e al norvegese ma con la Riforma i dominatori danesi proibirono l'uso della lingua nelle scuole, nelle chiese e nei documenti ufficiali. Gli isolani, tuttavia, continuarono ad usare il faroese nella loro quotidianit\u00e0, nelle ballate e nelle loro leggende. Fu cos\u00ec che per circa 300 anni il faroese non fu una lingua scritta, pur mantenendo una vivace tradizione orale.\nCome lingua scritta, il faroese si \u00e8 sviluppato solo dopo il 1854, grazie all'opera di Venceslaus Ulricus Hammershaimb. In realt\u00e0 non si approfitt\u00f2 della circostanza per creare una lingua veramente \"fonetica\" poich\u00e9 Hammershaimb decise di riprendere la tradizione scritta del norreno. La lettera \u00f0, per esempio, non ha fonemi collegati. Inoltre, anche se la lettera 'm' corrisponde alla nasale bilabiale, nel dativo terminante in -inum, corrisponde alla nasale alveolare 'n' per via dell'assimilazione fonologica.\nIl sistema di Hammershaib and\u00f2 incontro a diverse critiche proprio a causa della sua complessit\u00e0: fu cos\u00ec che Jakob Jakobsen ide\u00f2 un altro sistema di scrittura, pi\u00f9 vicino alla lingua effettivamente parlata che, tuttavia, non fu adottato.\nNel 1937 il faroese subentr\u00f2 al danese quale lingua ufficiale delle F\u00e6r \u00d8er.\nAlfabeto.\nL'alfabeto faroese si compone di 29 lettere:\nA, \u00c1, B, D, \u00d0, E, F, G, H, I, \u00cd, J, K, L, M, N, O, \u00d3, P, R, S, T, U, \u00da, V, Y, \u00dd, \u00c6, \u00d8\nGrammatica.\nLa grammatica faroese \u00e8 simile a quella di altre lingue germaniche settentrionali, anche se ha mantenuto dei tratti distintivi molto arcaici che lo fanno rassomigliare pi\u00f9 all'islandese che alle altre lingue scandinave continentali.\nIl Faroese \u00e8 una lingua flessiva, i sostantivi riconoscono tre generi (maschile, femminile, neutro) quattro casi (nominativo, genitivo, dativo, accusativo) e due numeri (singolare, plurale), mentre i verbi si coniugano per tempo, modo e persona."}
{"id": "113750", "revid": "1543377", "url": "https://it.wikipedia.org/wiki?curid=113750", "title": "Lokroi", "text": "Lokroi () \u00e8 un comune della Grecia situato nella periferia della Grecia Centrale (unit\u00e0 periferica della Ftiotide) con 22.418 abitanti secondo i dati del censimento 2001.\n\u00c8 stato istituito a seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni."}
{"id": "113752", "revid": "290948", "url": "https://it.wikipedia.org/wiki?curid=113752", "title": "Codifica delle valvole termoioniche", "text": "A partire dal 1930 \u00e8 stato introdotto un sistema di identificazione delle valvole elettroniche \"Mullard-Philips\" che ha avuto grande diffusione in Europa e da cui \u00e8 successivamente nato il codice Europeo dei transistor e dei circuiti integrati.\nDetta codifica consiste in due o pi\u00f9 lettere seguite da due numeri (e.g. AZ41, UBC42, EF41, etc); esistono le valvole EM4 la cui sigla \u00e8 seguita da un solo numero in quanto lo zero precedente il quattro \u00e8 sottinteso.\nIl primo numero: base e piedinatura.\nEsempi\nIl secondo numero: differenti caratteristiche elettroniche.\nQuesto codice non ha un significato univoco ma \u00e8 indice di una determinata caratteristica deducibile dai diagrammi di funzionamento della valvola.\nEsempi\nAltri sistemi di codici.\nEsistono ulteriori codifiche europee precedenti al 1934, russa (GOST 5461-59), statunitense (\"RMA\", \"RETMA\"), \"Marconi-Osram\", \"Mazda-Ediswan\", \"STC/Brimar\", \"Tesla\"."}
{"id": "113753", "revid": "12323", "url": "https://it.wikipedia.org/wiki?curid=113753", "title": "Cellula adiposa", "text": ""}
{"id": "113755", "revid": "123376286", "url": "https://it.wikipedia.org/wiki?curid=113755", "title": "Adipocita", "text": "Ladipocita, detto anche lipocita, o cellula adiposa, unit\u00e0 morfo-funzionale del tessuto adiposo, \u00e8 una cellula fissa del tessuto connettivo deputata a sintetizzare, accumulare e cedere lipidi.\nMeccanismo.\nI lipidi vengono principalmente utilizzati come riserva di molecole ad alta energia per l'organismo.\nCome tutte le altre cellule del connettivo, l'adipocita deriva da una cellula mesenchimale detta lipoblasto; essa accumula gradualmente lipidi nel proprio citoplasma e le varie gocce lipidiche col tempo si aggregano e formano la voluminosa goccia lipidica centrale dell'adipocita. Gli adipociti si trovano dispersi lungo i vasi sanguigni, oppure in piccoli gruppi nei connettivi, in particolare nel tessuto connettivo lasso, formando invece la quasi totalit\u00e0 del tessuto adiposo. Le cellule adipose si trovano spesso a formare ammassi, divisi in lobuli da \"sepimenti connettivali\" in cui si trovano i vasi sanguigni.\nStruttura.\nGli adipociti nel corpo umano si possono rinvenire in tre variet\u00e0:\nAdipocita uniloculare.\n\"L'adipocita uniloculare\" o \"adipocita tipo bianco\" \u00e8 una cellula di forma tondeggiante, se in piccoli gruppi, oppure poliedrica, quando forma pi\u00f9 propriamente un tessuto o pannicolo adiposo, a causa della pressione esercitata dagli adipociti fra le loro membrane plasmatiche e dell'accumulo di lipidi. Il diametro di un adipocita varia da 50 a oltre 100\u00a0\u00b5m. Il suo citoplasma \u00e8 quasi totalmente occupato da un'unica goccia lipidica priva di membrana, attorniata da un intreccio di filamenti intermedi di vimentina, che schiaccia il nucleo alla periferia della cellula e riduce il citoplasma ad un anello. In realt\u00e0 un esame al microscopio elettronico permette di individuare altre gocce lipidiche pi\u00f9 piccole tutt'attorno alla centrale, nonch\u00e9 minuscole vescicole di micropinocitosi. La membrana plasmatica presenta estroflessioni e invaginazioni il cui numero varia con l'attivit\u00e0 funzionale dell'adipocita. Il citoplasma contiene un discreto numero di mitocondri, ribosomi e un apparato di Golgi, numerose le cisterne tubulari o vescicolose di reticolo endoplasmatico liscio (REL). Gli adipociti non possiedono capacit\u00e0 fagocitaria e la loro attivit\u00e0 mitotica \u00e8 estremamente ridotta.\nAdipocita multiloculare.\n\"L'adipocita multiloculare\" o \"adipocita tipo bruno\" \u00e8 una cellula poligonale pi\u00f9 piccola dell'uniloculare. A differenza del precedente, il citoplasma non contiene un'unica e voluminosa goccia lipidica, ma pi\u00f9 gocce lipidiche distribuite ed isolate nel citoplasma, per questa ragione il nucleo \u00e8 in posizione centrale. I mitocondri sono pi\u00f9 numerosi della variet\u00e0 uniloculare, numerose anche le cisterne di reticolo endoplasmatico liscio (REL). Nei suoi mitocondri vi \u00e8 un basso livello di ATP-sintetasi e sono presenti proteine termogeniche come la termogenina e altre UCP (\"uncoupling protein\"), cio\u00e8 proteine disaccoppianti le ossidazioni dalle fosforilazioni. Questa dotazione permette la dissipazione sotto forma di calore corporeo dell'energia provocata dall'ossidazione degli acidi grassi, a spese di una minor produzione di ATP. Gli adipociti multiloculari, che nell'adulto si trovano localizzati in piccoli gruppi nella zona ascellare, interscapolare e presso il surrene, tendono con la crescita a trasformarsi in cellule indistinguibili dagli adipociti uniloculari.\nAdipocita pauciloculare.\nEsistono sempre maggiori evidenze circa l\u2019esistenza di una terza variet\u00e0 di adipociti: gli adipociti pauciloculari o \u201cadipociti tipo beige\u201d o \u201cadipociti tipo brite\u201d. Tali adipociti sono pi\u00f9 piccoli dei bianchi e possiedono fenotipo pauciloculare, con numerose gocce lipidiche e un numero intermedio di mitocrondri tra quelli presenti negli adipociti bianchi e quelli contenuti negli adipociti bruni. Il tessuto adiposo uniloculare (bianco) \u00e8 soggetto a plasticit\u00e0: in base anche a variazioni delle condizioni atmosferiche, allo stile di vita sportivo, al regime alimentare e ormonale, l\u2019adipocita bianco pu\u00f2 trasformarsi in adipocita bruno passando dall\u2019adipocita beige che funge da intermedio. L\u2019esposizione ad un ambiente freddo o ad alcuni agenti farmacologici infatti pu\u00f2 indurre alcuni adipociti uniloculari ad esprimere UCP-1, in questo caso si parla di \u201cbrowning\u201d di tessuto adiposo bianco. Tuttavia quando le condizioni tornano ad essere ottimali, ovvero quando cessa l\u2019esposizione al freddo o a farmaci beta-3 antagonisti, l\u2019adipocita torna nella forma uniloculare.&lt;br&gt;\nSi pensa che questo transdifferenziamento avvenga anche a livello della ghiandola mammaria, una ghiandola alveolare composta che diventa tale solo in gravidanza, mentre solitamente \u00e8 costituita quasi principalmente da tessuto adiposo bianco. Al momento dell\u2019allattamento, gli adipociti bianchi sembrerebbero transdifferenziarsi in cellule esocrine che prendono il nome di cellule rosa.\nLipidi esogeni ed endogeni.\nL'adipocita svolge una funzione lipogenetica, ovvero accumula lipidi da utilizzare quale riserva energetica, cos\u00ec come all'opposto pu\u00f2 rilasciarli (lipolisi) in caso di fabbisogno energetico da parte dell'organismo. In condizioni di equilibrio energetico, i trigliceridi sono comunque completamente rinnovati nel giro di 15-20 giorni. I lipidi presenti nell'adipocita possono essere di origine esogena, in tal caso sono stati introdotti nell'organismo tramite la dieta quotidiana, oppure di origine endogena, in tal caso sono associati a proteine e vengono denominati VLDL (very low density lipoproteins). I lipidi esogeni, giunti nel duodeno, vengono scissi dalle lipasi in glicerolo ed acidi grassi e assorbiti dall'epitelio della mucosa intestinale. Nel reticolo endoplasmatico liscio (REL) delle cellule della mucosa vengono risintetizzati i trigliceridi, cui vengono associati fosfolipidi e proteine, il complesso risultante prende il nome di chilomicrone. I chilomicroni vengono rilasciati per transcitosi nei capillari sanguigni dove possono incontrare le VLDL. Gli adipociti, per assorbire i chilomicroni dai capillari sanguigni loro contigui, rilasciano l'enzima lipoprotein lipasi, che idrolizza i chilomicroni liberando gli acidi grassi.\nLipolisi e lipogenesi.\nGli adipociti sono anche importanti cellule endocrine, infatti secernono diversi ormoni steroidi, TGF-\u03b2 (tissue growth factor-\u03b2), TNF-\u03b1 (tumour necrosis factor-\u03b1), adipsina e leptina. Quest'ultima svolge un ruolo fondamentale nella regolazione del peso corporeo e nell'accumulo di tessuto adiposo nell'organismo."}
{"id": "113756", "revid": "1805885", "url": "https://it.wikipedia.org/wiki?curid=113756", "title": "De libero arbitrio", "text": "Il De libero arbitrio \u03b4\u03b9\u03b1\u03c4\u03c1\u03b9\u03b2\u03ae [diatrib\u00e9] sive collatio per Desiderium Erasmum Roterodamum \u00e8 un'opera filosofica di Erasmo da Rotterdam pubblicata nel settembre del 1524.\nIl problema del libero arbitrio.\nIl problema del libero arbitrio alla fine del XV secolo si era fatto pressante sotto i colpi inferti da Martin Lutero e dalle sue considerazioni sul servo arbitrio. In pratica per Lutero l'uomo non poteva nulla per ottenere la redenzione e a nulla servivano, quindi, le opere e la carit\u00e0 e di conseguenza la funzione mediatrice della Chiesa tra l'uomo e Dio attraverso i sacramenti.\nQuesta visione luterana era tipica di un clima culturale e intellettuale che segnavano la fine dell'Umanesimo e il tramonto del concetto di \"Homo faber ipsius fortunae\" (Ognuno \u00e8 artefice della propria sorte).\nErasmo da Rotterdam, invitato ripetutamente a prendere posizione sul Luteranesimo, si decise a scrivere questa opera per definire la sua posizione nei confronti del problema della libert\u00e0 dell'uomo e quindi della sua responsabilit\u00e0 di fronte a Dio e del suo rapporto con la Chiesa cattolica, rivalutando nel contempo, nei confronti di quest'ultima, i valori dell'individuo.\nIl pensiero di Erasmo.\nLa definizione di libero arbitrio su cui Erasmo costruisce il proprio discorso \u00e8 quella di un \u00abpotere della volont\u00e0 umana in virt\u00f9 del quale l'uomo pu\u00f2 sia applicarsi a tutto ci\u00f2 che lo conduce all'eterna salvezza, sia, al contrario, allontanarsene.\u00bb\nSenza voler mettere in discussione l'autorit\u00e0 e il valore delle Sacre Scritture, Erasmo afferma che, malgrado la sofferenza e i danni subiti a causa del peccato originale, il libero arbitrio permane ancora nell'uomo ma \u00e8 offuscato e reso difficile da mettere in atto per l'immensa massa delle mancanze e per l'abitudine al peccato.\nChi afferma che il libero arbitrio, la libera volont\u00e0 dell'uomo pu\u00f2 esprimersi solo nel decidere di peccare erra cos\u00ec come chi crede che il libero arbitrio sia una vuota astrazione.\nChi sostiene queste tesi dimentica che sia il bene sia il male possono essere messi in atto dall'uomo solo con il consenso di Dio che offre all'uomo la grazia affinch\u00e9 egli scelga il bene.\nLe Sacre Scritture confermano il libero arbitrio.\nCon un'argomentazione basata sulle Scritture, Erasmo dimostra la sussistenza del libero arbitrio: gli uomini vengono esortati a scegliere il bene, Dio si lamenta della rovina del suo popolo, Cristo piange su Gerusalemme apostata che lo ripudia, e la invita a seguirlo, ecc.\nSe invece, come affermava Lutero, l'essere umano non avesse la facolt\u00e0 di accettare o rifiutare liberamente la grazia divina che gli viene offerta, perch\u00e9 nelle Scritture sono presenti ammonimenti e biasimi, minacce di castighi ed elogi dell'obbedienza?\nSe inoltre, come predicava Lutero, l'uomo non ha bisogno di chiese e organi intermediari tra s\u00e9 e Dio, ma \u00e8 l'unico sacerdote di se stesso, come si concilia questa supposta autonomia con la sua assoluta impossibilit\u00e0 di scelta in ambito morale?\nL'intervento decisivo della Grazia.\nIn ogni azione umana noi possiamo distinguere tre fasi: l'inizio, lo sviluppo e l'esito finale: la Grazia \u00e8 essenziale nella prima e nell'ultima fase, quando cio\u00e8 ispira la volont\u00e0 dell'uomo al bene (l'inizio) e gli consente di realizzarlo (l'esito finale): tutta la parte che riguarda la messa in opera dell'azione (lo sviluppo) vede l'intervento del libero arbitrio dell'uomo che liberamente mette in atto la sua volont\u00e0.\nCos\u00ec le due cause -la grazia di Dio e la volont\u00e0 umana- dell'azione concorrano allo stesso tempo e a una stessa opera indivisibile anche se tra le due la causa principale \u00e8 la Grazia che da sola potrebbe mettere in atto l'azione.\nParticolarmente incisivo \u00e8 l'esempio che Erasmo presenta per supportare la sua soluzione, del padre e del figlio che vuole cogliere un frutto.\nIl padre alza nelle sue braccia il figlio che ancora non sa camminare, che cade e che fa degli sforzi disordinati; gli mostra un frutto posato davanti a lui; il bambino vuole correre a prenderlo, ma la sua debolezza \u00e8 tale che cadrebbe se il padre non lo sostenesse e guidasse.\n\u00c8 quindi solo grazie alla conduzione del padre (la Grazia di Dio) che il bambino arriva al frutto che sempre suo padre gli offre; ma il bambino non sarebbe riuscito ad alzarsi se il padre non l'avesse sostenuto, non avrebbe visto il frutto se il padre non glielo avesse mostrato, non sarebbe potuto avanzare senza la guida del padre, non avrebbe potuto prendere il frutto se il padre non glielo avesse concesso.\nCosa potr\u00e0 arrogarsi il bambino come sua autonoma azione? Malgrado nulla avrebbe potuto compiere con le sue forze senza la Grazia, ha pertanto fatto qualcosa."}
{"id": "113759", "revid": "767487", "url": "https://it.wikipedia.org/wiki?curid=113759", "title": "Mogwai", "text": "I Mogwai sono un gruppo musicale post-rock britannico formatosi nel 1996 a Glasgow.\nIl nome del gruppo deriva dal nome delle creature del film \"Gremlins\", sebbene il chitarrista Stuart Braithwaite abbia puntualizzato che questa scelta \u00abnon ha un particolare significato e abbiamo sempre voluto cercare un nome migliore, ma come per molte altre cose non ci siamo mai riusciti\u00bb.\nStoria del gruppo.\nEsordi e prime produzioni (anni 1991-2000).\nIl nucleo originario della band \u00e8 composto da Stuart Braithwaite e Dominic Aitchison, conosciutisi nell'aprile 1991 ad un concerto a Glasgow quando avevano quindici anni.. Quasi cinque anni dopo (1996) formano la band con Martin Bulloch alla batteria. Dopo un paio di concerti, ai tre si aggiunge John Cummings come chitarrista. Nel marzo del 1996 pubblicano il primo singolo \"Tuner\", in cui \u00e8 predominante l'uso della voce. Segue uno split con i Dweed ed un secondo singolo \"Summer\". Nel 1997 usc\u00ec il loro terzo singolo \"New Paths to Helicon\" ed il primo EP, ossia \"4 Satin\".\nNel 1997 il gruppo autoproduce il primo LP, \"Ten Rapid\", che consiste in una raccolta completa delle prime composizioni della band (il sottotitolo \u00e8 infatti \"Collected Recordings 1996-1997\") e che viene diffusa da un'etichetta che fa riferimento al gruppo stesso, la Rock Action Records (che continuer\u00e0 a distribuire i successivi album nel Regno Unito).\nDopo l'uscita di \"Ten Rapid\", il gruppo approfitta del fermento musicale in atto in quegli anni a Glasgow e viene messo sotto contratto dalla Chemikal Underground. Inoltre in questo periodo si aggiunge temporaneamente al gruppo Brendan O'Hare (gi\u00e0 con Teenage Fanclub e Macrocosmica) che registra con la band l'album di debutto \"Mogwai Young Team\". Per questo disco, i diversi componenti della band si firmano con pseudonimi: Stuart diventa pLasmatroN, Dominic \u00e8 DEMONIC, John diventa Captain Meat, Martin \u00e8 bionic, mentre Brendan diviene +the relic+. L'album esce nell'ottobre 1997, \u00e8 registrato presso gli MCM Studios di Hamilton e prodotto da Paul Savage e Andy Miller. Il disco \u00e8 largamente strumentale, a parte la traccia \"R U Still in 2 It\", in cui a cantare \u00e8 Aidan Moffat (Arab Strap). Considerato una sintesi \"inquieta\" di un decennio musicale, quello degli anni novanta, in \"Young Team\" sono presenti forti influenze di gruppi post rock come Bardo Pond e Slint.\nNel 1998, dopo un tour europeo, il gruppo fa uscire un album di remix intitolato \"Kicking a Dead Pig - Mogwai Songs Remixes\" e l'EP \"No Education = No Future (Fuck the Curfew)\", che rappresenta un passo avanti nell'evoluzione del suono del gruppo. Inoltre il gruppo collabora con vari artisti, tra cui Kevin Shields (My Bloody Valentine).\nIn occasione delle registrazioni del secondo album, entra ufficialmente a far parte della band Barry Burns, che gi\u00e0 aveva suonato con i Mogwai dal vivo in tour. Da allora la formazione rimarr\u00e0 invariata, anche se in diverse occasioni vi si sono aggiunti altri musicisti turnisti per le esibizioni dal vivo. All'inizio del 1999 i Mogwai rientrano in studio (a New York e poi a Glasgow) con Dave Fridmann (gi\u00e0 con Mercury Rev) per le registrazioni del secondo album, \"Come On Die Young\", che esce nel marzo dello stesso anno sempre per la Chemikal Underground.\nAnni 2000.\nNell'aprile 2001 esce invece \"Rock Action\" (Matador Records), prodotto sempre da Fridmann e registrato sempre tra New York e Glasgow. La novit\u00e0 pi\u00f9 rilevante in questo album \u00e8 l'ingresso in maniera pi\u00f9 consistente (quattro tracce su otto) della voce. Oltre a quella di Stuart, danno il loro contributo in questo senso David Pajo e Gruff Rhys (Super Furry Animals).\nNel tour che segue il disco, il repertorio del gruppo viene modificato in chiave noise rock. Anche il 12\" \"My Father My King\" (ottobre 2001) segue questa tendenza.\nNel giugno 2003 il gruppo pubblica \"Happy Songs for Happy People\", in cui ritorna a eliminare quasi del tutto le parti cantate, ricorrendo soprattutto a chitarre elettriche, synth e batteria. Dei piccoli accenni alla voce (tra l'altro incomprensibili) sono forniti da due componenti del gruppo, Barry Burns e John Cummings. La produzione e il mixaggio del disco sono opera di Tony Doogan.\nIl quinto LP \u00e8 \"Mr. Beast\", pubblicato nel marzo 2006. Negli Stati Uniti \u00e8 accompagnato da un DVD che documenta i passaggi delle registrazioni chiamato \"The Recording of Mr. Beast\". Come ospiti vi partecipano Tetsuya Fukagawa (voce in \"I Chose Horses\") e Craig Armstrong (tastiere nello stesso brano). La produzione \u00e8 nuovamente affidata a Tony Doogan.\nTra il settembre 2007 e il marzo 2008 il gruppo torna ad Hamilton con Andy Miller per registrare il suo sesto album. Si tratta di \"The Hawk Is Howling\", che viene pubblicato nel settembre 2008. \u00c8 il primo album del gruppo esclusivamente strumentale.\nAnni 2010.\nNel gennaio 2009, tramite il proprio sito ufficiale, i Mogwai hanno annunciato i dettagli di \"Burning\", un documentario uscito nel 2010 e diretto da Vincent Moon e Nathana\u00ebl Le Scouarnec, che viene anche premiato al Glasgow Film Festival. Inoltre pubblicano \"Special Moves\", il loro primo album dal vivo. Entrambi i lavori sono stati registrati durante i concerti che la band ha tenuto a Brooklyn in occasione del tour negli Stati Uniti d'America del 2009.\nNel settembre 2010 il gruppo scioglie il contratto che lo vedeva legato da molto tempo alla Matador Records e firma per la Sub Pop Records (per il Regno Unito continuano a pubblicare attraverso la Rock Action). Nel frattempo lavora per il successivo album. Il 27 ottobre 2010 viene annunciata la pubblicazione di \"Hardcore Will Never Die, But You Will\", che avviene nel febbraio 2011. Il disco, prodotto con Paul Savage, entra direttamente alla posizione 25 della Official Albums Chart. Una speciale edizione del disco vede l'aggiunta di un CD contenente una traccia di 23 minuti intitolata \"Music for a Forgotten Future (The Singing Mountain)\", registrata per un'installazione artistica.\nNel 2012 viene pubblicato un album di remix, \"A Wrenched Virile Lore\" a cui partecipano, tra gli altri, Justin Broadrick, The Soft Moon e Robert Hampson.\nNel febbraio 2013 pubblicano un EP, \"Les Revenants\", contenente i brani appartenenti alla colonna sonora dell'omonima serie televisiva francese. Nel mese di agosto il gruppo annuncia via Twitter la registrazione di un nuovo disco, che sar\u00e0 commercializzato nei primi mesi del 2014. Con un aggiornamento avvenuto nel mese di ottobre 2013, la band annuncia il titolo dell'album, ossia \"Rave Tapes\". Il 2 dicembre seguente la band pubblica il video di \"The Lord Is Out of Control\", diretto da Antony Crook.\nNel novembre 2015, la band annuncia tramite comunicato ufficiale l'addio del chitarrista John Cummings dopo vent'anni d'attivit\u00e0. La prima pubblicazione dei Mogwai come quartetto \u00e8 stato \"Atomic\", uscito il 1\u00ba aprile 2016 e che rappresenta una rielaborazione del materiale composto per la colonna sonora del documentario \"Atomic: Living in Dread and Promise\" di Mark Cousins, trasmesso da BBC Four nel 2015.\nNel 2017 \u00e8 uscito il nono album in studio, \"Every Country's Sun\", seguito nel 2021 da \"As the Love Continues\".\nColonne sonore e altre produzioni.\nNel 2006 hanno prodotto la colonna sonora di \"\", film-documentario dedicato al calciatore francese Zin\u00e9dine Zidane.\nIl gruppo ha partecipato anche, con Clint Mansell, alle registrazioni della colonna sonora del film \"The Fountain - L'albero della vita\" (2006).\nNel 2012 i Mogwai si sono occupati della colonna sonora della serie televisiva francese \"Les Revenants\".\nNel 2016 hanno composto la colonna sonora della serie \"The family\", nonch\u00e9, assieme a Trent Reznor, Atticus Ross e Gustavo Santaolalla, la colonna sonora del documentario \"Before the Flood\" presentato da Leonardo DiCaprio sui cambiamenti climatici del pianeta.\nNel 2019 compongono la colonna sonora della serie televisiva \"ZeroZeroZero\", basata sull'omonimo romanzo di Roberto Saviano."}
{"id": "113761", "revid": "113435868", "url": "https://it.wikipedia.org/wiki?curid=113761", "title": "Pig latin", "text": "Pig Latin \u00e8 una lingua ludica nata dall'inglese ma adattabile a qualsiasi altra lingua. \nUsato di solito da ragazzi, che lo utilizzano per non farsi capire dagli adulti (in modo simile all'alfabeto farfallino), o anche solo per divertirsi. Viene anche usato da adulti che non vogliono farsi capire dai bambini, magari parlando di cose che i piccoli non dovrebbero sentire. \nCon questo gioco non si cambia proprio la lingua, ma principalmente il modo di dire le parole.\nRegole.\nLe regole sono:\nPer le parole che cominciano con una consonante, si prendono le lettere fino alla prima vocale e le si posizionano alla fine della parola, aggiungendo 'ey'. Di conseguenza:"}
{"id": "113765", "revid": "2225", "url": "https://it.wikipedia.org/wiki?curid=113765", "title": "Cinema indipendente", "text": ""}
{"id": "113766", "revid": "113915139", "url": "https://it.wikipedia.org/wiki?curid=113766", "title": "Rak\u02bfa", "text": "La rak\u02bfa () \u00e8 l'unit\u00e0 costituiva delle preghiera islamica.\nOgni \"\u1e63al\u0101t\" \u00e8 composta da un diverso numero di tali unit\u00e0, ognuna delle quali risulta composta dai seguenti movimenti del corpo, rigidamente stabiliti, da compiere dopo aver conseguito la purit\u00e0 rituale (\"wuduu\"), aver pronunciato mentalmente l'intenzione (\"niyya\") di adempiere all'obbligo della preghiera canonica ed essersi orientati nella giusta direzione verso la Ka\u02bfba di Mecca, \nOgni due \"rak\u02bfa\", da accosciati, si recitano alcune formule, fra cui la professione di fede (\"shahada\") che costituisce il primo dei Pilastri dell'Islam, si loda il profeta Maometto e, solo dopo, ci si raddrizza. Si compie quindi un breve piegamento della testa prima a destra e poi a sinistra recitando la formula \"al-Sal\u0101m \u02bfalaykum wa ra\u1e25matu 'll\u0101hi wa barak\u00e0tuh\"\" (La pace sia su di voi, la misericordia e le Sue benedizioni). \nC'\u00e8 chi sostiene che ci\u00f2 avvenga per rendere omaggio ai propri angeli custodi (che nell'Islam sono due) o per salutare chi preghi accanto, ma \u00e8 evidente che ci\u00f2 avrebbe senso solo allorch\u00e9 si preghi collettivamente ma \u00e8 noto che la preghiera assolta da soli avvenga nello stragrande numero dei casi."}
{"id": "113767", "revid": "135224", "url": "https://it.wikipedia.org/wiki?curid=113767", "title": "Wayne Rooney", "text": "Considerato uno dei pi\u00f9 forti attaccanti della propria generazione, ha esordito con la maglia dell'Everton prima di legare il proprio nome al Manchester United, squadra in cui ha militato per tredici stagioni vincendo cinque Premier League, una FA Cup, quattro Football League Cup, sei Community Shield, una UEFA Champions League, una UEFA Europa League ed una Coppa del mondo per club FIFA. \u00c8 il miglior marcatore nella storia dei \"Red Devils\", avendo realizzato 253 reti in 559 presenze ufficiali.\nCon la maglia della nazionale inglese, della quale \u00e8 il primatista di reti (53), ha giocato tre campionati del mondo (2006, 2010 e 2014) e tre campionati d'Europa (2004, 2012 e 2016).\nBiografia.\nDi origini irlandesi tramite i nonni paterni, \u00e8 sposato dal 2008 con Coleen McLoughlin, dalla quale ha avuto quattro figli: Kai Wayne (2009), Klay Anthony (2013), Kit Joseph (2016) e Cass Mac (2018). Kai nel dicembre del 2020 firma il suo primo contratto con il Manchester United, ex squadra del padre.\nIl 1\u00ba settembre 2017 Rooney \u00e8 stato arrestato per guida in stato di ebbrezza, mentre il 16 dicembre 2018 \u00e8 stato arrestato per ubriachezza molesta e turpiloquio in pubblico.\nSecondo quanto riportato dalla rivista \"France Football\", al 2015 era al 7\u00ba posto tra i calciatori pi\u00f9 ricchi dell'anno con 22,5 milioni incassati tra stipendio da calciatore e sponsor.\nCaratteristiche tecniche.\nGiocatore.\nAtleta molto forte fisicamente, abile nel tiro dalla lunga distanza e, nonostante una statura relativamente ridotta, di grande padronanza del gioco aereo, era capace di guidare tutto il reparto offensivo. Era un giocatore generoso che, sfruttando la sua grande resistenza e aggressivit\u00e0 agonistica, era solito rientrare a centrocampo e in difesa per dare una mano ai compagni, facendo poi ripartire l'azione della sua squadra.\nMolto rapido, per la sua potenza fisica \u00e8 soprannominato \"Hummer Rooney\", dal nome della famosa marca di automobili fuoristrada; ai tempi della sua militanza all'Everton era stato soprannominato \"Wonder Boy\" per via delle sue eccellenti prestazioni a dispetto della giovane et\u00e0 (esordisce a 16 anni nella prima squadra dei \"Toffees\"). In giovane et\u00e0 era stato anche ribattezzato \"Roonaldo\", con riferimento al centravanti brasiliano Ronaldo.\nCarriera.\nGiocatore.\nClub.\nEverton (2002-2004).\nLa prima stagione all'Everton (2002-2003) \u00e8 ottima: da debuttante (16 anni) segna 6 gol in 33 partite, non partendo quasi mai da titolare. Il suo esordio con la maglia dell'Everton risale al 17 agosto 2002, nella partita contro il Tottenham Hotspur. Solo tre mesi prima aveva guidato la squadra juniores alla finale di FA Cup di categoria. Due mesi dopo l'esordio, il 2 ottobre, arriva il primo gol nella vittoria per 3-0 contro il Wrexham. Il 19 ottobre Rooney segna con un tiro a girare da venticinque metri durante l'ultimo minuto della gara contro l'Arsenal, interrompendo cos\u00ec il record di 30 giornate senza sconfitte dei londinesi. Il secondo gol arriva nella sfida esterna di novembre contro il Leeds vinta 1-0. Come all'andata il 23 marzo 2003 segna contro l'Arsenal ma stavolta i londinesi riescono a vincere 2-1. Conclude la sua prima stagione con 33 partite e 6 gol.\nLa sua seconda stagione con l'Everton \u00e8 caratterizzata da alti e bassi. Nel febbraio del 2004 arriva la sua prima doppietta con la maglia dell'Everton, nella sfida pareggiata 3-3 contro il Southampton. Alla fine colleziona 34 presenze e nove reti in campionato, riuscendo a disputare un'ottima seconda parte di stagione che favorir\u00e0 il suo passaggio, negli ultimi giorni del mercato estivo, al Manchester United, per la cifra di circa 39 milioni di euro, firmando un contratto di sei anni. Ottiene quindi anche il posto in Nazionale e la convocazione al campionato Europeo disputato in Portogallo.\nManchester United (2004-2017).\n2004-2008: le vittorie in campionato e in Europa.\nIn 29 partite (partendo titolare in 24 di esse) \u00e8 andato a segno 11 volte. Con lo United ha potuto giocare anche in Champions League, dove nelle 6 partite giocate ha segnato 3 gol, tutti nel suo debutto contro il Fenerbah\u00e7e,: sono anche i suoi primi in assoluto con la maglia dei \"Red Devils\". Il primo gol con lo United in Premier, invece, lo segna all'Arsenal. Il 14 novembre 2004 contro il Newcastle segna la sua prima doppietta in Premier con la maglia dei \"Red Devils\". Con 19 gol in 45 partite arriva la chiamata della Nazionale inglese per giocare i Mondiali in Germania.\nAlla fine della stagione 2005-2006 in 36 presenze segna 16 volte in Premier League, con un gol in Champions League. Il 29 aprile 2006 si frattura un piede nella partita contro il Chelsea mettendo a rischio la propria partecipazione al Mondiale 2006, salvo poi recuperare grazie a una repentina riabilitazione.\nIl 28 ottobre contro il Bolton segna 3 gol nella partita vinta per 4-0 dallo United. Il cammino del Manchester in Champions League si interrompe in semifinale, contro il . In FA Cup, con 2 gol ai danni del Watford, Rooney permette al Manchester di raggiungere la finale, persa il 19 maggio contro il Chelsea per 1-0.\nNella prima partita della stagione 2007-2008 si frattura nuovamente il piede destro. Rientrato in campo, \u00e8 protagonista insieme a Cristiano Ronaldo dell'ottima annata dei \"Red Devils\", che vincono il campionato inglese e la Champions League. Alla fine della stagione i gol saranno 18, di cui 12 in campionato in 24 presenze. A inizio stagione conquista la Community Shield nel 4-1 contro il Chelsea. Il 21 maggio 2008 vince la Champions League: il Manchester si impone per 6-5 ai tiri di rigore contro il Chelsea, dopo che il match era terminato sull'1-1.\n2008-2013: gli ultimi successi con Ferguson.\nLa stagione 2008-2009 comincia con la sconfitta per 1 a 2 nella Supercoppa UEFA contro lo Zenit. Nel dicembre 2008, nel Mondiale per club vinto dal Manchester United, riesce a segnare tre gol (capocannoniere del torneo): i primi due nella semifinale contro i giapponesi del Gamba Osaka (battuto 5-3) e il terzo, decisivo, nella finale contro gli ecuadoriani della LDU Quito. Il 27 maggio 2009 gioca la finale di UEFA Champions League persa 2-0 contro il Barcellona. Finisce la stagione con 12 gol in campionato (20 complessivi in tutte le competizioni).\nLa stagione 2009-2010 comincia con la sconfitta ai calci di rigore nella Community Shield contro il Chelsea. Nei tempi regolamentari, Rooney aveva trovato il pareggio di 2-2 per lo United allo scadere del tempo.\nIl 28 novembre realizza una tripletta contro il Portsmouth, con due gol su rigore. Il 23 gennaio 2010 segna la sua prima quaterna in carriera nella sfida vinta 4-0 contro l'Hull City. In questo mese viene nominato FA Premier League Player of the Month per la quinta volta in carriera, diventando il maggior plurivincitore del premio a pari merito con Gerrard. Il 28 febbraio 2010 segna il gol vittoria nella finale di Carling Cup contro l'Aston Villa.\nIl 30 marzo 2010, nel quarto di finale d'andata di Champions League contro il Bayern Monaco si infortuna a una caviglia, dovendo stare lontano dai campi per un periodo di 2-4 settimane.\nNell'ottobre 2010 dichiara di voler lasciare il Manchester United perch\u00e9 senza stimoli e subisce le minacce di alcuni tifosi, che fanno anche presidio presso la sua abitazione. Il 22 ottobre mette fine alle polemiche rinnovando il proprio contratto con il Manchester United fino al 2015. Il 2 aprile 2011 realizza una tripletta contro il West Ham (un goal su punizione), portandosi cos\u00ec a quota 101 reti segnate con il Manchester United. Nella stessa partita, dopo aver realizzato il terzo gol su calcio di rigore, rivolge alle telecamere, a pi\u00f9 riprese, una serie di insulti, venendo per questo messo sotto inchiesta dalla FA con l'accusa di linguaggio offensivo e venendo squalificato per due giornate. Il 28 maggio gioca la sua terza finale di UEFA Champions League, dopo quelle del 2008 e del 2009. La finale, disputata a Wembley, vedr\u00e0 la vittoria del Barcellona per 3-1. Nonostante la sconfitta, Rooney \u00e8 protagonista di una prova maiuscola, mettendo anche a segno la rete del momentaneo pareggio.\nAll'inizio della stagione 2011-2012 lo United vince il Community Shield battendo per 3-2 il Manchester City. All'inizio del campionato 2011-2012 Rooney realizza una tripletta nella partita vinta per 8-2 in casa contro l'Arsenal. Il 10 settembre 2011 sigla la sua seconda tripletta stagionale nella gara vinta per 5-0 contro il Bolton.\nLa pregevole rete realizzata da Rooney l'11 febbraio 2011 in rovesciata contro il sar\u00e0 premiata, nel maggio 2012, come la pi\u00f9 bella marcatura nella storia della Premier League. Il 13 maggio 2012, all'ultima giornata di Premier League, l'attaccante segna un gol (il suo ventisettesimo in campionato) nella sfida vinta per 1-0 contro il : al fischio finale lo United era virtualmente campione d'Inghilterra poich\u00e9 il City in quel momento stava perdendo per 2-1 contro il , ma proprio nei minuti di recupero i \"Citizens\" ribaltano il risultato con due reti e si laureano campioni d'Inghilterra 2011-2012.\nNella stagione 2012-2013, durante il derby contro il Manchester City, segna una doppietta che lo porta a diventare il maggiore goleador per lo United nel derby di Manchester (10 reti). Conclude la stagione con 37 presenze e 16 gol totali, vincendo la Premier League.\n2013-2017: il dopo-Ferguson.\nIl Man United apre la stagione 2013-2014, la prima del dopo-Ferguson, con la vittoria per 2-0 in Community Shield ai danni del retrocesso Wigan. Il 17 settembre 2013 Rooney raggiunge il traguardo dei 200 gol con la maglia della squadra di Manchester nella vittoria per 4-2 contro il Bayer Leverkusen, prima partita d'andata nella fase a gironi dell'edizione 2013-2014 di UEFA Champions League, confermandosi come quarto migliore marcatore di sempre della squadra, a 12 reti dal primatista Jack Rowley. Il 21 febbraio 2014 prolunga proprio contratto con il Manchester United, diventando cos\u00ec, con 18,9 milioni di euro a stagione, il giocatore con lo stipendio pi\u00f9 alto della Premier League.\nAlla fine della stagione risulta il migliore uomo-assist della UEFA Champions League con ben 8 suggerimenti, 18 stagionali in totale, considerando i 10 assist realizzati in campionato.\nDopo il campionato del mondo 2014 in Brasile, il tecnico dei Louis van Gaal lascia la guida tecnica della nazionale e diventa il nuovo tecnico dei \"Red Devils\", apportando subito due importanti modifiche per Rooney e compagni: nuovo modulo, dal 4-2-3-1 al 3-4-1-2 o 3-5-2, e nomina di Rooney a capitano.\nIl 17 gennaio 2016, con il gol segnato al Liverpool, diventa il giocatore che ha segnato pi\u00f9 gol (176) con la stessa maglia in Premier League l, superando Thierry Henry che era andato a segno 175 volte con la maglia dell'Arsenal. Il 21 gennaio, durante l'incontro con lo Stoke City in Premier League, segna su calcio di punizione il suo 250\u00ba gol con la maglia dei \"Red Devils\", fissando il definitivo 1-1 e diventando il miglior realizzatore di sempre del Manchester United in tutte le competizioni, davanti a Bobby Charlton. A fine stagione, vincer\u00e0 la League Cup e l'Europa League, segnando per\u00f2 soltanto otto gol complessivi.\nRitorno all'Everton (2017-2018).\nIl 9 luglio viene acquistato dall'Everton, con cui firma un contratto biennale, facendo cos\u00ec ritorno ai \"Toffees\" dopo 13 anni. Il suo esordio in Premier \u00e8 subito decisivo, con il gol che vale i tre punti contro lo Stoke City. La settimana seguente, nella trasferta contro il Manchester City (1-1), segna il suo 200\u00ba goal in carriera in Premier League. Il 29 novembre 2017 segna la sua prima tripletta con la maglia dell'Everton ai danni del West Ham, siglando l'ultimo dei tre gol con un tiro da centrocampo.\nD.C. United (2018-2020).\nDopo un solo anno ai \"Toffees\", il 28 giugno 2018 si trasferisce negli Stati Uniti, al . Esordisce il 14 luglio successivo nella vittoria per 3-1 contro i , mentre il primo gol lo mette a segno il 28 luglio nel successo per 2-1 contro i . La stagione si conclude con l'eliminazione al primo turno dei play-off per mano del .\nIl 16 marzo 2019, nella stagione successiva, realizza una tripletta nella partita vinta per 5-0 contro il . Anche la seconda stagione al D.C. United si chiude con la sconfitta al primo turno dei play-off, questa volta contro il .\nDerby County (2020-2021).\nIl 6 agosto 2019 viene annunciato il suo trasferimento al a partire dal 1\u00ba gennaio 2020. Il giocatore viene nominato capitano della squadra e collaboratore dello staff tecnico. Il 14 novembre 2020, dopo l'esonero di Philip Cocu, la societ\u00e0 lo nomina tecnico \"ad interim\".\nIl 15 gennaio 2021 assume l'incarico a tempo pieno, ritirandosi contestualmente dall'attivit\u00e0 agonistica.\nNazionale.\nIl debutto con la nazionale maggiore avviene il 12 febbraio 2003, quando all'et\u00e0 di 17 anni e 111 giorni, scende in campo nella gara contro l'Australia, risultando il pi\u00f9 giovane esordiente nella storia dei \"Lions\". Nello stesso anno ne diviene il marcatore pi\u00f9 precoce, andando in gol contro la Macedonia. Il primato relativo all'et\u00e0 fu poi superato da Theo Walcott nel 2006.\nSi impone all'attenzione generale durante il campionato europeo del 2004, realizzando due doppiette (ai danni di Svizzera e Croazia) che permettono alla squadra di raggiungere i quarti. L'Inghilterra viene eliminata dal Portogallo, con l'attaccante che abbandona la contesa gi\u00e0 nel primo tempo per un dolore alla caviglia.\nUn nuovo infortunio, stavolta al piede, rischia di precluderne la convocazione per il campionato mondiale del 2006. Il commissario tecnico Eriksson lo seleziona ugualmente. I britannici sono ancora sconfitti dai lusitani ai quarti di finale. Durante la partita Rooney viene espulso per aver dato un calcio ai testicoli a Ricardo Carvalho mentre questi era a terra. La nazionale inglese manca poi l'accesso al campionato europeo del 2008, mentre al campionato del mondo del 2010, sotto la guida di Fabio Capello, si arrende contro la Germania agli ottavi di finale.\nAl campionato europeo del 2012 salta le prime due gare a causa di una squalifica, poi segna contro l'Ucraina la rete che vale il passaggio ai quarti. In questo turno i \"Leoni\" sono battuti ai rigori dall'Italia. Il 19 giugno 2014, al campionato del mondo, realizza contro l'Uruguay il suo primo gol in Coppa del mondo.\nDurante le qualificazioni al campionato europeo del 2016 raggiunge due importanti traguardi: la centesima presenza in nazionale (festeggiata con una rete alla Slovenia) e il record di marcature, con cui supera Bobby Charlton (fermo a 49 centri contro i 50 di Rooney). Nel corso della fase finale del torneo, segna il suo ultimo gol con la squadra: la circostanza \u00e8 l'ottavo di finale con l'Islanda, che a sorpresa elimina gli inglesi battendoli in rimonta per 2-1. Nell'agosto 2017, un anno dopo, Rooney annuncia il proprio ritiro dalla nazionale con un bilancio di 119 presenze e 53 realizzazioni.\nIl 15 novembre 2018 Rooney torna a vestire un'ultima volta la maglia della nazionale inglese, in un match amichevole contro gli USA: in occasione della stessa gara, organizzata proprio come match d'addio di Rooney alla nazionale, ha indossato la maglia numero 10, nonch\u00e9 la fascia da capitano.\nAllenatore.\nRitiratosi dal calcio giocato dopo l'ultimo anno al come giocatore e membro dello staff tecnico, il 15 gennaio 2021 viene promosso allenatore del club, ruolo che gi\u00e0 ricopriva \"ad interim\" dal precedente 14 novembre 2020. Il giorno seguente al debutto perde 0-1 con il , mentre la prima vittoria arriva il 19 gennaio 2021 contro il per 1-0.\nAll'ultima giornata riesce a salvare la squadra dalla retrocessione in League One, dopo un rocambolesco pareggio contro lo Sheffield Wednesday che comporta il 21esimo posto in classifica.\nStatistiche.\nTra club, nazionale maggiore e nazionali giovanili, Rooney ha disputato globalmente 904 partite segnando 374 reti, alla media di 0,42 reti a partita.\nCronologia presenze e reti in nazionale.\n \nStatistiche da allenatore.\n\"Statistiche aggiornate al 28 agosto 2021.\" In grassetto le competizioni vinte."}
{"id": "113769", "revid": "84604", "url": "https://it.wikipedia.org/wiki?curid=113769", "title": "Sirio A", "text": ""}
{"id": "113770", "revid": "125209394", "url": "https://it.wikipedia.org/wiki?curid=113770", "title": "Filippo II di Spagna", "text": "Fu anche re consorte d'Inghilterra dal 1554 al 1558 (sebbene, nell'ultimo periodo, avesse fatto pressioni per divenire re regnante, ma senza successo).\nBiografia.\nGiovinezza: 1527-1540.\nNato a Valladolid il 21 marzo del 1527, era il primogenito di Carlo V d'Asburgo e sua moglie Isabella d'Aviz. Ricevette un'educazione precoce presso la corte di Spagna, che gli fu impartita da Juan Mart\u00ednez Sil\u00edceo, futuro arcivescovo di Toledo e cardinale. In un primo momento la sua educazione consistette principalmente negli esercizi delle armi e nello studio della letteratura, ma in seguito prese a trattare numerosi altri campi del sapere umano e in particolar modo la linguistica. Il principe, infatti, pot\u00e9 studiare con docenti illustri, tra cui l'umanista Juan Crist\u00f3bal de Calvete Estrella, riuscendo a conseguire una buona padronanza del latino e dello spagnolo.\nNonostante lo zelo, Filippo non riusc\u00ec mai a eguagliare il padre, dato che mancava di ogni conoscenza della cultura tedesca: infatti Filippo, nato, cresciuto ed educato in Spagna, si sentiva culturalmente spagnolo e considerava il proprio paese come il baricentro dell'impero; per questo gli era estraneo il Sacro Romano Impero, che a sua volta percepiva il principe come uno straniero. Questo, in ultima analisi, imped\u00ec la sua successione al trono imperiale. All'et\u00e0 di undici mesi, nell'aprile del 1528, ricevette il giuramento di fedelt\u00e0 come erede alla corona dalle Cortes di Castiglia; rimase sotto le cure della madre, Isabella d'Aviz, e delle sue dame portoghesi fino alla di lei morte, nel 1539.\nIn questo periodo strinse rapporti particolarmente profondi con una delle dame della madre, Dona Lenor de Mascarenhas, con due delle sue sorelle, Maria e Giovanna d'Asburgo, e i suoi due paggi, il nobile portoghese Ruy G\u00f3mez de Silva e Luis de Requesens, figlio del governatore Juan de Z\u00fa\u00f1iga, che avrebbero servito il sovrano per l'intera durata della loro vita, esattamente come sarebbe successo per Gonzalo P\u00e9rez, suo segretario particolare sin dal 1541.\nSecondo le usanze della corte spagnola, Filippo ricevette il titolo di Principe delle Asturie e, sempre sulla scia dei costumi degli Asburgo, divenne ben presto oggetto di trattative matrimoniali con l'erede titolare del Regno di Navarra. La Navarra, infatti, era stata acquisita solo pochi decenni prima, durante il regno di Ferdinando II d'Aragona, creando una costante tensione con gli eredi legittimi della provincia, la casa di Albret, tributari del Regno di Francia. Per risolvere il conflitto, Carlo V propose al titolare della Navarra un matrimonio tra Filippo e la sua unica erede, Giovanna III di Navarra, ma l'opposizione del re di Francia Francesco I fece fallire il progetto nel 1541.\nFilippo ricevette una buona educazione nelle arti militari da Juan de Z\u00fa\u00f1iga e da Fernando \u00c1lvarez de Toledo, Duca d'Alba, con il quale partecip\u00f2 alle guerre d'Italia, presenziando all'assedio di Perpignano del 1542. Non vide per\u00f2 l'azione in cui le truppe del suo mentore, il duca d'Alba, decisamente inferiori di numero, sconfissero gli assedianti francesi guidati dal delfino Enrico. Di ritorno da Perpignano, ricevette a Monz\u00f3n il giuramento di fedelt\u00e0 delle \"cortes\" di Aragona. Alla morte della moglie, Carlo V decise di prendere sotto la propria personale tutela il figlio, incominciando la sua formazione politica in modo che potesse affiancarlo nel governo del vasto impero, come testimoniano le istruzioni dell'imperatore al figlio in cui sono elencate le virt\u00f9 del buon governante: piet\u00e0, pazienza, modestia e diffidenza.\nNel 1540 Carlo V cedette al figlio il Ducato di Milano e tre anni dopo, convinto del precoce ingegno del figlio e del suo carattere grave e prudente, gli affid\u00f2 la reggenza sull'intera Spagna, affiancandogli esperti consiglieri, tra cui Francisco de los Cobos y Molina e il duca d'Alba; tali poteri divennero, \"de facto\", pari a quelli del monarca nel 1550. Gli effetti di tale educazione furono notevoli sulla personalit\u00e0 del principe: parlava a bassa voce, era freddo, flemmatico, dotato di un gelido autocontrollo, con un sorriso tagliente come una spada, cos\u00ec come fece notare un suo ministro. L'ambasciatore veneziano Paolo Fagolo lo descrisse cos\u00ec nel 1563: \u00abbasso di statura, dal viso rotondo, con gli occhi azzurro chiari, un labbro prominente, la pelle rosa, ma il suo intero aspetto \u00e8 molto attraente [...] si veste con molto gusto, e i suoi atti sono cortesi e gentili.\u00bb\nAscesa al trono.\nCarlo V aveva governato il regno di Spagna e il Sacro Romano Impero; avrebbe pertanto desiderato che suo figlio gli succedesse anche come imperatore, ma incontr\u00f2 l'opposizione del fratello, Ferdinando, eletto re dei Romani nel 1531. Nel 1550 l'imperatore consegn\u00f2 ufficialmente al figlio la reggenza dei domini spagnoli, dai quali dipendevano i domini dell'Italia meridionale e le colonie. Nel 1551, per risolvere gli screzi con il fratello Ferdinando, l'imperatore fu costretto a un compromesso: Ferdinando sarebbe divenuto imperatore, re di Germania e re d'Italia, ma, dopo la sua morte, Filippo avrebbe ottenuto i titoli, concedendo al figlio di Ferdinando, Massimiliano, la corona di re dei Romani e l'incarico di governatore della Germania.\nAnche tale accordo, tuttavia, fall\u00ec per via dell'aspirazione di Ferdinando a creare una dinastia autonoma e cos\u00ec, nel 1555, Filippo rinunci\u00f2 alla sua rivendicazione al trono imperiale. La successione nei Paesi Bassi fu, invece, meno traumatica, dal momento che gi\u00e0 nel 1549 Carlo V, con una Prammatica Sanzione, aveva istituito il titolo di \"Signore dei Paesi Bassi\" per indicare l'unificazione sotto un unico governo delle diciassette province preesistenti e aveva imposto che alla sua morte tale titolo sarebbe passato al figlio. Nel 1553 Carlo V cedette al figlio la corona dei regni di Napoli, Sicilia e Sardegna. Il 22 ottobre del 1555 Carlo V abdic\u00f2 a Bruxelles e consegn\u00f2 al figlio il titolo di Gran maestro del Toson d'oro.\nTre giorni dopo, in una grande cerimonia, davanti a centinaia di ospiti, Carlo V abdic\u00f2 anche come Sovrano dei Paesi Bassi mentre solo il 10 giugno dell'anno seguente cedette al figlio i titoli borgognoni. Infine, il 16 gennaio 1556, Carlo I di Spagna (V come imperatore), nelle sue stanze private, senza alcuna cerimonia, cedette a Filippo le corone dei regni iberici, della Sicilia, della Sardegna e delle Indie, di cui aveva gi\u00e0 ottenuto il governo secondo le \"Instrucciones de Palam\u00f3s\".\nPolitica interna.\nDopo aver vissuto, nei primi anni del suo regno, nei Paesi Bassi Filippo II decise di tornare in Spagna, stabilendo la capitale del proprio impero presso la citt\u00e0 di Madrid, al centro dell'altopiano della Castiglia. Sebbene sia stato descritto come un monarca assoluto, Filippo II dovette affrontare non pochi vincoli alla sua autorit\u00e0. Infatti, l'impero spagnolo, su cui regnava, non era uno stato unitario, ma una federazione di regni separati che conservavano ciascuno le proprie leggi, i \"fueros\", usanze, consuetudini e statuti o privilegi; le \"cortes\" locali conservavano la piena potest\u00e0 tributaria e potevano in ogni momento opporsi ai voleri del governo centrale e infine neppure le forze armate erano unitarie, ma venivano arruolate tra la popolazione delle province alle quali restavano fortemente legate.\nPer tali motivi, l'autorit\u00e0 degli Asburgo era assai debole e in ogni momento poteva essere posta in discussione da tali assemblee locali, espressione della nobilt\u00e0 e dei ceti borghesi locali (questi ultimi erano particolarmente potenti nella Generalitat de Catalunya). Un esempio che ben testimonia questa precaria situazione fu la ribellione del 1591-92 dei territori della Corona d'Aragona, quando Filippo II fece arrestare il nobile Antonio P\u00e9rez attraverso l'Inquisizione, violando i fueros. Oltre alla nobilt\u00e0, Filippo II dovette gestire il problema della popolazione dei \"moriscos\", i discendenti della popolazione araba, che, stanziatisi principalmente in Andalusia, avrebbero potuto agevolare un eventuale attacco ottomano.\nNel 1569, esacerbati dalle campagne di conversione al cattolicesimo e dai tentativi di assimilazione, si ribellarono e solo a fatica Filippo II pot\u00e9 ristabilire il proprio dominio, ordinando di disperdere i \"moriscos\" presso altre province per meglio controllarli. Altro problema fu quello fiscale; infatti, la Spagna, nonostante gli immensi domini, presentava una popolazione assai scarsa, mentre la riscossione delle imposte, nelle mani delle cortes locali, risultava quanto mai discontinua. Di conseguenza il regno divenne estremamente dipendente dai flussi di reddito del Nuovo Mondo, i quali, per\u00f2, non furono impiegati in investimenti, ma in spese militari o per il mantenimento dell'apparato burocratico, causando una fortissima inflazione. Infine, il regno di Filippo II vide il fiorire della cultura spagnola, dando inizio al cosiddetto Siglo de Oro, lasciando una ricca e duratura eredit\u00e0 nel campo della letteratura, della musica e delle arti visive.\nSituazione finanziaria e inflazione.\nCarlo V aveva lasciato a Filippo un debito di circa 3\u00a0000 di ducati, con un deficit annuo di un milione. Il debito, unito alle forti spese militari e alla necessit\u00e0 anche in periodo di pace di provvedere alla difesa di un impero estremamente variegato (la sola Armata delle Fiandre costava 1\u00a0200\u00a0000 fiorini al mese), rese la situazione finanziaria estremamente precaria, tanto che Filippo II dovette dichiarare fallimento per tre volte: nel 1557, 1575 e 1596.\nCon la dichiarazione di fallimento, il re non ottemperava alle proprie obbligazioni n\u00e9 i creditori avrebbero potuto costringerlo a ottemperare, ma questo significava che ogni qualvolta in futuro la monarchia avesse avuto bisogno di prestiti, li avrebbe ottenuti a tassi d'interesse estremamente pi\u00f9 alti e con l'obbligo di fornire garanzie, per esempio sui proventi minerari o sul patrimonio fondiario. Si creava, cio\u00e8, una situazione di avvitamento la quale, a sua volta, costrinse la monarchia a dichiarare default per ben sei volte nei successivi 65 anni.\nLa situazione finanziaria dell'impero fu ulteriormente aggravata dal fatto che Filippo II non pot\u00e9 mai porre mano a una riforma del sistema fiscale, materia di competenza delle \"cortes\", per via delle fortissime resistenze delle assemblee locali, che si limitavano a fornire contribuzioni assai limitate. Questo comportava che il bilancio dello stato dipendeva principalmente dagli introiti fiscali della Castiglia (l'unico regno su cui Filippo potesse vantare autentica sovranit\u00e0 fiscale) e dalle colonie (ormai nel 1616 la Castiglia e le colonie coprivano da sole oltre il 65% delle spese) ma, essendo la popolazione della Castiglia assai ridotta, i carichi della Flotta del Tesoro spagnola divennero essenziali per la sopravvivenza della monarchia.\nLa situazione sarebbe stata meno precaria se le forti spese del regno fossero state indirizzate verso investimenti in attivit\u00e0 produttive, ma cos\u00ec non fu: le spese militari appesantirono la condizione del regno e contribuirono non poco al declino del secolo seguente. Infatti, l'afflusso di lingotti e risorse dall'America stimol\u00f2 un forte fenomeno di inflazione che incoraggi\u00f2 il governo ad alimentare le spese e la pressione fiscale per compensare la svalutazione della moneta, mentre i produttori reagivano aumentando i prezzi dei loro prodotti, con grave danno delle categoria a reddito fisso, dal momento che l'adeguamento dei salari era pi\u00f9 lento rispetto all'aumento del costo della vita.\nQuesto fenomeno, unito al peso del fisco e alla non irrilevante atmosfera culturale della \"limpieza de sangre\", concetto secondo cui il lavoro manuale era indegno di un nobile, danneggiava l'economia del regno e incoraggiava le importazioni a forte svantaggio della produzione nazionale e ben presto la bilancia commerciale spagnola cominci\u00f2 a segnare un forte deficit. La riduzione della produzione nazionale e l'ulteriore aumento delle spese militari dovuto allo scoppio della guerra degli ottant'anni dissestarono ulteriormente l'economia e costrinsero Filippo II a dichiarare default nel 1557, ma ben presto il regno divenne dipendente dai prestiti concessi dai banchieri di Genova e dai Fugger. Nel 1596 ormai il costo degli interessi era divenuto talmente elevato da incidere per il 40% sulle entrate del regno e Filippo II, privo di risorse e in guerra contro la Francia, dichiar\u00f2 per la quarta volta bancarotta.\nPubblica amministrazione.\nA differenza della Francia o dell'Inghilterra, la Spagna di Filippo II non era uno stato unitario propriamente detto, ma una federazione di varie province unita dal vincolo della comune dinastia. Questo comportava che esistevano non una ma diverse assemblee, che conservavano poteri non irrilevanti in campo legislativo e fiscale; esse erano le Cortes Generales per la Castiglia e la Navarra, le Cortes del Regno d'Aragona, la Generalitat de Catalunya per la contea di Catalogna e la Generalitat Valenciana per il Regno di Valencia.\nOgni provincia, pur sotto il controllo di un vicer\u00e9, dipendente direttamente da Filippo II, conservava i diritti e le competenze sovrane antecedenti all'unione con la Castiglia, mentre il sovrano, in caso di conflitti, avrebbe dovuto assumere il ruolo di arbitro finale. A causa di questa complessa situazione, Filippo decise di istituire una forte amministrazione centrale incentrata sulla corte e sulla persona del monarca, avente come sede unica la citt\u00e0 di Madrid, favorita per la sua posizione al centro dell'altopiano di Castiglia e maggiormente adatta in caso di ulteriore espansione urbana rispetto a Valladolid o Toledo. Nelle vicinanze della citt\u00e0, inoltre, costru\u00ec la reggia di San Lorenzo de El Escorial, prendendo come modello architettonico la graticola su cui fu bruciato san Lorenzo. Al vertice della burocrazia si trovava la corona, in capo alla quale dipendevano diversi consigli collegiali.\nI pi\u00f9 importanti avevano competenze generali sull'intero impero e a essi si affiancavano sei consigli incaricati di amministrare determinate aree sottoposte alla corona: Consiglio della Castiglia, Consiglio delle Indie, della Corona portoghese, delle Fiandre, d'Italia, dell'Aragona. Ai consigli con ambito territoriale furono aggiunti quattro organi collegiali specializzati in alcune materie: inquisizione, ordini militari, finanze e imposte per le Crociate.\nNegli ultimi anni del regno, Filippo II modific\u00f2 tale assetto, integrando i consigli con commissioni autonome, le \"juntas\", tra le quali occorre ricordare la \"giunta della notte\", lo strumento con cui Filippo II esercit\u00f2 la propria autorit\u00e0 durante la malattia che lo condusse alla morte. Tuttavia, il vero punto focale della politica di Filippo II fu l'affidamento di cariche di servizio e di governo alla piccola nobilt\u00e0 degli \"hidalgo\" allo scopo di bilanciare l'eccessivo potere economico e politico del clero e dei Grandi. Infine, Filippo II interpret\u00f2 il ruolo della corona nel senso pi\u00f9 rigido, per cui il sovrano, primo funzionario dello stato, aveva il dovere di esercitare un continuo, capillare e costante controllo sull'intero apparato amministrativo e pertanto egli si rifiutava di delegare anche l'esecuzione della pi\u00f9 insignificante pratica ai suoi funzionari.\n Tuttavia, tale accentramento dei poteri in capo al monarca appesant\u00ec la macchina amministrativa e cre\u00f2 una forte dipendenza di essa dalle qualit\u00e0 personali del sovrano e questo divenne essenziale quando la corona pass\u00f2 ai successori di Filippo II che, a cominciare da Filippo III, non erano adatti al compito.\nRivolta di Las Alpujarras e crisi aragonese.\nNel 1567, nel quadro di una situazione internazionale in cui diveniva sempre pi\u00f9 pressante la minaccia mediterranea dell'Impero ottomano, Filippo II eman\u00f2 un decreto che pose fine a ogni forma di tolleranza verso la cultura moresca, bandendone la lingua araba o berbera, l'uso dei nomi, la foggia degli abiti e si spinse fino alla distruzione di testi e documenti e all'obbligo per i moriscos di far educare i loro figli da preti cattolici. Subito, all'annuncio delle proposte, scoppi\u00f2 una dura rivolta nei territori dell'antico Regno di Granada; i due comandanti, i marchesi di Mond\u00e9jar e di los V\u00e9lez, fallirono e la rivolta degener\u00f2 in una vera e propria guerriglia, con il non irrilevante sostegno degli stati barbareschi.\nNel 1569, i due comandanti furono sostituiti da don Giovanni d'Austria, fratellastro dello stesso Filippo, e da \u00c1lvaro de Baz\u00e1n, ma solo a seguito di due anni di accaniti combattimenti, la rivolta pot\u00e9 dirsi sedata definitivamente; Filippo II, per evitare la ripetizione di simili eventi, ordin\u00f2 la dispersione di oltre 80\u00a0000 moriscos in altre regioni della Spagna. Un'altra crisi che scosse l'unit\u00e0 stessa del regno avvenne nel 1591 a seguito della decisione del sovrano di far arrestare dall'Inquisizione il proprio segretario, il nobile aragonese Antonio P\u00e9rez, accusato dell'omicidio di Juan de Escobedo, confidente di don Giovanni d'Austria. Antonio P\u00e9rez, tuttavia, si era ritirato a Saragozza, richiedendo la protezione dei \"fueros\", le leggi locali dell'Aragona e Filippo II, inviando l'Inquisizione ad arrestare il suo ex segretario, aveva violato proprio una di queste.\nScoppi\u00f2 subito un forte conflitto tra la corona e la nobilt\u00e0 aragonese, gi\u00e0 assai scontenta dell'operato del re per la nomina a vicer\u00e9 d'Aragona di un castigliano, il marchese di Almenara, al posto dell'aragonese conte di Sasago. L'arresto di Antonio P\u00e9rez, di conseguenza, esacerb\u00f2 ulteriormente gli animi della classe dirigente locale e della popolazione, convinta che il sovrano stesse esautorando la classe dirigente locale per preparare l'annessione diretta alla Castiglia. Filippo II, nell'ottobre del 1591, fu quindi costretto a inviare 12.000 soldati per contrastare il reclutamento di milizie locali e difendere i confini da un'eventuale invasione francese. Il conflitto fu ricomposto solo l'anno seguente con la convocazione delle \"cortes\" aragonesi a Tarazona con cui Filippo, in cambio di maggiori stanziamenti, ottenne la limitazione di alcuni privilegi locali; Antonio P\u00e9rez, invece, fugg\u00ec in Francia e poi in Inghilterra, dove mor\u00ec nel 1611.\nPolitica estera.\nLa politica estera di Filippo II fu determinata da una combinazione di fervore cattolico e di zelo dinastico.\nInfatti, Filippo II interpret\u00f2 il ruolo proprio e della Spagna come quello del principale difensore dell'ortodossia cattolica nei confronti dei turchi ottomani e degli eretici protestanti. Tale lotta lo impegn\u00f2 per tutta la vita, n\u00e9 mai cedette a compromessi: combatt\u00e9 contro le eresie anche su pi\u00f9 fronti, piuttosto che concedere la libert\u00e0 di culto nei suoi territori. Di tale compito era assolutamente consapevole e nel 1566 scrisse a Luis de Z\u00fa\u00f1iga y Requesens che:\nTale rigida politica fu applicata in primo luogo nei Paesi Bassi dove, durante il regno di Carlo V, il protestantesimo e il calvinismo avevano posto profonde radici. Pertanto, abbandonando le cautele paterne, irrigid\u00ec le sanzioni e impose tribunali speciali per sradicare ogni focolaio eretico, ma suscit\u00f2 la rivolta che, con il coinvolgimento di Francia e Inghilterra, continu\u00f2 per tutta la durata del regno di Filippo II e dei suoi successori. Il sostegno dato dall'Inghilterra ai ribelli olandesi fu inoltre la principale causa del fallimentare tentativo di Filippo II di invasione, che si concluse tragicamente con il disastro dell'Invincibile Armada del 1588.\nFall\u00ec anche il suo coinvolgimento, a sostegno della Lega cattolica nelle guerre di religione francesi, attuato per impedire l'ascesa al trono di un ugonotto. La lotta contro i Turchi ebbe, invece, successo, grazie all'intervento della Spagna nella Lega Santa e alla vittoria, conseguita dal fratellastro, Don Giovanni d'Austria, nella battaglia di Lepanto nel 7 ottobre del 1571. Infine, tra i suoi successi, va annoverato anche il conseguimento dell'unione dinastica con il regno del Portogallo, a seguito dell'estinzione dei membri della Casa d'Aviz e della crisi di successione portoghese.\nItalia.\nNei suoi primi anni di regno, la politica estera di Filippo II guard\u00f2 all'Italia nella quale si stavano consumando le ultime fasi del lungo conflitto con la Francia. Nel 1557, tuttavia, l'esercito spagnolo, guidato da Emanuele Filiberto di Savoia, sconfisse i francesi nella battaglia di San Quintino e l'anno seguente anche nella battaglia delle Gravelinghe. Nel 1559 il re di Francia Enrico II accett\u00f2 di stipulare il trattato di Cateau-Cambr\u00e9sis, con il quale riconosceva il dominio spagnolo sulla Franca Contea e sui domini italiani (Ducato di Milano, Regno di Napoli, Sicilia, Sardegna, Presidi) e implicitamente la situazione di soggezione pi\u00f9 o meno diretta di tutti gli altri principati italiani, salvo la Repubblica di Venezia e lo Stato della Chiesa. Il trattato segn\u00f2 l'inizio del predominio spagnolo sull'intera Europa occidentale a scapito della Francia, la quale ben presto, a seguito della morte di Enrico II per una ferita in un torneo, cadde in un periodo di crisi politica che, con lo scoppio delle guerre di religione francesi, sarebbe durato per diversi decenni.\nIn realt\u00e0, anche sulla penisola il re di Spagna \"rimetteva tutto, sino al minimo dettaglio, ai suoi Consigli e ai suoi consiglieri. Non prese mai decisioni basandosi solo sulle proprie opinioni o preferenze. (...) Le decisioni sull'Italia venivano prese sempre insieme al cardinal Granvelle e a Mateo Vasquez, che esercitava una sorta di controllo esclusivo sugli affari della penisola\".\nMediterraneo.\nAltro fronte caldo fu il Mediterraneo, dove il potere crescente dell'Impero ottomano minava la stabilit\u00e0 dell'Impero spagnolo. Infatti nel 1558 l'ammiraglio turco Piyale Pasci\u00e0 conquist\u00f2 le isole Baleari, infliggendo gravi danni su Minorca e riducendo la popolazione in schiavit\u00f9, per poi razziare le coste spagnole. A questo punto, Filippo II fece appello al papa e a tutte le altre potenze mediterranee per unirsi in coalizione e contenere il turco. Dal regno siciliano prese il via il conflitto con i turchi e i corsari musulmani con una \"militarizzazione\" dell'isola portata avanti da vicer\u00e9 dalle spiccate attitudini militari, che costruirono torri d'avvistamento, mura intorno alle citt\u00e0 progettate secondo i principi della fortificazione moderna, cittadelle a difesa di porti e punti nevralgici.\nNel 1560 Filippo II organizz\u00f2 la Lega Santa tra la Spagna, la Repubblica di Venezia, la Repubblica di Genova, lo Stato Pontificio, il Ducato di Savoia e i Cavalieri di Malta, armando una flotta congiunta di 200 navi (60 galee e 140 navi minori) a Messina, con lo scopo di trasportare oltre 30\u00a0000 soldati; il comando fu affidato a Giovanni Andrea Doria, nipote del celebre ammiraglio genovese Andrea Doria. Il 12 marzo 1560, la Lega Santa cattur\u00f2 l'isola di Gerba, in ottima posizione strategica e in grado di controllare le rotte marittime tra Algeri e Tripoli. Come risposta, Solimano il Magnifico invi\u00f2 una flotta ottomana di 120 navi, sotto il comando di Piyale Pasci\u00e0. La flotta turca, giunta in posizione il 9 maggio 1560, attacc\u00f2 quella della Lega, ottenendo, dopo una battaglia di tre giorni, un clamoroso successo (anche per via dell'arrivo di rinforzi al comando di Turgut Reis).\nNello scontro, la Lega Santa perse 60 navi e 20\u00a0000 uomini; Giovanni Andrea Doria pot\u00e9 a malapena fuggire con una piccola imbarcazione, mentre gli Ottomani ripresero la Rocca di Gerba. Nel 1565 gli Ottomani inviarono una poderosa spedizione allo scopo di conquistare Malta, ma il grande assedio dell'isola fall\u00ec anche per i soccorsi inviati da Filippo II agli assediati. Nel 1570 i Turchi attaccarono Cipro, ponendo sotto assedio le fortezze veneziane, e questo spinse la Lega ad agire armando una nuova potente flotta che, affidata al comando del fratellastro di Filippo, Don Giovanni d'Austria, salpata da Messina, dopo una sosta a Cefalonia, il 7 ottobre 1571 inflisse una sonora sconfitta ai turchi nella battaglia di Lepanto. Nel 1573 Don Giovanni D'Austria riprese Tunisi, ma la rinnovata flotta turca di 250 galee, guidata da Ulu\u00e7 Al\u00ec Pasci\u00e0, riconquist\u00f2 la citt\u00e0 dopo un assedio di quaranta giorni. Questo non sminu\u00ec l'importanza di Lepanto, che segn\u00f2 la fine della minaccia ottomana e il primo segnale di indebolimento dell'impero turco, che nel 1585 firm\u00f2 un trattato di pace con la Spagna e le altre potenze cristiane.\nConquista del Portogallo.\nNel 1578 il giovane re Sebastiano I del Portogallo mor\u00ec nella battaglia di Alcazarquivir non lasciando alcun erede; gli succedette lo zio, ultimo membro legittimo della casata di Aviz, Enrico I. Il nuovo sovrano era per\u00f2 gi\u00e0 anziano e soprattutto era diventato cardinale e inquisitore generale; solo il papa Gregorio XIII avrebbe potuto liberarlo dai suoi voti per consentirgli di tornare allo stato laicale, sposarsi e sperare di avere un erede. Ci\u00f2 non avvenne e, quando il cardinale-re Enrico I mor\u00ec, nel 1580, si apr\u00ec la crisi di successione portoghese. Dopo la scomparsa di Enrico I fu disposta la creazione, secondo le volont\u00e0 del defunto, di un consiglio di reggenza, mentre fu convocata la dieta ad Almereim per scegliere il nuovo sovrano.\nFurono tre le rivendicazioni pi\u00f9 forti verso il trono del Portogallo: quella dei duchi di Bragan\u00e7a, Caterina e Giovanni I, quella di Filippo II di Spagna e quella di Antonio I del Portogallo, priore di Crato. Antonio I ruppe gli indugi e, invocando il sentimento anti-spagnolo assai diffuso presso la popolazione, riusc\u00ec a farsi proclamare re del Portogallo, spingendo i membri del Consiglio di reggenza a fuggire in Spagna e a proclamare sovrano Filippo II. Quest'ultimo, che da tempo aveva approntato un corpo di spedizione di oltre 35 000 uomini al comando di Fernando \u00c1lvarez de Toledo, Duca d'Alba, apr\u00ec le ostilit\u00e0 e invase il paese.\nNella battaglia di Alc\u00e2ntara l'esercito spagnolo disfece le milizie portoghesi di Antonio, che fugg\u00ec nelle Azzorre. Filippo II pot\u00e9 facilmente occupare Lisbona, incamerando i cospicui beni della corona portoghese, e il resto dello Stato, comprese le colonie del Brasile, delle Indie Orientali e le basi commerciali in Africa e Asia. L'anno seguente Filippo II fu riconosciuto legittimo sovrano dalle \"cortes\" portoghesi riunite a Tomar, dietro per\u00f2 la promessa di mantenere separati i due Stati e di mantenere la valuta, il governo e il diritto portoghesi; incominciava cos\u00ec l'Unione iberica. Nel 1583 Filippo fece ritorno in Spagna, nominando il nipote Alberto d'Austria vicer\u00e9 e istituendo a Madrid un nuovo consiglio specializzato per consigliarlo sui temi portoghesi. Per accattivarsi la nobilt\u00e0 del regno concesse numerose posizioni nei tribunali spagnoli.\nFrancia.\nI rapporti diplomatici tra Francia e Spagna peggiorarono a seguito della crisi di successione portoghese allorquando Francia e Inghilterra decisero di inviare una flotta congiunta, sotto il comando dell'esule fiorentino Filippo Strozzi, per sostenere il pretendente portoghese Antonio, priore di Crato. Scopo della flotta era garantire al pretendente un dominio sicuro nelle isole Azzorre ma la battaglia di Terceira, svoltasi il 26 luglio 1582, segn\u00f2 la fine delle speranze del pretendente, sebbene il contingente militare francese fosse stato la pi\u00f9 grande forza militare inviata oltremare prima di Luigi XIV.\nA seguito della vittoria navale di Terceira, infatti, si svolse la conquista delle Azzorre da parte delle truppe ispano-portoghesi fedeli a Filippo II (I in Portogallo) sotto la guida dell'ammiraglio Don \u00c1lvaro de Baz\u00e1n, Marchese di Santa Cruz Poco tempo dopo, Filippo decise di finanziare la Lega cattolica per poi intervenire, nel 1589, nelle guerre di religione francesi con l'invio di un esercito sotto il comando di Alessandro Farnese.\nLo scopo dell'intervento fu la deposizione dell'ugonotto Enrico IV di Francia per sostituirlo con la propria figlia prediletta, Isabella Clara Eugenia d'Asburgo, la quale traeva i propri diritti successori dalla madre, Elisabetta di Valois, terza moglie di Filippo II. Infatti, sebbene Elisabetta avesse rinunciato ai suoi diritti, il parlamento di Parigi, filo-cattolico, reintegr\u00f2 nei diritti la figlia di lei e Filippo II ordin\u00f2 al Farnese di porre la citt\u00e0 di Parigi sotto assedio nel 1590 e Rouen nel 1592. Di fronte alla minaccia spagnola, nel 1593, Enrico IV accett\u00f2 di convertirsi al cattolicesimo, riconquistando cos\u00ec i consensi di larga parte dell'opinione pubblica cattolica, stanca dei conflitti decennali; due anni dopo, con una situazione interna in via di riassestamento, dichiar\u00f2 guerra alla Spagna per dimostrare che la religione non era altro che un pretesto di Filippo II per occupare il paese.\nLa guerra, nonostante l'appoggio della Lega cattolica a Filippo, fu assai incerta e le truppe spagnole, sebbene riuscissero ad avanzare e a conquistare Amiens, non prevalsero mai direttamente e fallirono la conquista di Calais, per poi riperdere, nel settembre del 1597, anche Amiens. Nel 1598, quindi, entrambi i contendenti si piegarono a una pace di compromesso, il trattato di Vervins, che riconfermava lo \"status quo ante bellum\", mentre Enrico IV firmava l'editto di Nantes per porre fine alle guerre di religione, garantendo agli ugonotti il diritto di culto e mantenendo il culto cattolico come ufficiale del regno.\nRivolta olandese.\nOltre ai conflitti esteri contro la Francia e i Turchi, Filippo fu impegnato per tutto il suo regno nei Paesi Bassi, governati in suo nome dalla sorellastra Margherita d'Austria. Egli, infatti, continuando la politica di Carlo V, impose una forte pressione fiscale, escluse l'aristocrazia locale a vantaggio di una Consulta di nobili castigliani, mantenendo un esercito di occupazione e una inquisizione locale per fermare l'avanzata del calvinismo. In seguito alla rivolta calvinista del 1566, Filippo si impegn\u00f2 per eliminare il tradimento e l'eresia: impose una tassa del 10% sul reddito e aument\u00f2 la presenza militare, inviando dalla Spagna Fernando \u00c1lvarez de Toledo, Duca d'Alba, con oltre 10\u00a0000 soldati.\nDi nuovo, la regione si ribell\u00f2 apertamente nel 1568 sotto la guida di Guglielmo I d'Orange, principe di Nassau, detto il Taciturno. La governatrice Margherita fu rimossa e sostituita dal Duca d'Alba, il quale convoc\u00f2 il \"Consiglio dei torbidi\", facendo condannare a morte migliaia di persone. La rivolta, tuttavia, continu\u00f2 e nel 1572 Guglielmo I di Nassau ormai controllava due province, Olanda e Zelanda, da cui poteva agevolmente invadere le altre o ingaggiare una guerriglia senza quartiere per mare e terra. Il Duca d'Alba fu sostituito, ma anche il suo successore, Luis de Z\u00fa\u00f1iga y Requesens, non ebbe maggiore fortuna, anche per via di un periodo di torbidi e di ammutinamenti che imped\u00ec all'Armata delle Fiandre di proseguire l'offensiva.\nIl feroce sacco di Anversa, in cui i soldati ammutinati distrussero oltre 1\u00a0000 edifici e uccisero oltre 8 000 persone, riconcili\u00f2 calvinisti e cattolici nella Pacificazione di Gand, suscitando feroci rivolte al grido di \"morte agli spagnoli\". Solo con la nomina, nel 1578, di Alessandro Farnese quale governatore dei Paesi Bassi spagnoli, la situazione miglior\u00f2 poich\u00e9 egli, sfruttando le differenze religiose, culturali e linguistiche tra le province settentrionali e meridionali, aizzando i nobili locali uno contro l'altro, riconquist\u00f2 le province meridionali.\nNonostante i successi, Alessandro Farnese non riusc\u00ec a riconquistare i territori settentrionali, che ben presto diedero vita prima all'Unione di Utrecht e poi, nonostante l'assassinio di Guglielmo I di Nassau, ad uno stato autonomo, la Repubblica delle Sette Province Unite. Infine, Filippo, ormai disilluso di poter mantenere efficacemente le province riconquistate direttamente sotto il proprio controllo, dispose, il 6 maggio del 1598, la devoluzione delle Fiandre alla figlia prediletta Isabella Clara Eugenia d'Asburgo e al di lei marito Alberto d'Austria.\nRapporti con l'Inghilterra.\nMaria I d'Inghilterra.\nDopo la morte della sua prima moglie, Maria Emanuela d'Aviz, Filippo, su consiglio del padre, decise di risposarsi con la trentasettenne Maria I d'Inghilterra. Il matrimonio fu celebrato il 25 luglio del 1554 nella cattedrale di Winchester e il fatto che avvenne appena due giorni dopo il loro primo incontro fece pensare sin dall'inizio a un matrimonio dinastico. Le nozze non incontrarono il favore popolare n\u00e9 quello della Camera dei Comuni, la quale, di concerto con il Lord Cancelliere Gardiner, tent\u00f2 di dissuadere la regina per farle sposare un inglese, ma senza esito e, in ogni caso, impose delle restrizioni.\nInfatti, secondo i termini della legge per il matrimonio, il parlamento impose che tutti i documenti ufficiali fossero datati e sottoscritti con i nomi dei coniugi, che sulle monete vi fossero i ritratti della coppia e, soprattutto, che l'Inghilterra non fosse obbligata a conferire appoggio militare alla Spagna. Inoltre, il Privy Council stabil\u00ec che nei documenti Filippo, pur godendo del titolo di re, avrebbe dovuto aiutare nell'amministrazione dei regni e domini di Sua Grazia (la Regina), riducendo cos\u00ec il rango di Filippo a quello di re consorte. In cambio, Filippo avrebbe potuto godere, fino alla morte della moglie, di tutti i titoli e gli onori concessi alla corona.\nInfine, poich\u00e9 Filippo non conosceva l'inglese, si stabil\u00ec che tutti gli atti pubblici sarebbero stati tradotti anche in latino o spagnolo. Sebbene poi i coniugi regnassero congiuntamente, come dimostra il sigillo regio e la coniazione, sia in Inghilterra quanto in Irlanda furono disposti degli atti che negavano a Filippo ogni autorit\u00e0 in caso di tradimento. Nel 1555 papa Paolo IV, mediante l'emissione di una bolla pontificia, riconobbe Filippo e Maria come legittimi re e regina d'Irlanda, superando un contrasto che derivava dal fatto che tale titolo era stato creato dopo la scomunica di Enrico VIII. Non ebbero per\u00f2 figli e alla morte di Maria nel 1558 Filippo perse i suoi diritti al trono inglese senza essere riuscito peraltro a restaurare il cattolicesimo e con lo smacco della perdita di Calais, conquistata dalla Francia nel 1555.\nElisabetta I d'Inghilterra.\nAlla morte di Maria, il trono pass\u00f2 a Elisabetta I, figlia di Enrico VIII e di Anna Bolena, e Filippo, non avendo intenzione alcuna di rinunciare all'Inghilterra, si propose a Elisabetta la quale, tuttavia, non rispose. Al di l\u00e0 di questo, Filippo II mantenne la pace con l'Inghilterra e, allo scopo di mantenere gli equilibri europei, si adoper\u00f2 affinch\u00e9 non venisse scomunicata dal papa, ma ben presto i rapporti peggiorarono. Infatti, col tempo, Elisabetta prese ad appoggiare in modo sempre pi\u00f9 massiccio i ribelli dei Paesi Bassi e incominci\u00f2 una vera e propria guerra di corsa nelle Americhe allo scopo di saccheggiare i galeoni spagnoli. Nel 1585 Elisabetta firm\u00f2, in risposta all'appoggio della Spagna alla Lega cattolica, il Trattato di Nonsuch, con il quale i rifornimenti ai ribelli olandesi non solo sarebbero aumentati, con la promessa dell'invio di un contingente militare, ma divennero anche pubblici.\nNel 1587 la condanna a morte di Maria Stuarda, regina di Scozia, fece fallire la speranza di porre sul trono d'Inghilterra un sovrano cattolico e cos\u00ec Filippo incominci\u00f2 a convergere verso l'opzione di un'azione militare diretta. L'anno seguente fu equipaggiata l'Invincibile Armata, una flotta che contava 145 navi tra cui 20 galeoni, che avrebbe dovuto fungere da forza di copertura per permettere lo sbarco sul suolo inglese di oltre 20\u00a0000 veterani dell'Armata delle Fiandre al comando di Alessandro Farnese. La spedizione fu, tuttavia, un completo fallimento per via di una completa inefficienza di comunicazioni: la flotta inglese vinse di misura quella spagnola presso Gravelines, il Farnese non riusc\u00ec a giungere in tempo ai porti fiamminghi per l'imbarco e il resto dell'Armada fu distrutto dalle violente tempeste che dovette affrontare nel viaggio di ritorno. Nel 1596 e nel 1597 Filippo II ritent\u00f2 l'impresa con altre tre flotte, ma in entrambi i casi non ebbe successo.\nLa sconfitta dell'Armada spagnola, in ogni caso, diede un grande appoggio morale alla causa protestante in tutta Europa, poich\u00e9 molti interpretarono le tempeste che flagellarono l'armata come un segno della volont\u00e0 di Dio, mentre l'ammiraglio spagnolo, il duca di Medina Sidonia, tent\u00f2 di discolparsi affermando che la sua flotta era stata inviata a combattere gli inglesi e non gli eventi avversi. Tuttavia, lo stesso Filippo fu turbato dall'esito dello scontro e dagli effetti sul morale degli avversari, fino a osservare in privato che era empiet\u00e0 e bestemmia pretendere di conoscere la volont\u00e0 di Dio. In ogni caso, dispose pensioni e compensazioni per le famiglie dei caduti dell'Invicibile Armada e istitu\u00ec l'imposta dei \"millones\" per armare una nuova marina, tentando di curare i rifornimenti e le reti di intelligence.\nMorte.\nNegli ultimi anni Filippo II soffr\u00ec un lento e costante deterioramento delle sue condizioni di salute a causa di un cancro che lo port\u00f2 alla morte il 13 settembre del 1598, dopo 52 giorni di agonia in cui soffr\u00ec una costante febbre, idropisia e gotta. Gli succedette il figlio ultimogenito, Filippo, con il nome di Filippo III.\nI Medici celebrarono a Firenze in San Lorenzo il suo funerale in effigie il 10 novembre; Donato dell'Antella soprintendeva alla cerimonia, Vincenzo Pitti scrisse il testo e Ludovico Cardi, detto Cigoli, probabilmente si occup\u00f2 della scenografia. Si tratt\u00f2 di una cerimonia spettacolare per la quale vennero realizzate, dagli accademici fiorentini, ventiquattro tele a monocromo rappresentanti le gesta del re, accompagnate da ricche stoffe nere e oro, emblemi del re, musiche ricercate ed effetti luministici.\nGiudizio storico.\nSotto Filippo II la Spagna raggiunse l'apice della sua potenza, ma, nonostante l'enorme fiume di ricchezze proveniente dall'immenso impero coloniale, non fu in grado di sopprimere il protestantesimo, di reprimere la ribellione olandese o di restaurare il cattolicesimo in Inghilterra. Tale politica estera fu certamente ispirata da un forte zelo religioso che lo portava a considerare la difesa dell'ortodossia cattolica come uno dei suoi principali obiettivi, secondo il principio del \"cuius regio, eius religio\". Per tale motivo adott\u00f2 un approccio estremamente rigido nei confronti dei ribelli, da lui assimilati ai turchi ottomani, riuscendo peraltro a impedire la diffusione del protestantesimo nei suoi domini in Italia e Spagna e a restaurarlo nelle Fiandre meridionali, l'odierno Belgio.\nAltrettanto importante fu la sua lotta senza quartiere per la difesa del Mediterraneo dal dominio turco, di cui la battaglia di Lepanto del 1571 fu il pi\u00f9 fulgido esempio insieme agli aiuti da lui forniti sei anni prima ai maltesi nel grande assedio di Malta. In politica interna cerc\u00f2 con ogni mezzo di garantire attraverso la fede l'unit\u00e0 del suo vasto impero e a tale scopo intensific\u00f2 l'operato dell'Inquisizione spagnola, proib\u00ec agli studenti lo studio in paesi stranieri o tramite libri vietati dalla censura, fece incarcerare per 17 anni l'arcivescovo di Toledo Bartolom\u00e9 Carranza per la pubblicazione di alcuni suoi scritti giudicati dal re come eccessivamente vicini all'eresia.\nEppure, nonostante la rigida atmosfera religiosa, durante il suo regno fiorirono le arti e la letteratura, di cui la Scuola di Salamanca fu il pi\u00f9 fulgido esempio; Mart\u00edn Azpilicueta, onorato a Roma da diversi papi, pubblic\u00f2 il suo \"Manuale sive Enchiridion Confessariorum et Poenitentium\" (Roma, 1568), un lungo testo classico nelle scuole e nella pratica ecclesiastica; Francisco Su\u00e1rez, egregio filosofo e teologo, generalmente considerato come il pi\u00f9 grande esponente della scolastica dopo Tommaso d'Aquino, pot\u00e9 organizzare non solo in Spagna ma anche a Roma una serie di conferenze e ottenne l'onore della partecipazione del papa Gregorio XIII alla prima di queste. Nel 1588 Luis de Molina pubblic\u00f2 il suo \"De liberi arbitrii cum gratiae Donis, divina praescientia, praedestinatione et reprobatione concordia\", in cui tent\u00f2 una presunta conciliazione alternativa tra la onniscienza di Dio con il libero arbitrio umano in una dottrina che poi diverr\u00e0 nota come \"Molinismo\".\nFilippo II fu il pi\u00f9 potente monarca europeo in un'epoca di conflitti e guerre religiose, l'unico dotato di risorse tali da poter mantenere un notevole esercito professionale e, anche alla luce di ci\u00f2, la sua figura \u00e8 divenuta un controverso argomento storico. Infatti, come fanno notare alcuni studiosi, anche prima della sua morte i suoi sostenitori avevano cominciato a tessere un'immagine del re gentiluomo, ricco di virt\u00f9 e animato da una sincera piet\u00e0 cristiana, quanto i nemici lo avevano dipinto come un mostro fanatico e dispotico.\nTale immagine nei secoli si svilupp\u00f2 ulteriormente fino a creare una vera e propria dicotomia tra la Leggenda Nera e la Leggenda Bianca spagnola, di cui lo stesso Filippo fu in parte responsabile, poich\u00e9 viet\u00f2 ogni racconto biografico e comand\u00f2 alla sua morte di bruciare la sua corrispondenza, impedendo qualunque investigazione nella sua vita privata. Inoltre il re rifiut\u00f2 di difendersi dalle accuse lanciate dal suo segretario infedele Antonio P\u00e9rez, il quale pubblic\u00f2 e fece diffondere una serie di calunnie sulla figura del suo antico padrone di cui solo recentemente si \u00e8 potuto affermare la tendenziosit\u00e0, in particolar modo sull'assassino di Escobedo.\nIn questo modo, l'immagine popolare del re, che sopravvive tuttora, fu creata alla vigilia della sua morte in un momento in cui, essendo la Spagna un pilastro della Controriforma, molti principi e leader religiosi europei ne erano i nemici, influenzando non poco il giudizio postumo sul monarca. Infatti, generalmente, la societ\u00e0 anglo-americana, principale avversaria del re, mantenne un'opinione estremamente negativa sul conto di Filippo II, di cui l'opera di James Johnnot \"Ten Great Events in History\" (1887) fu un esempio per la descrizione del sovrano come \"vano, bigotto, ambizioso (...), senza scrupoli nella ricerca dei mezzi\" e che \"vietando la libert\u00e0 di pensiero, pose fine al progresso intellettuale del suo paese\".\nTuttavia, altri storici tesero a classificare quest'analisi come parte della leggenda nera e, pi\u00f9 di recente, la sua opera \u00e8 stata in parte rivalutata, come dimostra il ritratto del re nel film \"Elisabetta d'Inghilterra\" del 1937 che, pur con molte ombre, sottolinea il suo carattere di sovrano zelante, intelligente, religioso, con una preoccupazione sempre fissa per il suo paese, ma privo di qualunque altro interesse verso gli altri contendenti, aspetto sottolineato dal fatto che Filippo II non aveva alcuna conoscenza dell'inglese sebbene fosse stato re consorte d'Inghilterra con Maria Tudor.\nLa sua figura fu considerata assai negativamente anche in paesi cattolici quali la Francia o l'Italia per via della paura e l'invidia per i successi o per il dominio spagnolo, nonostante gli sforzi di molti storici per separare la leggenda dalla realt\u00e0: Martin Hume, nel suo \"Philip II of Spain\" (Londra, 1897) tent\u00f2 di separare i pregiudizi, ormai radicati nel patrimonio culturale europeo, dalla realt\u00e0 e sulla sua scia si pose Carl Bratli con l'opera \"Filip of Spanien\" (Koebenhaven, 1909); altri, invece, come Ludwig Pfandl, \"Felipe II. Bosquejo de una vida y un tiempo\" (Monaco di Baviera, 1938), mantennero un giudizio estremamente negativo sulla personalit\u00e0 del re, sottolineando i danni della sua politica estera ed economica.\nAl contrario, gli storici di lingua spagnola tendono generalmente a considerare maggiormente i suoi successi militari, sottacendo l'indifferenza (o il supporto) verso il fanatismo cattolico o enfatizzando i successi in campo culturale e l'effimero sviluppo commerciale del regno. Tale aspetto viene considerato in alcune opere recenti, tra cui, in particolare, \"Espa\u00f1a y los espa\u00f1oles en la Edad Moderna\" (Salamanca, 1979), il cui autore, Fern\u00e1ndez \u00c1lvarez, \u00e8 sostenitore della tesi per cui la figura del sovrano venne interpretata in chiave patriottica nel corso del regime franchista, tra gli anni quaranta e cinquanta del secolo XX, dando luogo alla cosiddetta Leggenda Bianca.\nPiuttosto duri furono molti storici italiani e M. Van Durme, che descrisse il sovrano come fanatico, dispotico, un criminale mostro imperialista, minimizzando le vittorie militari di San Quintino e di Lepanto e sopravvalutando la sconfitta dell'Invincibile Armada, seguendo una scia diffusa tra gli storici inglesi e fortemente criticata da quelli spagnoli. Tra gli altri, Cabrera de C\u00f3rdoba sottoline\u00f2 quanto la maggior parte delle perdite dell'Invincibile Armada fosse derivata dalle tempeste e non dallo scontro con la flotta inglese e che, in ogni caso, il fallimento non port\u00f2 cambiamenti nei rapporti di forza tra i vari stati europei. Inoltre, come giustamente fa notare Martin Hume nel suo gi\u00e0 citato \"Philip II of Spain\", se si volesse compiere una valutazione oggettiva del regno di Filippo II sarebbe necessario analizzare anche l'operato dei suoi principali oppositori, Elisabetta I d'Inghilterra e Guglielmo I di Nassau, considerati come veri e propri padri fondatori dei rispettivi paesi, diminuendo cos\u00ec la loro importanza nella storia.\nAlla luce di tutto ci\u00f2 sarebbe difficile caratterizzare il regno di Filippo II come una serie di fallimenti: concluse vittoriosamente il lungo periodo delle guerre d'Italia, respingendo le ambizioni francesi dei Valois, fu colonizzato l'arcipelago delle Filippine, cos\u00ec rinominato in suo onore dall'esploratore Ruy L\u00f3pez de Villalobos, e consolid\u00f2 l'impero coloniale, cui aggiunse anche i territori portoghesi. Infine, increment\u00f2 l'importazione di risorse minerarie dalle colonie, riusc\u00ec con successo a impedire la secessione dell'Aragona durante la crisi del 1591-92 e blocc\u00f2 sul mare l'avanzata ottomana; i suoi sforzi contribuirono, al di l\u00e0 degli scacchi in Inghilterra e nei Paesi Bassi, al successo della Controriforma cattolica nel controllo della marea religiosa del protestantesimo in Europa.\nDiscendenza.\nFilippo si spos\u00f2 per ben quattro volte e per quattro volte divenne vedovo; pur avendo avuto numerosi figli, solo pochi di essi giunsero all'et\u00e0 adulta.\nLa prima volta Filippo si spos\u00f2 a sedici anni con sua cugina, l'infanta Maria Emanuela d'Aviz, figlia dello zio materno, il re Giovanni III del Portogallo e della zia Caterina d'Asburgo. Dal matrimonio nacque un solo figlio, a seguito del cui parto la regina mor\u00ec:\nNel 1554 Filippo si rispos\u00f2 con una sua seconda cugina, la regina Maria I d'Inghilterra: fu un matrimonio politico, a seguito del quale divenne \"jure uxoris\" re d'Inghilterra. Il matrimonio non diede figli, anche se Maria credette di essere incinta in almeno due occasioni; con ogni probabilit\u00e0, si trattava di gravidanze isteriche. Maria mor\u00ec, probabilmente di cancro alle ovaie, dopo quattro anni di matrimonio.\nNel 1559 Filippo si rispos\u00f2 con la principessa Elisabetta di Valois, figlia maggiore del re Enrico II di Francia e di Caterina de' Medici; Elisabetta mor\u00ec nel 1568 a seguito di un aborto spontaneo. Dal matrimonio nacquero cinque figlie:\nInfine, Filippo spos\u00f2 la nipote, l'arciduchessa Anna d'Austria, da cui ebbe:\nPer quanto fosse stato un matrimonio conviviale e soddisfacente sia per Filippo sia per Anna, quest'ultimo segn\u00f2 l'inizio dei matrimoni endogamici che portarono alla fine della casa d'Austria con Carlo II per via dell'eccessiva consanguineit\u00e0,sebbene fosse prassi comune anche nella dinastia precedente e nella casata di Portogallo, con cui essa era maggiormente imparentata."}
{"id": "113781", "revid": "2033069", "url": "https://it.wikipedia.org/wiki?curid=113781", "title": "Firefly (serie televisiva)", "text": "Firefly \u00e8 una serie televisiva western-fantascientifica, andata la prima volta in onda in USA e Canada nel 2002. La serie \u00e8 stata chiusa dopo il quattordicesimo episodio.\n\"Firefly\" ripropone il tema della migrazione dalla Terra per sovrappopolazione e la colonizzazione di lontani mondi. La migrazione \u00e8 avvenuta su un doppio binario, con un netto divario sociale tra poveri e ricchi; questi ultimi abitano le tecnologiche megalopoli spesso immaginate in un futuro prossimo. I poveri invece sono relegati su brulle lune a malapena terraformate e, armati di poco e nulla, hanno ricostruito una societ\u00e0 in tutto e per tutto simile al vecchio West. In entrambe le realt\u00e0 sociali inoltre, esiste una profonda influenza culturale orientale: i personaggi, infatti, parlano in inglese, ma leggono e scrivono con gli ideogrammi cinesi.\nLa serie \u00e8 stata ideata da Joss Whedon, autore precedentemente conosciuto al grande pubblico per le serie \"Buffy l'ammazzavampiri\" e \"Angel\". Whedon \u00e8 inoltre produttore esecutivo insieme a Tim Minear.\nIn Italia \u00e8 giunta solo dopo l'uscita del film \"Serenity\", che ne costituisce la conclusione. La trasmissione degli episodi \u00e8 cominciata il 17 febbraio 2006, sul canale satellitare a pagamento \"Jimmy\". Nel doppiaggio italiano sono stati inoltre rimossi i neologismi introdotti come imprecazioni nella versione originale, e sono sparite anche le imprecazioni in cinese che talvolta facevano da intercalare nei dialoghi in inglese.\nTrama.\nQuando l\"'Alleanza\" vince la guerra civile per il controllo totale del sistema stellare in cui si svolge la storia, il sergente Malcom Raynolds (Nathan Fillion), che aveva combattuto contro l'unificazione dei pianeti, e la sua compagna d'armi Zoe Washburne (Gina Torres) iniziano una vita come commercianti/contrabbandieri con la nave da trasporto di classe Firefly battezzata Serenity (titolo dell'episodio pilota), con l'obiettivo di integrarsi il meno possibile nella societ\u00e0 imposta dai nuovi governanti.\nL'equipaggio della nave \u00e8 formato da Malcolm Raynolds (capitano) e da Zoe Washburne (primo ufficiale), dal meccanico Kaylee Frye (Jewel Staite), una ragazza solare che tratta la nave come se fosse una persona, il pilota Hoban \"Wash\" Washburne (Alan Tudyk), marito di Zoe, il mercenario Jayne Cobb (Adam Baldwin), addetto in generale alla sicurezza, e Inara Serra (Morena Baccarin), un'accompagnatrice (prostituta d'alto bordo) che vive e lavora in affitto in uno degli shuttle d'appoggio della Serenity. Il lavoro di Inara, nella societ\u00e0 rappresentata dal telefilm, \u00e8 molto rispettato e richiama il ruolo delle prostitute sacre dell'antichit\u00e0: esiste un albo professionale, a cui Inara \u00e8 regolarmente registrata, ed \u00e8 questo il motivo per cui il capitano Raynolds la tiene a bordo, sebbene lui a sua volta non sia altrettanto rispettoso di quel lavoro.\nPer racimolare i soldi per i rifornimenti l'equipaggio della \"Serenity\" deve accettare per lo pi\u00f9 lavori illegali, come furti e contrabbando, ma talvolta sono accolti a bordo dei passeggeri, ovviamente a pagamento. Atterrati sul pianeta Persephone, accettano a bordo il pastore Book (Ron Glass) e Simon Tam (Sean Maher), un giovane medico che trasporta un misterioso carico che si riveler\u00e0 essere un contenitore criogenico in cui \u00e8 ibernata sua sorella River Tam (Summer Glau). La ragazza possiede una mente superiore e per questo motivo un dipartimento segreto dell'Alleanza ha eseguito orribili esperimenti sul suo cervello. Simon Tam \u00e8 riuscito a salvarla, ma ora \u00e8 ricercato e deve scoprire di preciso cosa le \u00e8 stato fatto per poter avere speranze di guarirla. I due giovani fuggiaschi sono dunque accolti nell'equipaggio della Serenity, a condizione che Simon faccia da medico di bordo. Da qui iniziano le avventure di Firefly, tra furti, contrabbandi, fughe dagli incrociatori dell'Alleanza e dai terribili \"Reavers\", esseri umani impazziti per cause sconosciute, che commettono atroci atti di pirateria e di cannibalismo.\nOpere derivate.\nDalla serie televisiva sono stati tratti un film intitolato \"Serenity\" (2005) e un gioco di ruolo, anch'esso chiamato \"Serenity\". Il film ha ricevuto una buona accoglienza tanto che nel 2007 in Gran Bretagna un sondaggio tra il pubblico della rivista \"SFX\" lo ha eletto miglior film di fantascienza di sempre."}
{"id": "113782", "revid": "8897", "url": "https://it.wikipedia.org/wiki?curid=113782", "title": "Juan Carlos di Spagna", "text": ""}
{"id": "113787", "revid": "125605064", "url": "https://it.wikipedia.org/wiki?curid=113787", "title": "Sindaci di Palermo", "text": "Di seguito l'elenco cronologico dei sindaci di Palermo e delle altre figure apicali equivalenti che si sono succedute nel corso della storia."}
{"id": "113796", "revid": "125754891", "url": "https://it.wikipedia.org/wiki?curid=113796", "title": "Ruggero I di Sicilia", "text": "Biografia.\nRuggero (in francese \"Roger de Hauteville\", in latino \"Rogerius de Altavilla\") nacque in Normandia, probabilmente nel villaggio di Hauteville-la-Guichard, come ultimogenito (legittimo) di Tancredi d'Hauteville, signore del villaggio omonimo e di Frisenda, sua seconda moglie, probabile figlia del primo Duca Normanno e Conte di Rouen, Riccardo I di Normandia, detto Riccardo senza paura.\nL'ascesa dei Normanni.\nRuggero giunse in Italia nel 1057 attraverso la \"Via Francigena\" per unirsi al fratello Roberto per il quale, alla morte del loro fratellastro Umfredo d'Altavilla, si erano aperti spiragli di predominio.\nI due furono insieme nella conquista dei territori di Puglia e Calabria non ancora sottomessi. Ruggero fu inizialmente vassallo del fratello Roberto, duca di Puglia e di Calabria, come conte di Calabria, e stabil\u00ec la propria corte a Mileto, in Calabria. Proprio a Mileto, nel Natale del 1061, spos\u00f2 la normanna Giuditta d'Evreux, figlia del conte Guglielmo d'\u00c9vreux e di Hadvise G\u00e9r\u00e9.\nAncora in Calabria i fratelli Roberto e Ruggero si lanciarono alla conquista di Reggio, caduta dopo un lungo e difficoltoso assedio, al quale segu\u00ec la presa di Scilla, una cittadella fortificata in cui avevano trovato rifugio le guarnigioni reggine. A questo punto la strada verso la Sicilia era ormai spianata. Dalle roccaforti della Calabria, infatti i due pianificarono la conquista della Sicilia, allora in mano ai musulmani.\nLa conquista della Sicilia.\nRoberto e Ruggero trovarono il pretesto per l'invasione nella richiesta d'aiuto da parte dell'emiro di Catania Ibn al-Thumna allora in lotta con suo cognato Ibn al-\u1e24aww\u0101s emiro di Kerkent o Gergent. Cos\u00ec, nel febbraio del 1061, Ruggero sbarc\u00f2 a Messina e da l\u00ec i Normanni avanzarono quasi indisturbati sino a Castrogiovanni (oggi Enna) e Kerkent (poi Girgenti ed oggi Agrigento), riuscendo ad occupare stabilmente la parte orientale dell'isola che maggiormente era rimasta legata alla cristianit\u00e0.\nUna discordia tra Ruggero e Roberto costrinse il primo a condursi in Puglia e ad abbandonare la Sicilia, ma dovette presto ritornare per difendere gli abitanti di Troina minacciati dai saraceni. Ruggero giunse con la contessa ben accolto da quei cittadini, in gran parte greci. Ma mentre era impegnato nell'assedio di Nicosia, quei Greci, sperando in un'agevole vittoria, provarono a sopraffare i pochi Normanni rimasti con la contessa. Il conte ritorn\u00f2 e trov\u00f2 i ribelli ben fortificati nella parte di citt\u00e0 di cui erano padroni: anzi, Ruggero si trov\u00f2 assediato da ogni parte, poich\u00e9 ai Greci si erano congiunti i Saraceni. Ma i cronisti narrano che i Saraceni, per resistere al freddo, facevano abuso di vino: cos\u00ec intirizziti e ubriachi, furono sorpresi dal conte Ruggero, che di notte li assalt\u00f2 e occup\u00f2 il campo nemico.\nNel 1063 Ruggero riport\u00f2 un'altra celebre vittoria sopra i musulmani nelle vicinanze di Cerami. Il racconto fattone da Goffredo Malaterra sembra veramente esagerato; poich\u00e9 egli afferma che Serlone, nipote del conte, con trentasei guerrieri fug\u00f2 ben trentamila saraceni, ai quali poi Ruggero, che con altri cento suoi sopraggiunse, diede tale rotta, che ne uccise quindicimila. Forse i Normanni furono debitori di tanta vittoria a quelle schiere di cristiani che desideravano la vittoria dei Normanni sugli Arabi. Si disse, a battaglia finita, che San Michele Arcangelo, risplendente di luce, aveva galoppato innanzi ai cristiani per guidarli alla vittoria (ancora oggi si tramanda la tradizione con opulenti festeggiamenti, penultimo sabato di maggio, nella cittadina di Cerami).\nCon l'aiuto di Roberto, messi insieme cinquecento cavalieri, Ruggero si rec\u00f2 ad assediare Palermo; ma, passati invano tre mesi, fu costretto a levare il campo. Ciononostante il suo dominio andava crescendo: giunto a Misilmeri con buon numero di guerrieri, vinse l'esercito saraceno, assai pi\u00f9 numeroso del suo (1068).\nMa quando finalmente nell'anno 1070 coi soccorsi di Ruggero la citt\u00e0 di Bari, ultimo baluardo dell'autorit\u00e0 bizantina in Italia, venne in potere del duca Roberto, allora le forze unite dei due fratelli si volsero alla conquista delle principali citt\u00e0 di Sicilia. Roberto nomin\u00f2 cos\u00ec nel 1071 Ruggero \"Gran Conte di Sicilia\" e tenne per s\u00e9 Messina e il Val Demone.\nQuell'anno i due principi normanni assediarono Palermo: il conte si pose a campo dalla parte di occidente, il duca da quella di oriente dove sorgeva la citt\u00e0 nuova: la loro armata teneva chiuso l'ingresso al porto, ma i saraceni resistettero cinque mesi. Poi, con uno stratagemma, il Guiscardo riusc\u00ec ad aprire una delle porte al fratello, e i saraceni, dopo aver tutto il giorno valorosamente combattuto, la sera furono costretti a ritirarsi nella citt\u00e0 vecchia, e il giorno seguente si arresero. I due fratelli occuparono Palermo il 10 gennaio 1072.\nRuggero quindi si dedic\u00f2 alla definitiva conquista dell'isola: espugn\u00f2 Taormina con molti castelli di Val Demone, Castronovo, Jato, Cinisi e Trapani. Mancavano solo Siracusa, Girgenti, Castrogiovanni, Butera e Noto.\nAlla morte del duca Roberto (1085), Ruggero pass\u00f2 in Puglia a ricomporre le contese nate tra i figli del Guiscardo, Ruggero e Boemondo; ne ebbe in ricompensa quella met\u00e0 di Calabria che Roberto aveva mantenuto in suo possesso.\nTornato in Sicilia dovette domare la potenza di Benavert, signore di Siracusa e di Noto. Sul finire del maggio 1086 Ruggero e Giordano, suo figlio, si avvicinarono con l'esercito a Siracusa. Nel silenzio della notte si spinsero contro la flotta saracena. Ruggero dimostr\u00f2 audacia e valore saltando nella galera di Benavert, il quale, preso dallo spavento, volle saltare nella vicina nave; ma, impedito dalla pesante armatura e dalla ferita, cadde in mare e vi affog\u00f2. La morte del capo sparse lo scompiglio fra i saraceni, che fuggirono spaventati. L'assedio di Siracusa dur\u00f2 sino al mese di ottobre: poi, i saraceni, costretti dalla fame, si arresero.\nAlla caduta di Siracusa venne dietro nel seguente anno 1087 quella di Girgenti, di cui era signore Kamut, che aveva pure sotto il suo comando Castrogiovanni. Poi Butera fu assediata da Ruggero nell'aprile del 1089, quando gli venne annunziato l'arrivo in Troina del pontefice Urbano II. Affidato ai suoi l'assedio, il conte corse a Troina. Ruggero us\u00f2 verso il Sommo pontefice i segni del pi\u00f9 profondo rispetto; lo ricolm\u00f2 di preziosi doni; poi torn\u00f2 all'assedio di Butera, che gli si arrese (1090).\nRecatosi in Mileto per celebrarvi le nozze con Adelaide di Monferrato, ricevette alcuni ambasciatori saraceni di Noto che gli chiedevano la pace. Cos\u00ec dopo trent'anni Ruggero pot\u00e9 dirsi padrone di tutta quanta l'isola (1091).\nLe ultime vicende.\nRuggero volle poi anche dedicarsi alla conquista dell'isola di Malta, da dove i Saraceni avrebbero potuto con le loro incursioni preoccupare i Normanni. Ruggero part\u00ec nel luglio 1091. Giunto, immediatamente ingaggi\u00f2 battaglia e cinse d'assedio la citt\u00e0. I Saraceni e il loro capo chiesero la pace e l'ottennero a condizione di mettere in libert\u00e0 tutti gli schiavi cristiani; di pagare una grossa somma di denaro e in avvenire un tributo annuo; di far giuramento che avrebbero aiutato il conte quando e come lo avesse richiesto. In quello stesso periodo, il Conte conobbe, per puro caso, nelle montagne delle attuali Serre Calabresi, nei pressi dell'attuale Serra San Bruno, il monaco certosino Bruno di Colonia, fondatore del suddetto ordine monastico. Il conte concesse a Brunone il terreno necessario a costruire un eremo (l'attuale Certosa di Serra San Bruno) per contemplare in preghiera e nel silenzio del suddetto eremo.In una notte, Brunone, apparve in sogno al Conte, svelando una congiura contro di lui da parte di uno dei suoi sudditi. Da quel momento in poi, Ruggero divenne grande amico di Bruno.\nDopo la spedizione di Malta, il conte fu invitato dal duca di Puglia suo nipote a prestargli soccorso per sottomettere gli abitanti di Cosenza, che si erano ribellati. Ruggero dom\u00f2 l'insurrezione e il duca diede ai cosentini il perdono della ribellione, allo zio per gratitudine la met\u00e0 della citt\u00e0 di Palermo che il guiscardo aveva tenuto per s\u00e9.\nIl conte Ruggero all'et\u00e0 di settant'anni, nel luglio del 1101, mor\u00ec a Mileto assistito da Bruno di Colonia. Una pur inveterata tradizione locale indica che sarebbe stato sepolto nell'abbazia della SS. Trinit\u00e0 di Mileto; ma tale tradizione \u00e8 meramente orale e del tutto priva di Fonti documentarie. Uno dei punti della predetta tradizione era motivata da una ragione molto forte: l'assetto giuridico ecclesiastico-civile della menzionata Abbazia poggiava su una specificit\u00e0 che \u00e8 opportuno menzionare:l'Abbazia di Mileto per antichissimi dispositivi pontifici (sec. XI) era dichiarata \"Nullius\", ossia non dipendente dall'ordinario (vescovo) locale (di Mileto). Tanto produsse una fiera lotta veramente plurisecolare fra i due contendenti: il clero abbaziale e quello capitolare. Da ci\u00f2 tra abati e vescovi. Tesi del clero abbaziale fu che detta Abbazia sia stata eretta sin dalle fondamenta e magnificamente dotata, dallo stesso Ruggero I.In opposizione i vescovi hanno sempre negato e combattuto tale fondazione, ove e se attribuita al normanno Roger d'Hauteville. Il supremo potere pontificio produsse al fine dispositivi sentenziativi nel 1717. Letteralmente annullando ogni qualifica giuridica di Abbazia, da ci\u00f2 quindi dirimendo, e anche ed in specie in ossequio ai dettami tridentini assegn\u00f2 tale istituto ecclesiastico gi\u00e0 e per secoli potente e gloriosa Abbazia di Mileto alla sede episcopale di Mileto. In tutto assoggettandola al locale Ordinario.\nLa politica.\nRuggero si circond\u00f2 di fedeli cavalieri normanni, come Giosberto de Luci, Roberto Borrello, il fratello Guglielmo d'Altavilla, Rogerio de Stilo, ma anche di collaboratori greci come Nicola di Mesa e Giovanni di Troina.\nRuggero oltre che abile condottiero, fu infatti anche un fine diplomatico; appoggi\u00f2 il papato e cos\u00ec riusc\u00ec a farsi nominare \"Gran Conte di Sicilia\". Inoltre, riusc\u00ec a gettare le basi per un'organizzazione dello stato meno basata sui signori feudatari, ma su una classe di burocrati formati da funzionari pubblici non legati all'aristocrazia e dove comunque la sua figura era quella che deteneva il potere assoluto.\nCome sovrano cattolico fu fondatore di una serie di splendide cattedrali in Sicilia: a Troina, a Mazara del Vallo, a Patern\u00f2, a Modica, a Catania e a Messina fra tutte. A lui inoltre si devono le fondazioni\ndell'abbazia della SS. Trinit\u00e0 di Mileto (1081) e dell'abbazia nullius \"Santa Maria V.G. e i XII Apostoli\" di Bagnara Calabra (1085).\nInoltre, durante il suo governo ebbe inizio l'attuazione di una seria politica di ripopolamento in ampie zone dell'isola, complice il matrimonio con l'aleramica Adelasia del Vasto, con un copioso afflusso di genti provenienti dal Piemonte, allora chiamato \"Langobardia\", soprattutto dal Monferrato, e in misura minore con genti di origine franco-provenzale, bretone, normanna e inglese. Le popolazioni della parte settentrionale e centrale della Sicilia, dette \"Lombardi\", che oggi parlano il cosiddetto idioma gallo-italico della Sicilia, fra cui San Piero Patti, San Fratello, Novara di Sicilia, Randazzo, Aidone, Piazza Armerina, Caltagirone, Nicosia, tanto simile alla lingua piemontese e cos\u00ec diverso rispetto al siciliano, discendono da questi flussi migratori dall'Italia settentrionale e dalla Francia iniziati in epoca normanna. Ulteriori migrazioni furono provocate dalle repressioni attuate da Guglielmo il Malo contro queste citt\u00e0 ribelli e dal loro ripopolamento con genti provenienti sempre dalla \"Langobardia\".\nL'Apostolica Legazia di Sicilia.\nAll'epoca della conquista normanna, la maggior parte degli abitanti della Sicilia erano di religione musulmana o cristiano-bizantina, e inizialmente la politica degli Altavilla in Sicilia fu prevalentemente orientata a sostenere la tradizione greco-basiliana. Ruggero I infatti per garantire l'unit\u00e0 del suo stato affid\u00f2 alla chiesa bizantina il compito di rafforzare e sostenere nelle periferie il potere della dinastia: il rito bizantino infatti prevedeva la possibilit\u00e0 della subordinazione degli istituti ecclesiastici al sovrano, purch\u00e9 cristiano.\nNel 1098 papa Urbano II, per garantire la sopravvivenza di quelle comunit\u00e0 siciliane dove funzionari e clero, fedeli al patriarcato di Roma, cos\u00ec come la popolazione ivi insediata, seguivano il rito latino, in linea con la politica bizantina di Ruggero, concesse l'amministrazione delle diocesi filo-romane al conte normanno, nominandolo in una bolla \"legato pontificio\" e conferendogli l'ereditariet\u00e0 di tale titolo. Tale istituzione, detta \"Legazia di Sicilia\", tendeva a tutelare il \"patrimonium ecclesiae\" siciliano e l'unit\u00e0 delle chiese cattoliche fedeli alla diocesi di Roma e non subordinate al Patriarca di Costantinopoli. Per la prima volta la chiesa di Roma concedeva ad un sovrano laico molti privilegi amministrativi, fra i quali la possibilit\u00e0 di gestire le cariche episcopali, il patrimonio finanziario delle diocesi e l'istituzione di metropolie. Da allora le arcidiocesi della chiesa romana, in Sicilia, non si ponevano come soggetto giuridico indipendente, come nel resto d'Italia, ma, allineate con la politica bizantina, erano subordinate al potere laico degli Altavilla accentrato in Palermo.\nMatrimoni e discendenza.\nIl primogenito di Ruggero fu un figlio naturale di nome Giordano (1055c.-1092), che non sopravvisse al padre.\nNon \u00e8 certo se il suo secondo figlio maschio, Guglielmo, sia nato anch'egli fuori dai matrimoni oppure dalla sua prima o seconda moglie.\nC'\u00e8 poi Goffredo (... \u2013 1120), anch'egli forse figlio illegittimo, a cui venne concessa la contea di Ragusa.\nIn ogni caso era malato per cui non aveva possibilit\u00e0 di ereditare."}
{"id": "113804", "revid": "1251388", "url": "https://it.wikipedia.org/wiki?curid=113804", "title": "Muezzin", "text": "Nella liturgia islamica, il muezzin (pron. ; in turco \"m\u00fcezzin\", dall'arabo \u0645\u0624\u0630\u0646 \"mu\u02beadhdhin\") o muezzino, anticamente chiamato in Italia talacimanno, \u00e8 la persona incaricata di salmodiare cinque volte (tra notte e giorno) dal minareto il richiamo (\"adh\u0101n\") che serve a ricordare l'obbligo di effettuare validamente la preghiera islamica della \"\u1e63al\u0101t\".\nLa formula dell\"adh\u0101n\" \u00e8 nel sunnismo:\nL\"adh\u0101n\" per lo Sciismo \u00e8 invece differente, perch\u00e9 aggiunge - tra i punti 5 e 6 - anche la formula \"\u1e25ayya \u02bfal\u0101 khayr al-\u02bfamal\" (Ors\u00f9 all'opera migliore) e perch\u00e9 pronuncia due volte il punto 7 della formula precedentemente esposta.\nIl primo muezzin della storia islamica fu Bil\u0101l, un liberto abissino dalla voce stentorea, affrancato da Ab\u016b Bakr che lo strapp\u00f2 alle torture del suo padrone indispettito per la conversione del suo schiavo."}
{"id": "113809", "revid": "228587", "url": "https://it.wikipedia.org/wiki?curid=113809", "title": "Salat", "text": ""}
{"id": "113810", "revid": "599013", "url": "https://it.wikipedia.org/wiki?curid=113810", "title": "Riccardo Pittis", "text": "\u00c8 stato uno dei pi\u00f9 forti giocatori nel periodo dalla met\u00e0 degli anni 1980 fino ai primi anni 2000. Soprannominato \"Acciughino\" per la magrezza che lo contraddistingueva, soprattutto nel periodo milanese. Dal '93 ha indossato la maglia della Pallacanestro Treviso per 11 stagioni chiudendo la propria carriera nella citt\u00e0 veneta da lui scelta come luogo di residenza dopo il ritiro. A Treviso \u00e8 stato uno degli attori principali per la rifondazione della societ\u00e0 dopo l'abbandono della famiglia Benetton.\nInsieme a Paolo Vazzoler ha costituito il Consorzio Universo Treviso e contribuito alla rifondazione della societ\u00e0, che dopo un anno di Promozione Provinciale ha ottenuto una wild card per la partecipazione alla Divisione Nazionale B.\nDal 2012 \u00e8 diventato General Manager di Treviso Basket.\nDalla stagione 2005-06 \u00e8 commentatore televisivo per Sky Sport e a partire da marzo 2010 \u00e8 anche Team manager della Nazionale italiana di pallacanestro.\nCarriera.\nClub.\nAlto 2,03 m per 98 kg, Riccardo Pittis \u00e8 cresciuto nel vivaio dell'Olimpia Milano, squadra con cui ha esordito nella Serie A1 il 17 gennaio 1985, appena sedicenne, e per cui ha giocato fino al 1993. Lasciata Milano, \u00e8 entrato nelle file della Benetton Basket con cui ha giocato fino alla fine della sua carriera agonistica.\nSi \u00e8 ritirato dall'attivit\u00e0 agonistica alla fine del campionato 2003-04, a 35 anni, dopo 20 stagioni di serie A1, 708 presenze, 6.637 punti, 18.455 minuti giocati. Tra le sue statistiche, si segnala il record di tutti i tempi sulle palle recuperate, 1811.\nA circa trent'anni, a causa di problemi fisici al tendine della mano destra dovette, cosa insolita, da tiratore \"destro\" diventare \"mancino\" cambiando completamente tecnica adattandosi a tirare verso il canestro con la mano sinistra, i risultati furono ottimi.\nNazionale.\n\u00c8 stato convocato in Nazionale U-19 ai campionati mondiali di Bormio 1987, durante il quale ha guadagnato la medaglia di bronzo alle spalle della e degli .\nHa fatto parte della nazionale maggiore dal 1990 al 2003."}
{"id": "113811", "revid": "1305772", "url": "https://it.wikipedia.org/wiki?curid=113811", "title": "Giovanni da Procida", "text": "Biografia.\nMembro della famiglia nobiliare dei da Procida, signori dell'isola omonima dal XII al XIV secolo, era il terzo con questo nome (Giovanni III da Procida), figlio primogenito di Giovanni II da Procida e Clemenza Logoteta. Probabilmente la sua dimora pu\u00f2 essere individuata nel Palazzo Fruscione di Salerno. Fu tra i consiglieri di Federico II di Svevia, da cui si vide affidare l'educazione del giovane Manfredi.\nSi trov\u00f2 al fianco di Manfredi fino alla disfatta di Benevento del 1266 dopo la quale, costretto alla fuga, cominci\u00f2 a viaggiare tra le corti di tutta Europa al fine di dispiegare una grande opera diplomatica finalizzata al ritorno della dinastia sveva sui troni di Napoli e Sicilia e alla cacciata degli Angioini dalla penisola italiana. Ci\u00f2 lo fece divenire uno dei principali avversari di Carlo I d'Angi\u00f2 nei due decenni successivi.\nFu particolarmente attivo a Roma, a Costantinopoli e in Aragona, dove offr\u00ec per lungo tempo i suoi servigi al re Giacomo I d'Aragona e in seguito a suo figlio Pietro III d'Aragona che, avendo sposato Costanza di Hohenstaufen, era tra l'altro anche genero di Manfredi. Fu quindi tra i principali organizzatori e animatori dei Vespri Siciliani e della guerra che ne segu\u00ec, cos\u00ec come fautore dell'intervento di Pietro d'Aragona in Sicilia. Il 2 febbraio 1283 fu nominato \"Gran Cancelliere di Sicilia\", pur continuando, nonostante l'et\u00e0, la sua frenetica attivit\u00e0 diplomatica tra le diverse corti d'Europa.\nFu in un'ennesima missione diplomatica che Giovanni da Procida mor\u00ec, a Roma, nel 1298, all'et\u00e0 di ottantotto anni.\nIl giudizio storico sulla sua figura, nei secoli successivi, fu spesso controverso: diversi storici, in particolare di parte guelfa, lo videro a lungo come un mero \"cospiratore contro l'autorit\u00e0 costituita\". Nonostante ci\u00f2, a partire dal XIX secolo la sua figura \u00e8 stata sempre pi\u00f9 riabilitata, figurando in tali giudizi come uno dei primi uomini politici e diplomatici nel senso \"moderno\" del termine.\nNel 1817 Giovanni Battista Niccolini gli dedic\u00f2 una sua tragedia, inizialmente censurata per il contenuto giudicato di propaganda risorgimentale. \u00c8 inoltre uno dei personaggi de \"I vespri siciliani\" (titolo originale: \"Les v\u00eapres siciliennes\"), grand op\u00e9ra in francese di Giuseppe Verdi (libretto di Eug\u00e8ne Scribe e Charles Duveyrier), la cui prima rappresentazione si ebbe all'Op\u00e9ra di Parigi il 13 giugno 1855. Giovanni da Procida canta nel registro di basso; la sua aria, con cui si apre il II atto dell'opera, \"O tu, Palermo\" \u00e8 stata cantata da tutti i pi\u00f9 grandi bassi."}
{"id": "113812", "revid": "120284947", "url": "https://it.wikipedia.org/wiki?curid=113812", "title": "Programmazione orientata agli aspetti", "text": "La programmazione orientata agli aspetti \u00e8 un paradigma di programmazione basato sulla creazione di entit\u00e0 software - denominate \"aspetti\" - che sovrintendono alle interazioni fra oggetti finalizzate ad eseguire un compito comune. Il vantaggio rispetto alla tradizionale Programmazione orientata agli oggetti consiste nel non dover implementare separatamente in ciascuna classe il codice necessario ad eseguire questo compito comune.\nUtilit\u00e0 della programmazione orientata agli aspetti.\n\u00c8 noto che ci sono varie ragioni per cui la Programmazione orientata agli oggetti (in inglese OOP - \"Object Oriented Programming\") \u00e8 cos\u00ec diffusa oggigiorno. Alcune delle pi\u00f9 importanti sono la semplicit\u00e0 dell'ingegnerizzazione del software tramite un design object-oriented, l'incremento nella manutenibilit\u00e0 del codice e le aumentate possibilit\u00e0 di riuso dello stesso.\nTuttavia, col passare degli anni ci si \u00e8 resi conto che il modello di sviluppo object-oriented non si adatta perfettamente alla modellazione di tutti i problemi che un sistema software deve risolvere.\nAd esempio, uno dei principi fondamentali dell'OOP \u00e8 la modellazione del programma come uno scambio di messaggi tra oggetti, i quali sono entit\u00e0 tra loro indipendenti. Tale principio garantisce sicuramente la modularit\u00e0 del sistema software sviluppato con un linguaggio object oriented, ma al tempo stesso rende difficile l'implementazione di alcune funzionalit\u00e0 che per loro natura sono comuni a pi\u00f9 oggetti (quali ad es. logging e sicurezza). Ci sono cio\u00e8 alcuni compiti del sistema informativo che non possono essere modellati come oggetti, semplicemente perch\u00e9 interessano l'applicazione nel suo insieme.\nPrendiamo ad esempio un'applicazione che deve effettuare il logging di alcune transazioni che richiedano l'interazione tra pi\u00f9 oggetti: ognuno degli oggetti coinvolti deve, nei propri metodi, contenere codice in grado di gestire il suddetto problema; si viene cos\u00ec a creare, nella stesura del codice, una ridondanza non necessaria. Inoltre gli oggetti modificati a tale scopo diventano pi\u00f9 complessi e quindi diminuisce la manutenibilit\u00e0 del programma.\nL\"'aspect oriented programming\" (AOP) \u00e8 nato con lo scopo di risolvere problemi di questo tipo. Gli aspetti modellano cio\u00e8 le problematiche trasversali agli oggetti stessi, ossia compiti (quali ad esempio l'accounting) che nell'OOP tradizionale sono difficilmente modellabili.\nIn sintesi.\nUn programma aspect-oriented \u00e8 costituito essenzialmente da due insiemi di costrutti: gli aspetti e gli oggetti.\nGli aspetti sono delle entit\u00e0 esterne agli oggetti che osservano il flusso del programma generato dalle interazioni tra oggetti, modificandolo quando opportuno. Se paragonassimo gli oggetti a degli attori, potremmo dire che gli aspetti sono degli spettatori, cio\u00e8 delle entit\u00e0 che osservano le azioni in corso nel programma senza esservi direttamente coinvolti, ma degli spettatori un po' particolari, visto che in determinate circostanze salgono sul palcoscenico e partecipano alla rappresentazione (l'esecuzione del programma, fuor di metafora). "}
{"id": "113813", "revid": "81252301", "url": "https://it.wikipedia.org/wiki?curid=113813", "title": "Et\u00e0 contemporanea", "text": ""}
{"id": "113815", "revid": "15756", "url": "https://it.wikipedia.org/wiki?curid=113815", "title": "AspectJ", "text": "AspectJ \u00e8 un'estensione di Java per aggiungere a Java stesso i cosiddetti \"aspetti\". AspectJ rappresenta lo strumento primario, in ambito Java, per avvalersi della programmazione orientata agli aspetti.\nStoria.\nL'estensione AspectJ venne sviluppata a partire della fine degli anni '90 presso il laboratorio Xerox PARC, dietro la guida di Gregor Kiczales, co-autore nel 1996 del primo paper che descrive la programmazione orientata agli aspetti. La prima release pubblica dell'estensione risale al 2001.\nConcetti base.\nJoin point e pointcut.\nUn concetto basilare di AspectJ \u00e8 quello di join point. Un join point pu\u00f2 essere intuitivamente definito come un certo istante nell'esecuzione del programma; ogni chiamata a un qualsiasi metodo di un oggetto qualunque potrebbe essere un join point, cos\u00ec come leggere il valore di una variabile, creare un oggetto o modificare il valore di una variabile.\nI \"pointcut\" invece descrivono le situazioni particolari che si vengono a creare durante l'esecuzione del programma. Un pointcut \u00e8 cio\u00e8 una sorta di variabile booleana il cui valore dipende da una certo insieme di join point, che in un dato momento dell'esecuzione del programma possono essere \"veri\" o \"falsi\".\n\u00c8 possibile definire un pointcut in maniera estremamente dettagliata; si pu\u00f2 ad esempio definire un pointcut che sia valido quando un qualsiasi metodo della classe A viene chiamato, o ancora, definire un pointcut che \u00e8 valido quando un metodo di un oggetto di classe A chiama il metodo xyz(int a, int b) di un oggetto di classe B, oppure un pointcut che sia valido quando viene eseguito il metodo B.exec(String s) tranne nel caso in cui il suddetto metodo venga chiamato da un membro della classe F. \u00c8 anche possibile definire un pointcut che sia valido quando uno qualunque di un certo insieme di metodi specificato dal programmatore viene chiamato.\nUn pointcut pu\u00f2 contenere informazioni sui join point che lo compongono, quali ad esempio gli argomenti del metodo chiamato (se il pointcut contiene un join point definito dalla chiamata di un metodo) o lo specifico oggetto cui era diretta la chiamata (sempre che il pointcut contenga un join point consistente nella chiamata di un metodo di un oggetto). Facendo riferimento alla metafora precedente, i pointcut definiscono quando gli spettatori salgono sul palcoscenico, ossia il momento in cui gli aspetti modificano il normale flusso del programma.\nAdvice.\nGli advice sono degli insiemi di istruzioni che vengono eseguite quando un certo pointcut diventa valido. \u00c8 importante notare che un advice pu\u00f2 contenere esso stesso la definizione del pointcut che lo attiva. Un advice nella sua esecuzione pu\u00f2 accedere ad eventuali informazioni sui join point che lo compongono che il pointcut pu\u00f2 fornirgli. Sempre con riferimento alla metafora del teatro, gli advice definiscono cosa fanno gli spettatori sul palcoscenico.\nAspect.\nLe unit\u00e0 elementari dell'OOP sono gli oggetti, raggruppati in classi; le unit\u00e0 fondamentali dell'AOP sono gli aspetti.\nUn aspetto normalmente contiene uno o pi\u00f9 pointcut e uno o pi\u00f9 advice, oltre a metodi e attributi, come le normali classi. Un aspetto modella una certa 'problematica trasversale' (cio\u00e8 comune a pi\u00f9 oggetti) del problema da risolvere; per esempio, poniamo di dover effettuare uno stesso controllo sui valori di input su pi\u00f9 metodi appartenenti a classi differenti. Supponendo che tali oggetti non siano legati tra loro da relazioni di ereditariet\u00e0, nell'OOP si dovrebbe implementare tale controllo in ogni classe; nell'AOP \u00e8 invece sufficiente implementare un unico aspetto che abbia un pointcut definito come un OR logico tra un insieme di join point che corrispondono all'esecuzione dei metodi che ci interessano, che contenga al suo interno un advice che restituisca un errore se gli argomenti del metodo eccedono i valori prefissati.\nAspectJ in dettaglio.\nJoin points.\nUn join point pu\u00f2 essere, ad esempio, la chiamata di un metodo; in AspectJ, un join point che viene attivato dalla chiamata del metodo void faiqualcosa(int a), si scrive come:\n call (void faiqualcosa(int))\no anche come:\n execution(void faiqualcosa(int))\nLa differenza tra un join point di tipo execution e uno di tipo call \u00e8 molto semplice: un join point di tipo call corrisponde alla chiamata di un metodo da parte di un altro metodo, mentre un join point di tipo execution corrisponde all'esecuzione del corpo del metodo. Normalmente un join point di tipo call \u00e8 pressoch\u00e9 equivalente a un join point di tipo execution; a volte per\u00f2 non \u00e8 cos\u00ec. Prendiamo ad esempio il caso della classe contenente il metodo main: in java, per convenzione, ogni programma deve comprendere una classe che implementi un metodo che abbia la seguente firma: public static void main(String[] args). Tale metodo \u00e8 il primo ad essere eseguito dalla java VM. Un join point definito come call (public static void main(String[] args)) non verr\u00e0 mai raggiunto durante l'esecuzione di un programma java, a differenza del join point definito da execution (public static void main(String[] args)). Questo accade perch\u00e9, anche se il metodo main verr\u00e0 sicuramente eseguito, esso non viene mai chiamato da un altro metodo, in quanto sar\u00e0 sempre il primo metodo ad essere eseguito.\nEsistono inoltre molti altri modi per individuare dei join point nel flusso del programma:\n handler(IOException)\nindica l'esecuzione di un qualsiasi blocco catch(IOException e) { .. } che gestisce un'eccezione di tipo IOException.\n get ( int A.numero )\n set (byte B.valore )\nsono dei join point che denotano, rispettivamente, la lettura dell'attributo di tipo intero 'numero di un oggetto appartenente alla classe A e la scrittura di un attributo di tipo byte 'valore' di un oggetto appartenente alla classe B. Un join point di tipo initialization(), invece, corrisponde alla creazione di un oggetto.\n initialization(B.new())\ncorrisponde alla creazione di un oggetto di classe B tramite un costruttore che non accetta parametri, mentre, ad esempio,\n initialization(C.new(String,int))\ncorrisponde alla creazione di un oggetto di classe C tramite un costruttore che ha come parametri una stringa e un intero. Un altro tipo di join point definito da aspectj \u00e8 il join corrispondente all'esecuzione del corpo di un qualsiasi advice.\nTale join point si scrive come\n adviceexecution()\nCi sono anche altri tipi di join point in aspectj, ma visto che il linguaggio \u00e8 ancora in evoluzione, qui ci si \u00e8 limitati a descrivere solo quelli pi\u00f9 frequentemente usati, che probabilmente saranno presenti anche nelle future versioni di aspectj, successive alla versione 1.1 cui l'autore fa riferimento.\nIn aspectj esistono inoltre delle espressioni che permettono di definire degli insiemi di join point;\nl'espressione\n call(void conta(..))\ncorrisponde alla chiamata di un qualsiasi metodo che abbia nome 'conta' e che non restituisca un valore; definisce cio\u00e8 un insieme i cui membri sono i join point corrispondenti alla chiamata di metodi void che differiscono tra loro solo per il numero e il tipo degli argomenti.\nL'espressione\n call(public * doSomething(..))\ndefinisce invece un insieme di join point corrispondenti alla chiamata dei metodi di nome doSomething che siano stati dichiarati come pubblici, che differiscono tra loro per il numero e il tipo degli argomenti; inoltre, i suddetti metodi sono diversi anche per il tipo di dato che ritornano, che pu\u00f2 anche essere nullo (esempio: void doSomething(..) ).\nUn altro esempio di espressione che codifica una propriet\u00e0 definente un insieme di join point \u00e8 il seguente:\n call(void A.*(..))\nQuesta espressione indica l'insieme dei join point generati dalla chiamata di un qualsiasi metodo void appartenente alla classe A.\n\"Pointcut\".\nUn pointcut \u00e8 un join point, oppure una intersezione o una unione tra join point, o pi\u00f9 informalmente, una certa situazione che si viene a creare durante l'esecuzione del programma. Un pointcut nella sua definizione comprende uno o pi\u00f9 join point: un semplice esempio di pointcut definito a partire da un unico join point \u00e8 il seguente:\n pointcut pc() : call(void doSomething(int))\nI pointcut possono inoltre rendere accessibili al codice presente negli advice che vi fanno riferimento alcuni dati presi dai join point che fanno parte della loro definizione: per esempio,\n pointcut pc(int i): call (void doSomething(int)) &amp;&amp; args(i)\nmette a disposizione dell'advice una variabile int i che sar\u00e0 inizializzata al valore del parametro intero passato al metodo void doSomething(int n). Vale la pena notare che il pointcut definito qui sopra \u00e8 formalmente una intersezione, ossia un and logico tra due insiemi di join point definiti dalle due espressioni call (void doSomething(int)) e args( int i): quest'ultima espressione indica tutti i join point che accettano come input un unico parametro di tipo int. Facendo riferimento a pointcut che nelle loro definizioni hanno, tra gli altri, anche dei join point di tipo call, \u00e8 possibile che essi indichino all'advice l'oggetto che effettua la chiamata e quello che la riceve. Prendiamo ad esempio il pointcut wait, cos\u00ec definito:\n pointcut wait(A1 ac, B2 bd) : call(void wait()) &amp;&amp; this(ac) &amp;&amp; target(bd)\nesso corrisponde a un oggetto appartenente alla classe A1 che, nel suo codice, effettui una chiamata di un metodo void wait() di un oggetto appartenente alla classe B2; detto oggetto viene identificato con bd; ac, invece, si riferisce all'oggetto che effettua la chiamata.\n\u00c8 anche possibile definire un pointcut come un'unione di due join point: tale poincut diventer\u00e0 'valido' quando l'esecuzione del programma raggiunger\u00e0 uno qualsiasi (nella definizione si usa l'OR logico) dei join point specificati. Ad esempio:\n pointcut pt() : call(void calcola()) || execution(int moltiplica(int,int))\nTale pointcut coincide sia con la chiamata del metodo void calcola(), sia con l'esecuzione del corpo del metodo int moltiplica(int a, int b)\n\u00e8 anche possibile usare la negazione nella definizione di un pointcut:\n pointcut wait2(A1 ac, B2 bd) : call(void wait()) &amp;&amp; !this(ac) &amp;&amp; target(bd)\nquesto pointcut verr\u00e0 attivato da una chiamata del metodo B2.wait(), purch\u00e9 la suddetta chiamata non sia effettuata da parte di un oggetto appartenente alla classe A1.\nIn generale, un pointcut genera dei join point. Basti pensare che nel corpo di un qualsiasi metodo, si pu\u00f2 verificare la creazione di un oggetto, la chiamata di un altro metodo, la gestione di un'eccezione. Idem dicasi per la gestione di un'eccezione, o per la creazione di un oggetto. In aspectj esistono pertanto delle apposite parole chiave per raggruppare i join point in insiemi in base al pointcut che li ha creati.\nEsse sono: cflow e cflowbelow.\nPer mostrare la differenza tra i due, prendiamo ad esempio il seguente frammento di codice:\n pointcut ct() : call(void sum()) ;\n pointcut fl() : cflow(ct) ;\nil pointcut fl individua l'insieme di join point generati nell'esecuzione del metodo void sum, oltre al join point generato dalla chiamata del metodo sum(). Il pointcut fl, inteso come insieme di join point, contiene cio\u00e8 al suo interno il poincut ct. Invece, se definiamo il pointcut fl2 come:\n pointcut fl2() : cflowbelow(ct) ;\nquesto pointcut fl2 corrisponder\u00e0 all'insieme dei join point generati nell'esecuzione di void sum, ma non al join point generato dalla chiamata di void sum. il pointcut fl2 non contiene al suo interno il pointcut ct. cflow e cflowbelow sono due parole chiave usate frequentemente per definire pointcut che sono intersezioni di altri pointcut, ossia pointcut che usano nella loro definizione l'AND logico.\nAd esempio:\n pointcut restart() : cflowbelow(execution(void wait()))) &amp;&amp; call(void resume(int)) ;\nIn questo caso, dall'insieme dei join point generati da void wait() vengono selezionati solo quelli generati da void resume(); in pratica, questo pointcut diventer\u00e0 valido solo quando void resume() verr\u00e0 chiamato dall'interno del metodo void wait() oppure verr\u00e0 chiamato dall'interno di un altro join point che \u00e8 stato generato, direttamente o indirettamente, dall'esecuzione di void wait(). Altre due parole chiave usate di frequente nella definizione dei pointcut sono within e withincode.\nCon within (nomeClasse) si indica l'insieme dei join point corrispondenti all'esecuzione di codice che sia, a livello di sorgenti, parte della classe nomeClasse. Ad esempio:\n pointcut pi() : within(java.sql.*);\ndenota l'insieme dei join point generati dal codice che \u00e8 parte del package java.sql; analogamente, wthincode denota l'insieme dei join point generati da codice che \u00e8 parte di un certo metodo o di un certo costruttore. \u00c8 quindi possibile definire un altro pointcut pi2 come\n pointcut pi2() : withincode(void insert(Object o));\nAdvice.\nGli advice sono degli insiemi di istruzioni che vengono eseguiti prima, dopo oppure al posto di alcuni pointcut. In questo testo vengono trattati i primi due casi, visto che la semantica del terzo (advice di tipo 'around') \u00e8 ancora in corso di definizione. Gli advice che vengono eseguiti prima che un pointcut diventi valido sono definiti dalla parola chiave before: prendiamo ad esempio il seguente codice:\nquesto frammento di codice fa s\u00ec che prima dell'esecuzione di un metodo di tipo void e di nome faiQualcosa sia stampato a video ciao.\nUn advice pu\u00f2 anche essere eseguito dopo un certo pointcut:\n after(): punto1() {System.out.println(\"arrivederci\");\nl'effetto di questo advice \u00e8 di far stampare come messaggio a video, prima che il metodo termini, la parola arrivederci.\nUn advice pu\u00f2 definire esso stesso il pointcut da cui dipende; in altre parole, la seguente sintassi in aspectj \u00e8 corretta:\nafter(): execution (void faQualcosa(..)) {System.out.println(\"arrivederci\");\ne tale codice \u00e8 equivalente a quello definito precedentemente.\nIl codice di un advice hanno inoltre accesso alle variabili che il pointcut mette a loro disposizione; con riferimento al pointcut wait definito in precedenza come\n pointcut wait(A1 ac, B2 bd) : call(void wait()) &amp;&amp; this(ac) &amp;&amp; target(bd)\nsi pu\u00f2 scrivere il seguente advice:\n before (A1 ac , B2 bd ) : wait(ac,bd) {\n // codice che pu\u00f2 accedere\n // agli oggetti ac e bd\nBisogna ricordare che in java un metodo pu\u00f2 terminare regolarmente oppure lanciando un'eccezione: aspectj permette di distinguere questi due casi.\nSi veda il seguente codice:\n after() returning punto1() : { System.out.println(\"tutto regolare\");\nquesto advice verr\u00e0 eseguito solo se l'esecuzione \u00e8 terminata regolarmente\n after() throwing: punto1() {System.out.println(\"\u00e8 stata creata un'eccezione\");\nquest'altro verr\u00e0 eseguito solo se il metodo faiQualcosa ha lanciato un'eccezione.\nInoltre un advice del tipo after (..) returning pu\u00f2 avere a disposizione il dato che il metodo contenuto nel poincut restituisce, ad esempio \u00e8 possibile scrivere\n after (int a) returning : call(int moltiplica(int,int)) {\n // qui andrebbe il codice da eseguire ..\n // che ha accesso alla variabile int a\n // contenente il valore restituito da int moltiplica\nanalogamente, nel caso di un advice del tipo after(..) throwing \u00e8 possibile avere a disposizione nel corpo dell'advice l'eccezione che il metodo ha lanciato. Ad esempio, \u00e8 possibile scrivere:\n after (Exception e ) throwing : call(int moltiplica(int,int)) {\n System.out.println(\"eccezione : \" + e.toString());\nAspetti.\nUn aspetto modella una problematica trasversale dell'applicazione. Pu\u00f2 contenere al suo interno definizioni di pointcut, advice, attributi e metodi, implementare un'interfaccia od estendere una classe; il viceversa ovviamente non vale.\nEsistono aspetti astratti e aspetti concreti, esattamente cos\u00ec come esistono classi astratte e classi concrete; per\u00f2, a differenza dell'OOP, nell'AOP un aspetto concreto non pu\u00f2 estendere un altro aspetto concreto, ma solo un aspetto astratto.\nUn esempio \u00e8 il seguente:\nalla riga 2 c'\u00e8 la dichiarazione dell'aspetto. Gli aspetti possono essere privati o pubblici, esattamente come le classi, ma possono anche essere privilegiati ('privileged') oppure no: un normale aspetto rispetta il principio dell'information hiding, mentre uno privilegiato no. In parole povere, solo gli aspetti dichiarati come 'privileged' hanno la visibilit\u00e0 degli attributi e dei metodi privati di una classe, e di conseguenza solo gli aspetti privilegiati possono contenere al loro interno dei pointcut che nella loro definizione facciano riferimento a join point corrispondenti, per esempio, al get o al set di un attributo privato dell'oggetto o all'esecuzione di un metodo privato. L'aspetto in esame alla riga 2 viene dichiarato come un aspetto pubblico privilegiato.\nUn aspetto, esattamente come qualsiasi altro oggetto, pu\u00f2 avere uno o pi\u00f9 costruttori: in questo caso, il costruttore \u00e8 implementato nelle righe dalla 5 alla 9.\nNella riga 10 e 13 troviamo la definizione di due semplici pointcut, definiti tramite dei join point di tipo execution. Alla riga 16 e alla riga 18 ci sono due advice che vengono eseguiti, rispettivamente, prima e dopo il pointcut definito alla riga 10; nell'aspetto ci sono anche due advice (righe 29 e 31) che vengono eseguiti l'uno prima e l'altro dopo il pointcut definito alla riga 13. Come accade nelle classi, tutti questi advice hanno accesso alle variabili private dell'aspetto (definite nelle righe dalla 2 alla 15).\nSi \u00e8 prima accennato al fatto che gli aspetti hanno un costruttore, come gli oggetti. Tuttavia, a differenza degli oggetti, gli aspetti non vengono istanziati tramite delle apposite istruzioni. Normalmente esiste una istanza per ogni aspetto che viene creata automaticamente all'inizio del programma; tuttavia \u00e8 possibile associare la creazione di aspetti a determinati eventi che si verificano durante l'esecuzione del programma. In precedenza, si era fornito un esempio di pointcut definito a partire da un join point di tipo call che specificava anche l'oggetto in esecuzione e l'oggetto cui era diretta la chiamata. Tale esempio era:\n pointcut wait(A1 ac, B2 bd) : call(void wait()) &amp;&amp; this(ac) &amp;&amp; target(bd)\n\u00e8 possibile associare a ogni oggetto che genera un pointcut 'valido' un aspetto. Ossia, una istanza dell'aspetto viene creata ogni volta che il flusso del programma raggiunge il pointcut wait e all'oggetto in esecuzione (this, in Java) non \u00e8 gi\u00e0 associata un'istanza dell'aspetto. In AspectJ questo si scrive come:\ntale istruzione assicura che, a ogni oggetto ac in esecuzione che generi un pointcut wait, sia associato un aspetto. Per far s\u00ec che a ogni oggetto di un certo tipo, poniamo TiPo, sia associato un aspetto, bisognerebbe scrivere:\ndove this(TiPo) rappresenta l'insieme dei join point in cui l'oggetto attualmente in esecuzione \u00e8 di tipo TiPo.\n\u00c8 anche possibile associare degli aspetti agli oggetti che ricevono la chiamata:\nin questo modo, ogni volta che il pointcut wait diventa valido, verr\u00e0 associato a bd (l'oggetto target) un aspetto, se non ne ha gi\u00e0 uno.\nUn'altra possibilit\u00e0 offerta da AspectJ \u00e8 l'instanziazione di aspetti ogni volta che un certo pointcut diventi valido.\ncreer\u00e0 un aspetto ogni volta che il metodo stampa verr\u00e0 chiamato.\nUna caratteristica molto utile dell'AspectJ \u00e8 la possibilit\u00e0 di specificare quali aspetti abbiano la precedenza sugli altri: supponiamo che un certo join point sia parte di due diversi pointcut definiti in due aspetti diversi che si chiamano, rispettivamente, Prestaz e Logging. Ad ognuno di questi due pointcut \u00e8 associato un advice di tipo before; quale dei due advice sar\u00e0 eseguito per primo? Per avere una risposta a questa domanda, \u00e8 necessario scrivere, in uno dei due aspetti, la seguente dichiarazione:\n declare precedence : Prestaz, Logging;\nse si vuole che l'advice di Prestaz venga eseguito prima di quello dell'aspetto Logging; invece, la dichiarazione\n declare precedence : Logging, Prestaz ;\navr\u00e0 l'effetto opposto.\n\"Inter-Type declarations\".\nIn aspectj un aspetto pu\u00f2 alterare la struttura stessa degli oggetti aggiungendo ad essi metodi, attributi e costruttori oltre a quelli che gi\u00e0 possiede. Bisogna per\u00f2 fare attenzione a non creare conflitti: i metodi, i costruttori e gli attributi che un aspetto aggiunge ad un oggetto non devono sovrapporsi a metodi, costruttori e attributi che l'oggetto gi\u00e0 ha. In parole povere, un aspetto pu\u00f2 aggiungere dei metodi, degli attributi o dei costruttori, purch\u00e9 non siano gi\u00e0 definiti dall'oggetto stesso.\nLa sintassi delle inter-type declarations \u00e8 molto semplice: la dichiarazione\n public int Game.time;\naggiunge un attributo di tipo intero e di nome 'time' alla classe Game, mentre\n private String Ship.name;\naggiunge un attributo di tipo stringa name alla classe Ship. \u00c8 importante notare che questo attributo \u00e8 stato dichiarato come privato dall'aspetto, e quindi questo attributo sar\u00e0 visibile solo dai metodi e dagli advice dell'aspetto, ma non dai metodi della classe Ship.\n public int Game.score () {\n // codice che ritorna il punteggio del gioco...\nQuesta istruzione aggiunge alla classe Game un metodo score() pubblico. \u00c8 anche possibile aggiungere dei costruttori agli oggetti, ad esempio si pu\u00f2 scrivere\n public Game.new(String s ) {\n // codice del costruttore\nper far s\u00ec che Game abbia un costruttore che accetta come parametro una stringa."}
{"id": "113822", "revid": "1543377", "url": "https://it.wikipedia.org/wiki?curid=113822", "title": "Provincia della Nuova Irlanda", "text": "La Nuova Irlanda \u00e8 la provincia nord-orientale della Papua Nuova Guinea.\nGeografia fisica.\nL'isola principale, Nuova Irlanda, fa parte dell'Arcipelago delle Bismarck ed ha la forma di un moschetto, essendo lunga (320\u00a0km) e stretta, con una larghezza di 10-40 chilometri per quasi tutta la sua estensione. Possiede una catena montuosa centrale aspra e scoscesa, la cui cima pi\u00f9 alta \u00e8 il monte Taron (2379 m). Altra cima importante \u00e8 il Lambel (2150 m). L'isola si trova poco a sud dell'equatore, tra 1 e 5 gradi.\nLa provincia \u00e8 poi composta da numerose altre isole quali il gruppo Saint Matthias (Mussau e Emirau), il gruppo delle Tabar (Tabar, Tatau e Simberi), il gruppo delle Tanga (Malendok e Boang), le isole Feni (Ambitle e Babase), le isole Djaul, Lihir e Anir e altre minori.\nNel territorio sono registrati tre vulcani recenti, due dormienti e uno spento: \nIl clima \u00e8 equatoriale, con piogge abbondanti in tutte le stagioni.\nLa superficie totale della provincia \u00e8 di 9.600\u00a0km\u00b2.\nFlora e fauna.\nVegetazione.\nLe isole della Nuova Irlanda fanno parte, insieme alla Nuova Britannia, della bioregione della foresta pluviale della Nuova Britannia e Nuova Irlanda. La flora presenta differenze significative rispetto alla Nuova Guinea e anche in funzione dell'altitudine; esistono anche differenze minori tra la flora della Nuova Irlanda e quella della vicina Nuova Britannia. Al contrario, \u00e8 scarsa la differenza, in queste isole, tra la flora dei suoli calcarei e quella dei suoli vulcanici.\nLa foresta a bassa quota \u00e8 maggiormente soggetta alle alterazioni causate dalle attivit\u00e0 umane (soprattutto piantagioni e sfruttamento del legname). La foresta montana, anche a causa della ripidezza dei versanti, \u00e8 ancora in buone condizioni.\nFauna.\nI mammiferi sono rappresentati da un numero ridotto di specie (soprattutto pipistrelli), diverse delle quali sono quasi-endemiche. Diverse specie di mammiferi (cani, gatti, ratti, maiali selvatici) sono state introdotte recentemente con effetti nocivi sull'ecosistema.\nTra gli uccelli esiste qualche endemismo specifico di questa provincia, come il passeriforme \"Rhipidura matthiae\", esclusivo dell'isola di Mussau. La maggioranza delle specie sono comuni alla Nuova Britannia, come \"Alcedo websteri\", il martin pescatore pigmeo delle isole Bismarck, o diffuse su un areale ancor pi\u00f9 ampio.\nSuddivisione amministrativa.\nLa provincia \u00e8 suddivisa in distretti, che a loro volta sono suddivisi in aree di governo locale (\"Local Level Government Areas\").\nPopolazione.\nLa popolazione totale \u00e8 di circa 100.000 persone che abitano per lo pi\u00f9 in piccoli villaggi rurali. La capitale della provincia \u00e8 Kavieng che \u00e8 situata sulla punta settentrionale dell'isola principale. Namantai \u00e8 un'altra piccola citt\u00e0 posta nella zona centrale dell'isola.\nNella Nuova Irlanda vengono parlate circa 20 lingue differenti. Con i dialetti e i sottodialetti il totale degli idiomi \u00e8 di circa 45. Tutte le lingue, tranne una (Kuot), fanno parte del gruppo linguistico Austranesiano (Austranesian).\nCultura.\nLa Nuova Irlanda, come tutta la Papua Nuova Guinea, presenta, dal punto di vista culturale una misto di nuovo e di antico. Le pratiche culturali tradizionali sono ancora molto diffuse e rispettate sebbene si possano riconoscere i segni lasciati dalla cultura contemporanea globale e dall'attivit\u00e0 della chiesa che stanno facendo mutare la societ\u00e0. Il pi\u00f9 famoso sistema culturale della Nuova Irlanda \u00e8 rappresentato dal \"Malagan\", una parola in lingua Nalik che identifica un antico e rispettato set di pratiche e di cerimonie praticate su tutta l'isola.\nStoria.\nAlmeno tre sono stati, negli ultimi 40.000 anni, i flussi migratori verso la Nuova Irlanda. La cultura delle ceramiche Lapita era gi\u00e0 presente circa 3.300 anni fa. Si ipotizzano, in epoche lontane, dei contatti con la Cina e con il sud-est dell'Asia, anche se le prove sono scarse.\nGli occidentali entrarono in contatto con la Nuova Irlanda nel 1516 quando venne raggiunta da esploratori olandesi. L'attivit\u00e0 missionaria ebbe inizio nel 1877 e la Nuova Irlanda divenne colonia della Germania nel 1886."}
{"id": "113824", "revid": "83531", "url": "https://it.wikipedia.org/wiki?curid=113824", "title": "Rongrik", "text": "L'atollo di Rongerik, conosciuto anche come atollo di \"Rongdrik\" o Rondik, \u00e8 un atollo disabitato di 1,68\u00a0km\u00b2 di superficie situato nell'Oceano Pacifico. \u00c8 formato da 17 isole che circondano una laguna di 144\u00a0km\u00b2. Fa parte delle Isole Marshall ed \u00e8 posizionato sulla Ralik Chain, 200\u00a0km ad est di Bikini.\nStoria.\nSecondo la tradizione degli abitanti delle Isole Marshall, si ritiene che Rongerik sia stato stregato dal demone femminile Ujae, che ha contribuito a renderlo inabitabile.\nDivenne famoso per essere stato il luogo di temporanea residenza, dal 7 marzo 1946 al 14 marzo 1948, della popolazione dell'atollo di Bikini, che era stata spostata dal proprio atollo durante gli esperimenti nucleari americani dell'Operazione Crossroads. Dopo mesi di cibo scarso e malnutrizione, la popolazione venne spostata prima a Kwajalein e infine all'isola di Kili. Il 1\u00ba marzo 1954 Rongerik venne accidentalmente raggiunta dal fallout radioattivo causato da una esplosione nucleare condotta nell'ambito dell'operazione Castle Bravo."}
{"id": "113827", "revid": "2056951", "url": "https://it.wikipedia.org/wiki?curid=113827", "title": "Pace di Lodi", "text": "La pace di Lodi, firmata nell'omonima citt\u00e0 lombarda il 9 aprile 1454, mise fine allo scontro fra Venezia e Milano (guerre di Lombardia) che durava dall'inizio del Quattrocento.\nLa rilevanza storica del trattato risiede nell'aver garantito all'Italia quarant'anni di pace stabile, favorendo di conseguenza la fioritura artistica e letteraria del Rinascimento.\nLa situazione politica.\nDopo la morte del duca di Milano Filippo Maria Visconti nel 1447, a Milano venne proclamata l'Aurea Repubblica Ambrosiana. I governanti decisero di affidare la difesa del neonato Stato a Francesco Sforza. Quest'ultimo, dopo tre anni, si proclam\u00f2 duca di Milano. Difatti da tempo Venezia non aveva abbandonato le sue velleit\u00e0 di espandersi in Lombardia e strinse cos\u00ec un'alleanza con Alfonso V d'Aragona, re di Napoli, e l'imperatore Federico III d'Asburgo \u2013 che non aveva riconosciuto Francesco Sforza come Duca \u2013 contro quest'ultimo e i suoi alleati. Ma dopo soli tre anni giunse notizia della presa di Costantinopoli. Tale evento mise in pericolo l'assetto dei possedimenti veneziani nell'Egeo, cos\u00ec la Serenissima decise di porre una temporanea tregua alle guerre nella penisola, stipulando assieme ad altre potenze italiane la pace di Lodi.\nIl trattato.\nVenezia e Milano conclusero la pace definitiva il 9 aprile 1454 presso la residenza di Francesco Sforza a Lodi; il trattato fu ratificato dai principali Stati regionali (prima fra tutti Firenze, passata da tempo dalla parte di Milano complice il rapporto di lunga data fra Cosimo Medici e Francesco Sforza).\nIl Nord Italia risultava in pratica spartito fra i due Stati, nonostante persistessero alcune altre potenze (i Savoia, la Repubblica di Genova, i Gonzaga e gli Estensi). In particolare, stabil\u00ec la successione di Francesco Sforza al Ducato di Milano, lo spostamento della frontiera tra i suddetti stati sul fiume Adda, l'apposizione di segnali confinari lungo l'intera demarcazione (alcune croci scolpite su roccia sono tuttora esistenti) e l'inizio di un'alleanza che culmin\u00f2 nell'adesione \u2013 in tempi diversi \u2013 alla Lega Italica. Rimasero in possesso di Venezia anche le terre di Asola, Lonato e Peschiera, rimanendo deluse le aspettative dei Gonzaga, che da sempre miravano a questi luoghi.\nLa rilevanza storica della pace.\nL'importanza della pace di Lodi consiste nell'aver dato alla penisola un nuovo assetto politico-istituzionale che \u2013 limitando le ambizioni particolari dei vari Stati \u2013 assicur\u00f2 per quarant'anni un sostanziale equilibrio territoriale e favor\u00ec di conseguenza lo sviluppo del Rinascimento italiano.\nA farsi garante di tale equilibrio politico sar\u00e0 poi\u00a0\u2013 nella seconda parte del Quattrocento \u2013 Lorenzo il Magnifico, attuando la sua famosa politica dell'equilibrio."}
{"id": "113831", "revid": "34971", "url": "https://it.wikipedia.org/wiki?curid=113831", "title": "ICQ", "text": "ICQ \u00e8 un programma per computer di messaggistica istantanea, creato da Mirabilis, una compagnia start-up israeliana fondata a Tel Aviv. Il programma venne distribuito per la prima volta nel novembre del 1996. Il nome \u00e8 un gioco di parole sulla frase \"I seek you\" (io ti cerco).\nCaratteristiche.\nICQ permette di mandare messaggi istantanei (anche a utenti offline), SMS, URL, cartoline; avviare chat multi-user e giochi online, trasferire file, d\u00e0 la possibilit\u00e0 di ricevere email tramite POP3 e di condividere una cartella remota.\nAlcune delle caratteristiche sono basate sull'utilizzo di plug-in aggiuntivi.\nDalle preferenze del software \u00e8 stato reso possibile modificare le impostazioni di sicurezza in modo da richiedere conferma ogni qualvolta accettare un utente che voglia avviare o accedere a uno dei servizi resi disponibili dal programma.\nDal 2000 gli utenti di ICQ e AIM (AOL Instant Messenger) possono aggiungersi alla lista dei contatti reciprocamente senza dover ricorrere a un altro client.\nUIN.\nGli utenti di ICQ sono identificati da un numero chiamato UIN (acronimo di Unique Identification Number, Universal Internet Number o anche Unified Identification Number), distribuito in ordine di sequenza.\nL'UIN viene assegnato a un utente durante la registrazione e - a differenza di altri programmi di instant messaging - esso \u00e8 l'unico dato che identifica un utente e, quindi, l'unico dato immodificabile.\nTutte le informazioni del profilo utente, compreso il nome visualizzato, il nome utente e l'indirizzo email, sono modificabili senza bisogno di effettuare una nuova registrazione.\nStoria.\nICQ \u00e8 stato sviluppato nel 1996 dalla Mirabilis, fondata da quattro giovani israeliani: Yair Goldfinger, Arik Vardi, Sefi Vigiser e Amnon Amir; dopo l'acquisto da parte di AOL \u00e8 stato amministrato da Ariel Yarnitsky e Avi Shechter.\nL'8 giugno 1998, America Online ha acquistato Mirabilis per $407.000.000 ($287.000.000 pagati al momento dell'accordo ed il resto nei tre anni successivi).\nIl 19 dicembre 2002, AOL Time Warner annuncia che ICQ \u00e8 stato coperto con un brevetto dal governo degli Stati Uniti d'America. \nNel giugno 2004 ICQ ha celebrato i suoi 300 milioni di download da \"download.com\" dove \u00e8 rimasto il programma pi\u00f9 popolare per 7 anni consecutivi. Il fatto che le nuove versioni non presentassero le stesse funzionalit\u00e0 delle precedenti, come la ricerca di soggetti per citt\u00e0, fascia di et\u00e0, ecc. ha fatto s\u00ec che la popolarit\u00e0 del programma diminuisse sensibilmente.\nNell'aprile del 2010 AOL ha ceduto la propriet\u00e0 di ICQ alla societ\u00e0 russa Mail.Ru per 187,5 milioni di dollari. Le due societ\u00e0 si sono anche accordate per mantenere reciprocamente compatibili le reti di ICQ ed AIM.\nVersioni.\nIn ICQ 2000 e ICQ 2001 sono state introdotte le funzioni \"appunti\" e di \"promemoria\", ma entrambe sono state successivamente rimosse. Il protocollo ICQ utilizzato era, come per le versioni precedenti del software, la versione 7. ICQ 2002 e 2003a utilizzano la versione 8 del protocollo, mentre ICQ Pro 2003b \u00e8 stata la prima release a utilizzare il protocollo di ICQ alla versione 10 (ICQ 5 e ICQ 5.1 utilizzano la versione 9 del protocollo).\nICQ2Go! \u00e8 il nome del client online (\"web-based\") di ICQ. ICQ2Go! funziona tramite web browser e non necessita di installazione. ICQ2Go! \u00e8 disponibile in due versioni: in Java e in Flash. La versione in flash \u00e8 la pi\u00f9 recente e aggiornata, \u00e8 stata distribuita il 17 gennaio 2005.\nICQ 5 \u00e8 stato distribuito il 7 febbraio 2005, mentre ICQ 5.1 \u00e8 stato distribuito l'11 luglio 2006.\nICQ 6 contiene molte novit\u00e0, come non succedeva da ICQ 4. L'UI \u00e8 stata riscritta completamente e utilizza Boxely (lo stesso motore di rendering utilizzato da AIM Triton) che fornisce al software un aspetto pi\u00f9 limpido e simile a Windows Live Messenger e Yahoo! Messenger. Sono state aggiunte nuove caratteristiche, anche se non particolarmente innovative, come la possibilit\u00e0 di inviare messaggi direttamente dalla lista dei contatti. In questa versione gli effetti sonori sono stati modificati dal duo psycho trance Infected Mushroom.\nClient.\nIl protocollo di rete OSCAR di AOL utilizzato da ICQ \u00e8 proprietario, ma sono stati creati client di terze parti pi\u00f9 o meno compatibili, come:\nAOL ha reso il programma ICQ pi\u00f9 simile a AIM aggiungendo gli emoticon di quest'ultimo, come anche introducendo l'interoperabilit\u00e0 nella comunicazione tra AIM e ICQ (gli utenti su ICQ possono comunicare con gli utenti di AIM).\nICQ in Italia.\nICQ \u00e8 stato il programma con maggiore diffusione in Italia negli anni fra il 1998 e il 2001.\nL'avvento di altri programmi di messaggistica istantanea quali ad esempio Yahoo! Messenger e Windows Live Messenger, e il fatto che le nuove versioni di ICQ presentassero minori funzionalit\u00e0 rispetto alle precedenti, ha contribuito a ridurre la comunit\u00e0 ICQ italiana.\nSicurezza.\nI messaggi scambiati con questo programma di messaggistica istantanea vengono trasmessi \"in chiaro\", quindi sono potenzialmente intercettabili dai nodi attraverso cui il messaggio transita.\nEsiste un'estensione gratuita, Simplite, che permette di crittografare i messaggi di ICQ, per una maggiore protezione della \"privacy\"."}
{"id": "113832", "revid": "1543377", "url": "https://it.wikipedia.org/wiki?curid=113832", "title": "Qualit\u00e0 del servizio", "text": "Nel campo delle reti di telecomunicazioni, il termine qualit\u00e0 del servizio o pi\u00f9 semplicemente QoS (dall'inglese \"Quality of Service\") \u00e8 utilizzato per indicare i parametri usati per caratterizzare la qualit\u00e0 del servizio offerto dalla rete (ad esempio perdita di pacchetti, ritardo), o gli strumenti o tecniche per ottenere una qualit\u00e0 di servizio desiderata.\nLa qualit\u00e0 del servizio \u00e8 normalmente correlata negativamente con il traffico offerto alla rete, e positivamente con le risorse impegnate per realizzare e gestire la rete.\nIl traffico offerto alla rete e l'intervento di malfunzionamenti sono usualmente modellati come processi stocastici: di conseguenza, i parametri usati per caratterizzare la qualit\u00e0 del servizio sono comunemente variabili casuali.\nQuando un contratto di servizio prevede dei parametri di qualit\u00e0 del servizio, con relative penali nel caso questi parametri non vengano rispettati, si parla di SLA o Service level agreement (accordo sul livello del servizio).\nDescrizione.\nTelefonia.\nNel campo della telefonia, e in generale della commutazione di circuito la qualit\u00e0 del servizio prevede parametri come:\nReti a pacchetto.\nIn una rete a pacchetto, un pacchetto ricevuto da un commutatore pu\u00f2 trovare la porta su cui dovrebbe essere trasmesso impegnata da un altro pacchetto in trasmissione. In questo caso, viene memorizzato in una coda di un buffer, e subisce per questo un ritardo di accodamento. Nel caso la coda sia piena, il pacchetto viene scartato o perso.\nI parametri tipicamente considerati per una rete a pacchetto sono:\nPer applicazioni o servizi \"non real-time\" come il file transfer o il video sharing, alcuni di questi parametri (ad eccezione del ritardo e del throughput) vengono soddisfatti dal protocollo di rete TCP che si occupa proprio di richiesta di riordino e recupero di errore sui pacchetti pervenuti e di ritrasmissione dei pacchetti persi ovvero non pervenuti a prezzo di un certo tempo di elaborazione. Il ritardo e la sua variabilit\u00e0 per tali applicazioni non \u00e8 considerato un parametro critico in quanto tollerato dall'utente come tempo necessario a soddisfare la sua richiesta di acquisizione dei dati. Se il tempo di trasmissione \u00e8 eccessivo l'utente tipicamente tende a richiedere un throughput maggiore che per\u00f2 \u00e8 soddisfabile dal fornitore solo attraverso una maggiore banda.\nPer applicazioni \"real-time\", come la fonia su IP (VOIP) e lo streaming audio-video in diretta diventano invece sensibili i parametri di ritardo, variabilit\u00e0 di ritardo e perdita di pacchetti che implicano rispettivamente tempi di latenza troppo elevati, jitter che d\u00e0 luogo a consegna fuori sequenza e conseguente necessit\u00e0 di \"reordering\" con ritardo aggiuntivo di elaborazione, ed infine richieste di ritrasmissione da parte di TCP con ulteriore ritardo aggiuntivo. In tali applicazioni quindi si preferisce evitare l'uso del protocollo TCP in favore dell'altro protocollo di trasporto UDP che non fa controllo di trasmissione ovvero non esplica le funzionalit\u00e0 di cui sopra, al prezzo di qualche perdita di dati.\nIn aggiunta a ci\u00f2 spesso si rende necessaria una garanzia maggiore sui cosiddetti parametri di qualit\u00e0 del servizio (QoS) nel caso di comunicazioni \"real-time\" come la fonia e la diffusione di contenuti multimediali audio-video real-time in situazioni di congestione sui nodi interni di commutazione.\nApplicazioni che richiedono QoS.\nIl modello di QoS originale di Internet, ovvero nessuna QoS, \u00e8 adatto ad applicazioni \"elastiche\", che possono funzionare anche su reti con prestazioni molto degradate, e viceversa usare tutta la banda a disposizione se questa \u00e8 abbondante.\nAltri tipi di servizio sono invece chiamati \"inelastici\", ovvero richiedono un certo livello di banda per funzionare \u2013 se ne ottengono di pi\u00f9 non la sfruttano e se ne ottengono di meno non funzionano affatto. Sono queste applicazioni che rendono necessaria l'adozione di misure per garantire una certa QoS.\nApplicazioni che richiedono una QoS sono ad esempio le seguenti:\nIn contesti lavorativi, pu\u00f2 accadere che vengano definiti dei requisiti di QoS anche per applicazioni che non sono intrinsecamente elastiche, per garantire livelli adeguati di produttivit\u00e0. Ad esempio, \"il terminale dell'agenzia di viaggi deve riuscire a completare la transazione entro 10 s nel 98% dei casi\". Spesso per\u00f2 un requisito di questo tipo richiede di intervenire sia sulla rete che sul sistema informativo che eroga il servizio (ad esempio, allestire un numero adeguato di server).\nMeccanismi di QoS in Internet.\nQuando \u00e8 stata creata Internet, non era stata percepita la necessit\u00e0 di QoS per le applicazioni. Infatti l'intera Internet segue la filosofia del \"best effort\", cio\u00e8 il sistema garantisce di fare tutto il possibile per portare a termine un'operazione, ma non garantisce affatto che l'operazione verr\u00e0 compiuta, n\u00e9 in che modo. Anche se il protocollo IP prevede 4 bit per il tipo di servizio (\"type of service\") e 3 per la \"precedenza\" di ciascun pacchetto, questi bit sono largamente inutilizzati. Al crescere del numero e tipologie di servizi e del traffico offerto rispetto alle capacit\u00e0 della rete il problema della qualit\u00e0 del servizio ha cominciato a divenire importante e sempre pi\u00f9 considerato.\nCi sono fondamentalmente due modi per fornire garanzie sulla Qualit\u00e0 del servizio.\nOverprovisioning.\nIl primo metodo, detto overprovisioning (\"sovradimensionamento\"), consiste nel fornire risorse di rete (di trasmissione, memorizzazione ed elaborazione) in abbondanza, abbastanza da soddisfare la domanda di \"picco\" attesa, con un sostanziale margine di sicurezza. Una soluzione semplice, ma alcuni credono che in pratica sia troppo costosa e non sia applicabile se la domanda di picco cresce pi\u00f9 velocemente di quando predetto: disporre nuove risorse richiede infatti sempre tempo.\nPriorit\u00e0.\nL'alternativa \u00e8 amministrare la banda disponibile, facendo in modo che i pacchetti che giungono ad un nodo di rete (router) subiscano un trattamento differenziato ovvero quelli a cui deve essere garantita una certa QoS ricevano in particolar modo un trattamento privilegiato. Per ottenere questo, bisogna risolvere due problemi:\nClassificazione.\nI metodi strutturati per identificare il traffico da privilegiare sono:\nSoprattutto nelle reti di piccole dimensioni, \u00e8 possibile utilizzare metodi pi\u00f9 semplici, che prevedono di identificare manualmente sui router il traffico a cui dare priorit\u00e0, tipicamente usando delle liste di controllo degli accessi (ACL).\nDiscipline di coda.\nIn un router che non applichi politiche di qualit\u00e0 del servizio, i pacchetti vengono trasmessi sulle porte in uscita nell'ordine in cui sono arrivati. Una disciplina di coda, o \"scheduling\" dei pacchetti, consiste essenzialmente nel gestire per ciascuna porta diverse code in uscita, in cui i pacchetti vengono classificati. La disciplina di coda stabilisce in quale ordine verranno prelevati i pacchetti dalle varie code.\nEsempi di disciplina di coda:\nAltri strumenti utilizzati per amministrare la banda disponibile:\nDiscussione.\nIl mercato non ha ancora favorito la nascita di servizi QoS end-to-end, ovvero in grado di garantire vincoli sulla QoS di un flusso di dati scambiati tra utenti remoti. Alcuni credono che una rete \"stupida\" cio\u00e8 sovradimensionata, che offra cio\u00e8 sufficiente banda per la maggior parte delle applicazioni e per la maggior parte del tempo, sia gi\u00e0 economicamente la migliore soluzione possibile, mostrando poco interesse a supportare applicazioni non-standard capaci di QoS.\nLa rete Internet ha gi\u00e0 accordi complessi tra i provider e sembra che ci sia poco entusiasmo nel supportare il QoS attraverso connessioni che interessano reti appartenenti a provider diversi, o sugli accordi circa le politiche che dovrebbero essere sostenute al fine di poterle supportare.\nGli scettici sul QoS indicano che se si scartano troppi pacchetti su una connessione elastica a basso QoS, si \u00e8 gi\u00e0 pericolosamente vicini al punto di una congestione per le applicazioni inelastiche ad elevato QoS, non essendoci pi\u00f9 modo di scartare ulteriori pacchetti senza violare i contratti sul traffico.\n\u00c8 inoltre importante sottolineare come la gestione della QoS nelle reti di accesso wireless di tipo LTE e WiMAX sia un tema di primaria rilevanza da affrontare per la diffusione di tali tecnologie. Infatti, gli enti preposti al rilascio delle specifiche di LTE e WiMAX hanno gi\u00e0 incorporato i meccanismi standard necessari a gestire la QoS offerta ai terminali.\nIn termini generali, come evidenzia Kotler, poich\u00e9 le aziende trovano pi\u00f9 difficile differenziare i loro prodotti fisici, si rivolgono alla differenziazione del servizio, sia che ci\u00f2 significhi consegne puntuali, risposte migliori e pi\u00f9 rapide alle richieste o risoluzione pi\u00f9 rapida dei reclami. I migliori fornitori di servizi conoscono bene questi vantaggi e sanno anche come creare esperienze memorabili per i clienti.\nProblemi del QoS con alcune tecnologie.\nLe seguenti propriet\u00e0 possono essere usate solo sulle porte finali, ma non sui server, backbone o altre porte, che mediano molti flussi concorrenti.\nIl controllo di flusso dell'IEEE 802.3x non \u00e8 un reale controllo di flusso, ma piuttosto un controllo di coda. Un esempio di problemi dell'IEEE 802.3x sono i blocchi head of Line. Molti degli switch odierni usano l'IEEE 802.3x di default - anche sulla porta di uplink/backbone.\nCitazione da: Network World, 09/13/99, 'Flow control feedback': \"...Hewlett-Packard points out that quality of service is a better way to handle potential congestion, and Cabletron and Nortel note that QoS features can't operate properly if a switch sends [IEEE 802.3x] pause frames...\"\nQuesta citazione suggerisce che QoS e IEEE 802.3x sono tra loro incompatibili."}
{"id": "113834", "revid": "125344689", "url": "https://it.wikipedia.org/wiki?curid=113834", "title": "Tordino", "text": "Il Tordino \u00e8 un fiume della provincia di Teramo, in Abruzzo. In epoca romana aveva nome \"Batinus\".\nCorso.\nNasce tra il Monte Gorzano (m. 2455) e il Monte Pelone (m. 2230) (Monti della Laga) nel territorio del comune di Cortino e dopo un percorso di 59\u00a0km sfocia nel mare Adriatico.\nInizialmente scorre nel territorio del Parco Nazionale del Gran Sasso verso est con un regime di tipo torrentizio e compie quindi un arco verso nord aggirando il Monte Bilanciere (m. 1263), per dirigersi quindi verso sud-est.\nIn prossimit\u00e0 delle sorgenti il Tordino forma la cascata della Fiumata e poco dopo ancora le cascate del Tordino. Dopo le tre prese Enel site sul fosso Malvese, sull'asse principale del Tordino e sul fosso Cavata, il fiume attraversa Padula e la localit\u00e0 Fiume e, tra il paese di Lame e quello di Elce funge da confine tra i comuni di Cortino e Rocca S. Maria. In un remoto passato questo primo tratto del fiume era anche denominato \"Trontino.\"\nNel tratto alto del percorso si conservano mulini e frantoi fino a Valle San Giovanni, a monte del quale, in localit\u00e0 Varano, il Tordino \u00e8 nuovamente captato dall'Enel. \nAlla confluenza tra il Tordino e il Vezzola sorge Teramo (antica \"Interamnia\" che in latino vuol dire \"tra fiumi\").\nAlla sua foce sorse Giulianova (l'antica \"Castrum Novum\"). Prima ancora, in suddetta zona, vi era un nucleo abitato, probabilmente chiamato \"Batinus\" (antico nome del fiume), di vita e civilt\u00e0 pi\u00f9 antiche della capitale del Pretuzio, Interamnia.\nIl suo bacino comprende una superficie complessiva di circa 450\u00a0km\u00b2, e con i suoi 59 km di lunghezza \u00e8 il quarto fiume d'Abruzzo. Riceve come affluenti da sinistra il fosso della Cavata (che forma presso la sorgente i tre balzi delle cascate Cantagalli o della Cavata), il Rivettino, il Castiglione, il Rivoleto, il rio Verde, il fosso dell'Inferno, il torrente Fiumicino (corso di 10\u00a0km) e il fiume Vezzola.\nQuest'ultimo, le cui acque sono in gran parte captate dall'Enel, ha un corso di 20\u00a0km di lunghezza: nasce presso la frazione Imposte del comune di Rocca Santa Maria e attraversa Torricella Sicura.\nGli affluenti di destra del Tordino sono il fosso Malvese, il fosso di Elce e il torrente Fiumicello, che raccoglie le acque delle pendici del Bilanciere."}
{"id": "113838", "revid": "124369145", "url": "https://it.wikipedia.org/wiki?curid=113838", "title": "John Thomas Draper", "text": " \u00c8 inoltre considerato uno dei primi phreaker della storia.\nBiografia.\nFiglio di un ingegnere della US Air Force, entr\u00f2 a sua volta nell'aeronautica militare USA nel 1964, e durante il suo periodo di stanza in Alaska, scopr\u00ec come effettuare telefonate gratuitamente. Ricevette un numero di telefono da un certo Danny, e il numero lo collegava ad una primordiale chat telefonica, in cui si parlava un gergo tecnico che lui non conosceva. And\u00f2 a casa di Danny e scopr\u00ec che era un ragazzo cieco e, con altri due amici, nella sua camera, giocava con il telefono e una tastiera musicale.\nIl ragazzino spieg\u00f2 a John che la tastiera emetteva un suono con una frequenza di 2600\u00a0Hz, e permetteva loro di telefonare gratis. Per puro caso scopr\u00ec che il fischietto contenuto nelle scatole di un cereale, Cap'n Crunch, emetteva un suono con la frequenza giusta. Dopo questa scoperta uno dei suoi soprannomi pi\u00f9 comuni e conosciuti fu proprio Cap'n Crunch o Captain Crunch. John, essendo esperto di elettronica, grazie a questa scoperta costru\u00ec la prima blue box, che permetteva di telefonare gratis. John e i suoi amici, per\u00f2, non si limitarono a chiamare amici e parenti gratis ma, pervasi dallo spirito hacker aiutavano a migliorare le linee telefoniche della Bell, per esempio segnalando i guasti con chiamate dirette agli operai, i quali intervenivano credendo fosse un collega ad averli chiamati.\nCongedatosi con onore nel 1968, ha poi lavorato per nella zona della \"San Francisco Bay Area\", durante gli anni '70 venne arrestato un paio di volte, rilasciato poi ha lavorato per la Apple, scrivendo tra l'altro il primo word processor per l'Apple II, che fu poi comprato dalla IBM e inserito nel primo PC IBM. Successivamente svilupp\u00f2 anche un cross-assembler utilizzato da Steve Wozniak durante lo sviluppo di macchine quali Apple I e Apple II.\nAttualmente sta lavorando al \"Crunch Box\", un Intrusion Prevention System basato su OpenBSD.\nAneddoti e curiosit\u00e0.\nSecondo una leggenda, John e i suoi amici riuscirono a scoprire un numero riservato della Casa Bianca e intercettarono le chiamate in entrata e in uscita, trasmettendo tutto dagli altoparlanti del laboratorio. Un giorno avrebbero ascoltato un agente della C.I.A. parlare con Richard Nixon, e sentirono che la password per parlare con il presidente era \"Olympus\". Chiamarono allora il numero riservato, e questa una trascrizione del dialogo che sarebbe avvenuto:\n John: \"Olympus, per favore\"\n Operatore: \"Un attimo, per favore...\"\n Nixon: \"Che succede?\"\n John: \"Signor Presidente, \u00e8 in atto una crisi qui, a Los Angeles\"\n Nixon: \"Che tipo di crisi?\"\n John: \"Siamo senza carta igienica, Signor Presidente.\""}
{"id": "113843", "revid": "125784995", "url": "https://it.wikipedia.org/wiki?curid=113843", "title": "Basmala", "text": "Nell'Islam, bi ismi ilahi indica la formula araba \"Bi-ismi 'll\u0101hi al-Rahm\u0101ni al-Rah\u012bm\" ( \u00abIn nome di Dio il Clemente il Misericordioso\u00bb) con cui si aprono tutte le sure del Corano, salvo la sura IX: (la \"sura al-Thawba\", \"del ritorno penitente a Dio\" o \"del perdono\").\nSulla \"basmala\" e i nomi di Allah.\nCon l'eccezione della prima sura (la Sura \"F\u0101ti\u1e25a\", cio\u00e8 \u00abL'Aprente\u00bb), nelle altre sure del Corano la \"basmala\" non \u00e8 considerata n\u00e9 contata come vero e proprio versetto [\"\u0101ya\", pl. \"\u0101yy\u0101t\"].\nQuando la \"basmala\" \u00e8 pronunciata prima di un discorso in pubblico, questa ha il preciso scopo di indicare all'uditorio che chi parla \u00e8 musulmano devoto e praticante."}
{"id": "113845", "revid": "123022106", "url": "https://it.wikipedia.org/wiki?curid=113845", "title": "Oscillatore", "text": "In elettronica un oscillatore \u00e8 un circuito elettronico che genera forme d'onda di frequenza, forma e ampiezza di molteplici tipi senza un segnale di ingresso. Alcuni sono progettati per poterne generare di frequenza, forma e ampiezza variabile tramite sistemi di controllo quali tensioni o potenziometri.\nDescrizione.\nGli oscillatori possono dividersi in due principali categorie:\nGli oscillatori nella loro vastit\u00e0 sono impiegati in innumerevoli applicazioni che spaziano dalla temporizzazione di circuiti digitali e non, alla generazione di portanti per le telecomunicazioni, agli strumenti elettromedicali, ecc.\nPer un qualunque oscillatore valgono inoltre le seguenti nomenclature notevoli:\nOscillatori armonici elettrici.\nGli oscillatori armonici producono un segnale di andamento sinusoidale (o quanto pi\u00f9 possibile prossimo ad esso).\nEssenzialmente si tratta di un amplificatore in cui l'uscita \u00e8 riportata all'ingresso con una retroazione positiva attraverso un filtro passa-banda stretto. Quando il circuito \u00e8 acceso, l'amplificatore produce inevitabilmente in uscita del rumore. Il circuito di reazione riporta in ingresso le componenti del rumore della frequenza del filtro passa-banda che vengono amplificate. Il ciclo si ripete fino al raggiungimento del regime di funzionamento.\nGli oscillatori sinusoidali sono suddivisibili in tre principali categorie in base agli elementi circuitali utilizzati.\nLe principali soluzioni circuitali usate in elettronica per realizzare oscillatori armonici sono:\nHartley.\nL'oscillatore Hartley \u00e8 di tipo LC in cui la retroazione \u00e8 di tipo ad accoppiamento induttivo attraverso un trasformatore sintonizzato (per frequenze elevate si tratta di due bobine avvolte in aria). In alternativa viene usata un'unica bobina che si comporta come un autotrasformatore sintonizzato, come nell'esempio in figura.\nLa frequenza di risonanza pu\u00f2 essere variata agendo sul condensatore variabile, mantenendo l'ampiezza del segnale prodotto relativamente costante. Svantaggi di questa soluzione sono la produzione di armoniche indesiderate e quindi una forma d'onda non perfettamente sinusoidale.\nViene tipicamente usato a frequenze superiori ai 100\u00a0MHz per scavalcare i problemi d'instabilit\u00e0 del rapporto di capacit\u00e0 tra i 2 condensatori del Colpitts.\nColpitts.\nL'oscillatore Colpitts prende il nome dal suo ideatore, Edwin H. Colpitts. Si tratta di una soluzione semplice e affidabile, in grado di generare segnali di buona qualit\u00e0 senza eccessivi sforzi progettuali.\nIl circuito Colpitts \u00e8 simile al circuito Hartley con la differenza che la reazione avviene attraverso un filtro costituito da un induttore e due condensatori. Normalmente \u00e8 utilizzato a frequenze inferiori ai 100\u00a0MHz.\nSeiler.\nL'oscillatore Seiler \u00e8 un Colpitts a reazione base-emettitore (o griglia-catodo o gate-source) in cui l'accoppiamento al risonatore parallelo avviene attraverso un piccolo condensatore , questo porta una quantit\u00e0 irrisoria di energia trasferita al risonatore e la stabilit\u00e0 (persino migliore di quella dell'oscillatore Vackar) \u00e8 altissima, ma il tempo di assestamento diventa lunghissimo rispetto l'equivalente Colpitts.\nVackar.\nUna versione modificata del Colpitts \u00e8 stata realizzata da Vackar con la semplice interposizione di un piccolo condensatore che incrementa di molto la stabilit\u00e0 dell'oscillatore. Siccome l'energia trasferita \u00e8 particolarmente piccola, questo miglioramento \u00e8 a scapito del tempo di assestamento.\nClapp.\nNell'oscillatore Clapp la rete di reazione \u00e8 costituita da una singola bobina e tre condensatori, due dei quali (C1 e C2 in figura) costituiscono un partitore di tensione che determina l'ammontare della retroazione al componente attivo.\nL'oscillatore Clapp \u00e8 essenzialmente un Colpitts con in pi\u00f9 un condensatore in serie alla bobina. La frequenza di oscillazione in hertz per il circuito in figura \u00e8:\nformula_1\nIl circuito Clapp offre prestazioni migliori rispetto al Colpitts nella costruzione di oscillatori a frequenza variabile (VFO), poich\u00e9 \u00e8 possibile variare la capacit\u00e0 del condensatore in serie alla bobina senza alterare l'entit\u00e0 della retroazione e quindi la stabilit\u00e0 del segnale. In regime astabile sfasa l'uscita di 90\u00b0 verso destra.\nMeissner.\nSi tratta di un oscillatore con retroazione ottenuta per accoppiamento a trasformatore inventato da Alexander Meissner, particolarmente usato con i tubi a vuoto.\nA ponte di Wien.\nQuesto oscillatore basa il suo funzionamento sul circuito a ponte di Wien elaborato da Max Wien nel 1891. All'epoca di Wien non erano ancora stati inventati dispositivi attivi, in grado cio\u00e8 di amplificare, e l'oscillatore non pot\u00e9 essere realizzato. L'idea moderna si deve a William Hewlett, cofondatore della Hewlett Packard, che lo present\u00f2 nella sua tesi di laurea alla Stanford University. Non per caso il circuito, in grado di produrre un segnale ottimamente sinusoidale, fu utilizzato per la prima volta nell'oscillatore di precisione HP 200A.\nLa frequenza di oscillazione \u00e8 (R=R1=R2 e C=C1=C2):\nformula_2\nLa chiave della limitata distorsione dell'oscillatore di Hewlett risiede nella stabilizzazione dell'ampiezza. L'ampiezza del segnale in un oscillatore tende ad aumentare fino a che le estremit\u00e0 superiore ed inferiore della sinusoide vengono appiattite a causa della saturazione. Hewlett impieg\u00f2 una lampada ad incandescenza per limitare il guadagno dell'amplificatore in modo non lineare. La resistenza del filamento aumenta con l'aumento della temperatura, a sua volta aumentata dalla corrente per effetto Joule. Il circuito \u00e8 congegnato in modo che un aumento della resistenza prodotto da un aumento del livello del segnale, comporti una riduzione del guadagno.\nOggi per lo stesso scopo sono utilizzati transistor FET o fotocellule, ottenendo distorsioni inferiori allo 0,0008% (8 parti per milione) con piccole variazioni rispetto al circuito originale mentre sistemi a LED/fotoresistenza CdS permette distorsioni inferiori alle 3 ppm.\nOscillatori a rilassamento.\nGli oscillatori a rilassamento sono particolari tipi di oscillatori capaci di emettere impulsi o segnali elettrici di varia forma non sinusoidale, per esempio onde quadre, onde a dente di sega e impulsi di breve durata seguiti da un pi\u00f9 lungo tempo di recupero.\nSono costituiti da un componente non lineare che periodicamente scarica l'energia accumulata in un condensatore o in un induttore, causando un brusco cambiamento in uscita. Tra gli elementi non lineari utilizzabili si hanno: transistor a giunzione bipolare, diac e lampade al neon.\nSi consideri per semplicit\u00e0 una lampada al neon. Il gas contenuto si mantiene isolante fino a quando la tensione ai suoi capi supera un valore critico, dopodich\u00e9 si innesca una conduzione a valanga e la tensione ai capi del tubo crolla a valori molto pi\u00f9 bassi. La conduzione del gas cessa quando la tensione scende al di sotto di una soglia minima. Si ponga in parallelo al tubo un condensatore e in serie ai due elementi una resistenza. Applicando tensione il condensatore inizia a caricarsi con un periodo \u03c4=RC. Quando la tensione supera il valore di innesco del tubo il condensatore viene immediatamente scaricato fino alla tensione di disinnesco del tubo ed il ciclo riprende. Il circuito cos\u00ec costituito produce in uscita, ovvero ai capi del condensatore, un segnale approssimativamente a dente di sega.\nI segnali impulsivi o ad onde quadre prodotti da un oscillatore a rilassamento possono essere usati per pilotare circuiti digitali come contatori, temporizzatori e anche microprocessori. Spesso per\u00f2 sono preferiti oscillatori al quarzo per ragioni di stabilit\u00e0 della frequenza.\nLe forme d'onda triangolari e a dente di sega sono usate nella deflessione del pennello elettronico nei tubi catodici di oscilloscopi e televisori analogici.\nUn particolare tipo di oscillatore a rilassamento \u00e8 il multivibratore astabile. Come tutti i multivibratori \u00e8 un circuito che pu\u00f2 trovarsi in uno dei due stati possibili. Nel multivibratore astabile nessuno dei due stati \u00e8 stabile, cos\u00ec il circuito continua a passare da una condizione all'altra con un periodo determinato dai valori dei condensatori e resistenze presenti.\nIl multivibratore astabile produce tipicamente un'onda quadra con duty cycle dipendente dal grado di simmetria del circuito."}
{"id": "113852", "revid": "768068", "url": "https://it.wikipedia.org/wiki?curid=113852", "title": "Lingua lussemburghese", "text": "La lingua lussemburghese (\"L\u00ebtzebuergesch\" in lussemburghese, \"Luxembourgeois\" in francese, \"Luxemburgisch\" in tedesco, \"Lussimbordjw\u00e8s\" in vallone) \u00e8 una lingua germanica del ramo occidentale parlata nel Lussemburgo, dove fu adottata come lingua ufficiale nel 1984.\n\u00c8 parlata anche nelle zone di confine di Belgio, Francia e Germania, oltre che da alcuni discendenti di lussemburghesi emigrati negli Stati Uniti d'America. In totale, esistono circa parlanti.\nIl lussemburghese appartiene al tedesco centrale occidentale, facente parte a sua volta del gruppo linguistico dell'alto tedesco, al pari del tedesco.\n\u00c8 evidente che, in quanto lingua germanica, per un parlante tedesco il lussemburghese possa essere di non difficile comprensione, nonostante la notevole influenza del francese, presente in particolare nei numerosi prestiti: per esempio, l'autista d'autobus \u2013 in francese \"Chauffeur de bus\" e in tedesco \"Busfahrer\" \u2013 in lussemburghese \u00e8 detto \"Buschauffeur\".\nD'altro canto, l'ortografia del lussemburghese risente molto dell'influenza dell'alto tedesco. Sembra che l'idea di come scrivere correttamente in lussemburghese sia ancora pesantemente dipendente delle norme della grammatica tedesca. Da questo punto di vista, il lussemburghese \u00e8 pi\u00f9 vicino ad essere una variet\u00e0 locale di tedesco di quanto non lo sia, ad esempio, l'olandese (lingua anch'essa molto vicina al tedesco, ma che se ne discosta pi\u00f9 marcatamente nella fonetica, nella morfologia, nel lessico e nella sintassi).\nIl tedesco standard \u00e8 chiamato dai lussemburghesi \"D\u00e4itsch\" o \"Preis\u00ebsch\" (cio\u00e8 \"prussiano\"), anche se quest'ultima denominazione ha un carattere nazionalista e dispregiativo.\nIl lussemburghese \u00e8 usato come lingua veicolare nelle scuole materna ed elementare, ma non esistono libri di testo in lussemburghese. L'alfabetizzazione avviene in lingua tedesca, mentre dalla fine della seconda elementare viene introdotto il francese. Nelle scuole superiori sia il tedesco che il francese divengono lingue utilizzate per le materie di studio. Il lussemburghese \u00e8 impiegato dalla televisione in Lussemburgo. La stampa locale riporta articoli in francese e in tedesco, raramente annunci in lussemburghese. La lingua amministrativa del paese \u00e8 tuttavia il francese.\nStatus.\nSecondo la legge lussemburghese del 24 febbraio 1984 le lingue utilizzate in Lussemburgo sono cos\u00ec suddivisibili:\nIl lussemburghese, pur avendo quasi lo stesso numero di parlanti del maltese, non \u00e8 mai stato proposto come lingua ufficiale dell'Unione europea; in Germania non gode di nessuno status riconosciuto, mentre in Belgio \u00e8 riconosciuto lingua regionale in Vallonia.\nLa conoscenza della lingua lussemburghese \u00e8 una condizione indispensabile per poter presentare domanda di naturalizzazione in vista dell'acquisizione della cittadinanza lussemburghese.\nParentela col tedesco e influenza francese.\nPur essendo una lingua germanica, il lussemburghese \u00e8 molto influenzato dal francese; ecco alcuni esempi di parentela col tedesco e di influenza del francese:\nGrammatica lussemburghese.\nSono riconosciute otto variet\u00e0 locali di lussemburghese.\nFonologia.\nQuesta sezione ha per scopo la descrizione della fonologia e della fonetica del lussemburghese centrale, la variante ritenuta standard.\nConsonanti.\nIl sistema consonantico lussemburghese \u00e8 simile a quello del tedesco standard:\nLe consonanti forti sono aspirate nella maggior parte dei contesti, le deboli sono spesso sorde. Il lussemburghese presenta desonorizzazione finale: le consonanti sonore si desonorizzano in finale di sillaba, a meno che non cambino sillaba a causa del sandhi. Inoltre, le consonanti forti affette dal sandhi si sonorizzano se seguite da una vocale, ad esempio \"eng interessant Iddi\" \"un'idea interessante\".\nIl fonema pu\u00f2 essere realizzato da alcuni parlanti. Pu\u00f2 inoltre vocalizzarsi in o in finale di parola. Davanti a vocali brevi e consonanti sonore si realizza , mentre davanti a consonanti sorde si desonorizza in .\nI fonemi e sono allofoni di e rispettivamente; i fonemi si realizzano davanti a vocali posteriori e gli allofoni in tutte le altre posizioni. I parlanti stanno perdendo sempre di pi\u00f9 la distinzione tra fricative postalveolari e alveolopalatali.\nIl fonema \u00e8 allofono di dopo , ad esempio \"zwee\" \"due\". Il fonema pu\u00f2 sostituirsi a in alcuni contesti, ad esempio \"Juni\" ] o ] \"giugno\".\nIn sandhi esterno, finale di sillaba cade a meno che non sia seguito da , con poche eccezioni. Inoltre, alcuni gruppi inusuali di consonanti possono formarsi per cliticizzazione dell'articolo determinativo \"d'\" (per femminile, neutro e plurale), ad esempio d'Land \"il Paese\" o d'Kr\u00e4iz \"la croce\".\nVocali.\nIl lussemburghese possiede quattordici vocali, , e otto dittonghi, . I suoni sono allofoni del fonema , e si realizzano in distribuzione complementare: davanti a consonanti velari, in tutte le altre posizioni. Il fonema pu\u00f2 anche essere pronunciato . I fonemi si realizzano soprattutto in posizione non accentata. Il fonema pu\u00f2 essere pronunciato con un leggero arrotondamento labiale. Le vocali lunghe nei dittonghi possono essere pronunciate brevi in un discorso veloce e in posizione atona. Ulteriori dittonghi si formano per vocalizzazione di (come gi\u00e0 detto sopra). Il fonema davanti a \u00e8 pronunciato .\nArticoli e generi.\nIl lussemburghese possiede tre generi: maschile, femminile e neutro.\nSe la parola che segue l'articolo non comincia con le consonanti h, n, d, o t, l'articolo maschile perde la \"-n\" finale, come accade nei verbi (vedi la tabella \"Esempi\").\nI verbi.\nVerbi regolari.\nLe forme verbali lussemburghesi sono simili a quelle del tedesco.\nDue verbi lussemburghesi coniugati:\nLetteratura in lussemburghese.\nAccanto al francese e al tedesco (lingue gi\u00e0 formatesi antecedentemente nel Lussemburgo), anche il lussemburghese ha una degna letteratura; il padre della letteratura lussemburghese \u00e8 Antoine Meyer (1801 - 1857), ma \u00e8 nel teatro che il lussemburghese ha la sua massima espressione letteraria. Dicks (al secolo Edmond de la Fontaine, 1823 - 1891) introduce personaggi caratteristici lussemburghesi nei suoi vaudevilles. Tit Schroeder (1911 - 1986), con \"D'P\u00f6lltchesfamill\" (1963), che fu il precursore del teatro sociopolitico di Guy Rewenig (1947) e di altri autori come Fernand Hoffmann e Pol Greisch (1930). Nella poesia Michel Lentz (1820 - 1893) \u00e8 autore di versi romantici. La poesia ebbe sviluppo nel filone tradizionalista grazie a Tit Schroeder e Joseph Kreup (1911 - 1981), malgrado un impegno politico pi\u00f9 marcato dopo il 1968. Ren\u00e9 Kartheiser (1926) cerca di rendere la poesia libera dalla rima. Svariati scrittori e autori hanno scelto l'epopea in versi per trattare temi di attualit\u00e0 senza riuscire totalmente nel loro intento; una eccezione \u00e8 rappresentata da L\u00e9on Moulin in \"De Fuus\" (1968). Con Isidore Comes (1875 - 1960) e Nicolas Pleschette (1882 - 1965) appare il racconto epico in prosa.\nBibliografia.\nPeter Gilles, J\u00fcrgen Trouvain, \"Luxembourgish\", Journal of the International Phonetic Association 43 (1): 67\u201374, 2013"}
{"id": "113853", "revid": "1529788", "url": "https://it.wikipedia.org/wiki?curid=113853", "title": "Madonie", "text": "Le Madon\u00ece o \"Madon\u00eca\" (in siciliano Li Marun\u00eci) sono una breve dorsale montuosa posta nella parte settentrionale della Sicilia, interamente compresa nella citt\u00e0 metropolitana di Palermo.\nSi trovano ad ovest dei Monti Nebrodi e dei monti Peloritani. Questi ultimi sono compresi nella citt\u00e0 metropolitana di Messina. Questi tre gruppi montuosi formano l'appennino siculo. Il gruppo \u00e8 costituito, nella sua parte centrale, da un altopiano carsico che comprende le vette pi\u00f9 alte della Sicilia dopo l'Etna. \nCostituiscono una delle aree di fondamentale importanza per l'approvvigionamento idrico di Palermo e di buona parte della sua area metropolitana: numerosissime sono infatti le manifestazioni sorgentizie qui presenti, alcune delle quali con portate medie attorno agli 800 l/s, come ad esempio quella di Scillato che \u00e8 captata dall'omonimo acquedotto.\nIl nome.\nIn epoca classica, il nome del complesso orografico era Maroneum. Plinio il Vecchio ricorda il toponimo descrivendo il fragore dei boati del vulcano Etna udito da aree distanti: \u00ab\"Fragor vero ad Maroneum et Gemellos Colles\"\u00bb.\nSuccessivamente il toponimo venne assimilato al feudo di Madon\u00eca, di propriet\u00e0 dei marchesi Crescimanni. In passato questo era uno dei feudi della Baronia d'Aspromonte che insisteva su parte del territorio di propriet\u00e0 della famiglia La Farina, nobile di Palermo.\nLocalizzazione geografica.\nLa catena, situata nella Sicilia centro-settentrionale, \u00e8 compresa nel Parco delle Madonie e si estende tra le valli dei fiumi Imera Settentrionale ad ovest e Pollina ad est, che lo separa dai monti Nebrodi; a sud le Madonie abbassano bruscamente dalle cime in coincidenza del confine con il Libero Consorzio di Caltanissetta, che costituisce il confine meridionale dividendo le Madonie dagli altopiani dell'entroterra siciliano, mentre a nord le Madonie si tuffano nel Mar Tirreno che ne segna dunque il limite settentrionale.\nA partire dalla costa settentrionale si susseguono il rilievo di Pizzo Dipilo, il Piano Zucchi tra il rilievo di Monte Cervi (con le cime di Monte Castellaro, Pizzo Antenna Piccola, Pizzo Colla e Monte Fanusi insieme con la sorgente di Scillato) e quello di Pizzo Carbonara, in gran parte occupato da un altopiano con doline e con pareti sub-verticali verso ovest e nord. Segue il gruppo montuoso di Monte San Salvatore, costituito da arenarie, con numerose cime secondarie tra cui il Monte Alto, dove sorge un santuario dedicato alla Madonna, Monte Cavallo e Monte Scalone, sul cui versante settentrionale crescono gli ultimi esemplari di \"Abies nebrodensis\", abete neoendemico siciliano.\nAd est del Torrente Mandarini (affluente dell'Imera Meridionale) si eleva il Pizzo Catarineci, rilievo arenaceo alla cui sommit\u00e0 c'\u00e8 un'ampia prateria spesso frequentata da cavalli, circondata da boschetti di faggio. A nord, sul mare, in posizione isolata, troviamo quella che \u00e8 considerata la punta estrema delle Madonie: la Rocca di Cefal\u00f9 (270\u00a0m s.l.m.)\nLe Madonie sono l'ultima catena montuosa dell'Appennino Siculo (che a sua volta fa parte dell'Appennino Meridionale) e segnano, quindi, la fine degli Appennini.\nComuni delle Madonie.\nI comuni ricadenti all'interno del territorio delle Madonie sono 21:\nAlcuni rilievi.\nLa vetta pi\u00f9 alta \u00e8 il Pizzo Carbonara (1979\u00a0m s.l.m.), la seconda della Sicilia dopo l'Etna. Tra le cime pi\u00f9 alte troviamo:\nGeologia.\nGeologicamente la catena si \u00e8 strutturata negli ultimi 20 milioni di anni (dal Miocene al Pleistocene) attraverso la sovrapposizione di unit\u00e0 bacinali carbonatico e carbonatico silicoclastiche, derivanti dalla deformazione del cosiddetto dominio Imerese e di unit\u00e0 calcareo-dolomitiche di piattaforma carbonatica derivanti dalla deformazione della cosiddetta piattaforma panormide.\nAl centro del gruppo montuoso (zona Pizzo Carbonara-Monte Ferro) ad altezze superiori ai 1600\u00a0m \u00e8 presente una vasta zona carsica, con forme epigee quali le doline (Piano Battaglia, la Battaglietta e la Valle della Conserva), inghiottitoi e grotte (tra i quali l'Abisso del Vento, l'Inghiottitoio della Battaglietta, la Grotta delle Zanzare, la Grotta del Canalone, il Pozzo di Minnonica).\nIl torrente Castelbuono, ex Vallone Madonie, solca le Madonie dividendo quelle meridionali da quelle nord occidentali, attraverso un percorso che da sud si dirige a nord per poi deviare verso est e sboccare infine nella fiumara Pollina."}
{"id": "113855", "revid": "1305772", "url": "https://it.wikipedia.org/wiki?curid=113855", "title": "Lussemburghese", "text": ""}
{"id": "113857", "revid": "126257", "url": "https://it.wikipedia.org/wiki?curid=113857", "title": "Igl\u00f9", "text": "Un igl\u00f9, o igloo, (dall'inglese \"igloo\", a sua volta dall'inuktitut \u1403\u14a1\u14d7, \"iglu\", \u00abcasa\u00bb) \u00e8 un rifugio costruito con blocchi di neve, generalmente a forma di cupola, costruzione tipica degli Inuit (popolazione originaria dell'estremo nord del Canada) prima degli anni 1970.\nEtimologia.\nPoich\u00e9 la parola \"iglu\" identifica in lingua inuktitut ogni tipo di casa, una vera e propria capanna di neve viene distinta col nome pi\u00f9 preciso \"igluvigaq\" (\"igluvigait\" al plurale).\nDescrizione.\nTemperatura interna.\nL'igl\u00f9 \u00e8 un ambiente abbastanza ristretto, per cui, nonostante sia una costruzione tipica di luoghi molto freddi, portarlo ad una temperatura adatta per viverci \u00e8 un'operazione piuttosto veloce. Due persone al suo interno e l'accensione di un piccolo braciere sono sufficienti per raggiungere e mantenere i 17\u00a0\u00b0C mentre la temperatura esterna si mantiene costantemente tra i -40\u00a0\u00b0C e -50\u00a0\u00b0C. L'aria interna si riscalda rapidamente e i blocchi di neve che costituiscono le pareti non si sciolgono a causa della capacit\u00e0 termica del ghiaccio e della rigida temperatura esterna.\nIl fuoco acceso all'interno dell'igl\u00f9 inoltre scioglie un fine strato di neve sulle pareti interne dell'abitazione, che si trasforma in ghiaccio quando il fuoco si spegne, col risultato di rendere l'interno dell'igl\u00f9 totalmente impermeabile al vento."}
{"id": "113861", "revid": "293377", "url": "https://it.wikipedia.org/wiki?curid=113861", "title": "P\u00e4rnu", "text": "P\u00e4rnu (\"Pernau\" in tedesco, \"Parnawa\" in polacco) \u00e8 una citt\u00e0 dell'Estonia meridionale, capoluogo della contea di P\u00e4rnumaa. Situata sulla costa occidentale del Paese, si affaccia sul Golfo di Riga in corrispondenza dell'estuario del fiume P\u00e4rnu, che attraversa la citt\u00e0.\n\u00c8 considerata la maggiore localit\u00e0 estiva e di villeggiatura dell'Estonia. Vi si trovano numerosi hotel, ristoranti e ampie spiagge soleggiate. \nLa citt\u00e0 \u00e8 servita da un aeroporto internazionale e da numerosi autobus che la collegano con le principali citt\u00e0 europee.\nStoria.\nFu fondata nel 1241 dai Cavalieri dell'Ordine teutonico. In seguito entr\u00f2 a far parte della Lega anseatica in quanto il suo porto, privo di ghiacci, era essenziale per la Livonia.\nDopo la Prima guerra del nord (1558-1583) entr\u00f2 a far parte dell'Impero svedese e dopo la Grande guerra del Nord (1700-1721) divenne parte dell'Impero russo, fino al 1917.\nLa citt\u00e0 vide la nascita dei primi manifesti dell'indipendenza estone nel 1918. \nSegu\u00ec poi le sorti politiche dell'intera Estonia nel XX secolo.\nTurismo marittimo e termale.\n\u00c8 un'importante localit\u00e0 marina della costa estone, con una lunga spiaggia sabbiosa.\nIl clima relativamente mite, grazie anche al golfo naturale che la ripara, ne fa una tradizionale localit\u00e0 di villeggiatura e di cure termali. Il primo stabilimento balneare venne aperto nel 1838, la citt\u00e0 acquis\u00ec gradualmente l'aspetto di una centro turistico di fama internazionale che richiam\u00f2 i suoi turisti e visitatori per i fanghi terapeutici e le sue spiagge dorate.\nI sovietici, durante l'occupazione, salvarono solo l'area turistica dalla distruzione. In questo periodo il porto della citt\u00e0 venne chiuso ai traghetti stranieri e fu utilizzato solo per la pesca locale. Con il ritorno dell'indipendenza estone, dal 1991, molte parti della citt\u00e0 vecchia sono state restaurate e il porto \u00e8 tornato a vivere.\nEventi culturali.\nA P\u00e4rnu, nel 1857 vide la luce, o meglio la stampa, il primo giornale in lingua estone: il P\u00e4rnu Postimees e fu qui che inizi\u00f2 la propria attivit\u00e0 la poetessa Lydia Koidula.\nLa citt\u00e0 \u00e8 conosciuta a livello internazionale anche per il Festival del Cinema che richiama attori e registi da mezza Europa. Il Festival dei documentari cinematografici di P\u00e4rnu, si tiene annualmente la prima settimana di luglio, vengono proiettati film di tema antropologico e documentari. Si svolge presso il Nuovo Museo d'Arte di Parnu, ed in altre strutture della citt\u00e0\nMonumenti.\nDelle fortificazioni del XVII secolo rimane solo la barocca Porta di Tallinn.\nNel centro storico si trovano alcuni edifici barocchi, come la chiesa di Santa Elisabetta e la chiesa di Santa Caterina, e alcuni esempi di Art Nouveau, come la Villa Ammende. Vi \u00e8 anche un'ampia sala concerti.\nLa citt\u00e0 estone dispone anche di un aeroporto nazionale e di un grande porto turistico, dal quale partono regolari traghetti per le isole Saaremaa, Ruhnu e Kihnu.\nSport.\nLa citt\u00e0 vanta un club che milita in Meistriliiga, il massimo campionato calcistico estone, il P\u00e4rnu Jalgpalliklubi Vaprus."}
{"id": "113862", "revid": "466539", "url": "https://it.wikipedia.org/wiki?curid=113862", "title": "Tartu", "text": "Tartu (\"Dorpat\" in tedesco, \u042e\u0440\u044c\u0435\u0432, \"Jur'ev\" in russo) \u00e8 una citt\u00e0 dell'Estonia, seconda citt\u00e0 del Paese in termini di popolazione con abitanti. Sorge sulle sponde del fiume Emaj\u00f5gi ed \u00e8 sede di un'antica e prestigiosa universit\u00e0; \u00e8 il capoluogo della contea di Tartumaa.\n\u00c8 stata scelta per essere capitale europea della cultura nel 2024 insieme a Bod\u00f8 e Bad Ischl.\nStoria.\nNel territorio della citt\u00e0 sono state trovate tracce di insediamenti fin dal V secolo, e nel VII secolo fu eretta la prima fortezza in legno. La prima citazione della citt\u00e0 risale al 1030 quando fu conquistata dal granduca Jaroslav il saggio e ne fece un punto di appoggio a nord-ovest della Rus' di Kiev. In seguito fu conquistata dai Cavalieri dell'Ordine Teutonico, nel Medioevo era un importante nodo di collegamento tra le citt\u00e0 anseatiche, delle quali entr\u00f2 a far parte con il nome tedesco di Dorpat, e le citt\u00e0 russe di Pskov e Novgorod.\nDorpat \u00e8 stata sede del governo del Voivodato di Dorpat dal 1598 fino al 1625, anno a cui risale la conquista parte dell'Impero svedese, che istitu\u00ec la provincia dell'Estonia svedese. Alla citt\u00e0 venne dato il nome di Tartu e nel 1632 venne fondata l'universit\u00e0 sul modello di quella di Uppsala. Nel 1704 durante la Grande guerra del Nord, la citt\u00e0 pass\u00f2 all'Impero russo e l'universit\u00e0 venne trasferita a P\u00e4rnu.\nNel 1775 un incendio ne distrusse quasi completamente il centro storico. Per questo motivo, la maggior parte degli edifici storici risalgono infatti al XVIII e XIX secolo e furono ricostruiti in stile neoclassico tipico della Russia imperiale. Nel 1802 fu riaperta l'universit\u00e0. Nel 1869, sull'onda della rinascita del sentimento di indipendenza nazionale, ebbe luogo il primo festival della canzone estone.\nDurante la Guerra di indipendenza estone la citt\u00e0 fu occupata dalle truppe dell'Armata Rossa il 24 dicembre 1918 ma per poco; infatti, grazie anche all'aiuto esterno, gli indipendentisti la rioccuparono gi\u00e0 il 14 gennaio. Il 2 febbraio 1920 poi proprio qui a Tartu fu firmato l'omonimo trattato con cui la nascente Unione Sovietica riconosceva l'indipendenza all'Estonia. A guerra finita quindi il nome \"Tartu\" divenne ufficialmente quello della citt\u00e0 andando a sostituire il vecchio nome russo.\nAmministrazione.\nIl comune cittadino (in estone \"linn\") amministra il centro urbano di Tartu; il contado dipende dal rispettivo comune rurale (in estone \"vald\").\nSport.\nLa citt\u00e0 vanta un club che milita in Meistriliiga, il massimo campionato calcistico estone, il Tammeka Tartu.\n\u00c8 presente una squadra di football americano, i Tartu Titans, che pu\u00f2 vantare la vittoria di un Baltic Bowl."}
{"id": "113863", "revid": "1953061", "url": "https://it.wikipedia.org/wiki?curid=113863", "title": "Regno dell'Essex", "text": "Il regno dell'Essex, cio\u00e8 regno dei sassoni dell'est, era uno dei sette regni della cosiddetta eptarchia anglosassone. Fu fondato da Echwin nel 527 d.C. La sua storia non \u00e8 ben documentata. Per la maggior parte della sua esistenza il regno dell'Essex fu asservito a signori del Kent, dell'Anglia o della Mercia. L'ultimo sovrano, Sigered, cedette il regno nell'825 a Egbert del Wessex. Il regno era circondato a nord dal fiume Stour e dal regno dell'Anglia orientale, a sud dal Tamigi e dal Kent, a est dal Mare del Nord e a ovest dalla Mercia. Il territorio includeva parte dell'odierna contea dell'Essex e ci\u00f2 che restava delle capitali provinciali romane di Colchester e Londra. All'inizio includeva il Middlesex, la maggior parte dell'Hertfordshire se non tutto e per un periodo forse anche il Surrey. Per un breve periodo nel corso dell'VIII secolo controll\u00f2 anche il Kent.\nA partire dalla met\u00e0 dell'VIII secolo gran parte del regno, compresa Londra, cadde in mano alla Mercia. Dopo la sconfitta del re merciano Beornwulf, attorno all'825, il regno pass\u00f2 al Wessex di re Egberto. Nell'878 il territorio fu ceduto da Alfredo il Grande del Wessex, con il Trattato di Wedmore, al regno vichingo, Danelaw, dell'Anglia orientale. Fu poi riconquistato da Edoardo del Wessex.\nL'odierna contea inglese mantiene i suoi confini storici a nord e a sud, ma copre solo i territori a est del fiume Lee. Molti eventi e sovrani di questo regno, specie delle epoche pi\u00f9 lontane, restano ipotetici o sconosciuti (cos\u00ec come per altri regni dell'eptarchia). La dinastia dell'Essex diceva di discendere dal dio Seaxn\u0113at, invece che da Woden, come sostenevano le altre trib\u00f9 sassoni."}
{"id": "113864", "revid": "228587", "url": "https://it.wikipedia.org/wiki?curid=113864", "title": "Sistema produttivo", "text": ""}
{"id": "113865", "revid": "767487", "url": "https://it.wikipedia.org/wiki?curid=113865", "title": "Paldiski", "text": "Paldiski era un comune dell'Estonia settentrionale, nella contea di Harjumaa. Dal 2017, \u00e8 diventato la sede amministrativa della nuova comunit\u00e0 rurale L\u00e4\u00e4ne-Harju.\n\u00c8 situato su una penisola affacciata sul mar Baltico, a circa 45\u00a0km a ovest di Tallinn. La popolazione \u00e8 di poco superiore ai 4.000 abitanti.\nStoria.\nNata come insediamento svedese con il nome di R\u00e5gervik, nel 1762 divenne una base navale russa, chiamata Baltijskij Port, (letteralmente \"porto sul Baltico\") e durante l'occupazione sovietica fu una base militare.\nOrigini svedesi.\nL'area di Paldiski era stata usata come porto sin dai tempi antichi. I primi insediamenti sulle isole e nella penisola di Pakri sono nel XIII secolo. Una leggenda narra della presenza di un principe svedese e della sua corte. Nonostante le testimonianze storiche non forniscano prove per avvalorare la leggenda, \u00e8 certo che i primi abitanti permanenti delle isole di Padri erano appunto degli estoni svedesi. La prima testimonianza scritta circa gli insediamenti attorno a Paldiski sono datati 1377 e riferiscono del villaggio di pescatori di Pakri.\nI riferimenti al Pakri Manor, pi\u00f9 tardi chiamato Padise Manor, sono datati indietro allo stesso periodo. Ad ogni modo, in un certo senso i predecessori della Paldiski di oggi possono essere considerati la famiglia di vassalli Lode, che prov\u00f2 ad istituire una cittadina con una chiesa ed un porto nell'insenatura meridionale della baia di Pakri nel 1296. Oggi, non esistono tracce della cittadina, ma la chiesa con annessa parrocchia venne chiamata pi\u00f9 tardi Harju-Madise.\nIl periodo zarista.\nNella situazione politica seguente alla Grande guerra del Nord, divenne importante per l'Impero russo avere una base militare nella costa settentrionale del Mar Baltico.\nAlla ricerca di posto disponibile per un porto, la flotta russa risal\u00ec l'intera costa e scelse Paldiski come luogo del loro futuro porto. La baia di Pakri offriva tre importanti vantaggi rispetto alle altre possibili soluzioni: \u00e8 praticamente senza ghiaccio durante il periodo invernale, gode di acque profonde (importante per grandi navi da guerra) ed \u00e8 protetta dalla tempeste dalle isole di Pakri.\nNel 1718, Pietro I visit\u00f2 il luogo del futuro porto e personalmente pos\u00f2 la prima pietra per la costruzione della fortezza. Le costruzioni iniziarono nel 1723. La fortezza venne battezzata Rogorwiek. Il progetto del porto militare venne elaborato da L.J.P. Luberace e prevedeva la costruzione di una chiusa di 2,5\u00a0km tra l'isola di V\u00e4ike-Pakri e la penisola di Pakri. Era stato supposto di creare una stella di capisaldi ad entrambe le estremit\u00e0 della chiusa ed una chiesa, caserme, un ospedale e la residenza degli zar. Sfortunatamente la costruzione avanz\u00f2 lentamente, con il parziale completamento della sola parte in terraferma della caposaldo a forma di stella, la chiesa e la residenza dello zar, la quale venne demolita mezzo secolo dopo a causa delle sue povere caratteristiche tecniche.\nLa costruzione della chiusa venne ripresa solo nel 1746, dopo la visita della Zarina Elizaveta. Durante il regno di Caterina II, Rogerwiek venne rinominata Baltijskij Port. Ricevette il conferimento di citt\u00e0 nel 1762. Il nuovo caporeparto, il generale feldmaresciallo conte Burkhard Christoph von M\u00fcnnich commission\u00f2 un progetto per il porto militare. In aggiunta ai piani precedenti, questo prevedeva la costruzione delle fortificazioni, della caserme sull'isola di V\u00e4ike-Pakri.\nI piani per la citt\u00e0 prevedevano la costruzione di un cantiere navale, caserme per 16.000 soldati ed ufficiali, due ospedali ed un palazzo per Caterina II. Prima dell'approvazione del progetto, Caterina II sperava di vedere lei stessa la costruzione del sito perci\u00f2 visit\u00f2 Paldiski nel 1764. La visita risult\u00f2 una grande delusione, perch\u00e9 non c'era molto da mostrare per il grandioso progetto costato anni e ingenti somme di denaro. Nel 1767 i lavori di costruzione del Baltijskij Port erano terminati. Da quella volta, appena 500 metri dei progettati 2,5\u00a0km della testata del molo erano completati. Il progetto del porto militare venne discusso altre volte ma Paldiski perse la sua importanza strategica. Nel 1796, Paldiski perse il suo status come fortezza e la guarnigione lasci\u00f2 il presidio.\nPorto commerciale.\nNel 1933 la pronuncia estone di Baltijskij (Paldiski, appunto) divenne il nome ufficiale della cittadina. Paldiski successivamente entr\u00f2 in competizione con Tallinn, San Pietroburgo, Riga ed altri grandi porti. L'importanza della citt\u00e0 come porto commerciale aument\u00f2 nel corso del XIX secolo. Dopo la costruzione della linea ferroviaria, il giro di affari delle merce crebbe al punto di rendere Paldiski il terzo porto pi\u00f9 importante per la Russia di quel periodo. L'incremento della competizione crebbe quando un rompighiaccio venne acquistato per Tallinn, e l'importanza di Paldiski nei commerci diminu\u00ec. Nonostante ci\u00f2, Paldiski rimaneva un porto commerciale di importanza nazionale in Russia sino alla Rivoluzione Russa.\nCon la nascita della Repubblica di Estonia, Paldiski divenne un porto di locale importanza per l'esportazioni e la pesca. Il transito di commerci per la Russia, che precedentemente aveva provveduto all'alto giro di affari per le merce, era completamente cessato. Nonostante Paldiski era utilizzata per esportare produzione agricola e marmi da Vasalemma, il porto lavorava a ritmo ridotto. La nazione estone era troppo piccola per supportare due grandi porti commerciali (Tallinn e Paldiski) esclusivamente dediti all'esportazione. Paldiski era ben conosciuta come un porto di pesca e come un centro di trasformazione dei prodotti ittici. Il popolare marchio \u201cBaltic sprat\u201d proviene da qui. La citt\u00e0 era anche sede dei magazzini generali nazionali estoni del grano.\nPorto militare.\nDopo l'invasione sovietica, l'intera popolazione estone locale venne evacuata il 18 ottobre 1939. Paldiski diviene una base militare dell'URSS. Il totale di nove differenti divisioni militari dell'Unione Sovietica operavano nella citt\u00e0 di Paldiski e nella penisola di Pakri, inclusi missili balistici con testate nucleari e sottomarini, ed un totale di 16.000 soldati ed ufficiali dell'Armata Rossa.\nNel 1962 divenne la maggiore base di addestramento per i sottomarini nucleari sovietici; disponeva di due reattori sulla terraferma e contava circa 16.000 lavoratori. A causa dell'importanza di questo impianto la citt\u00e0 era stata completamente isolata e circondata di filo spinato fino al l'agosto del 1994, quando l'ultima nave russa lasci\u00f2 la base. La Russia abbandon\u00f2 definitivamente il controllo dei reattori nucleari nel settembre del 1995.\nMonumenti e luoghi d'interesse.\nLa citt\u00e0 si presenta moderna e fortemente contrassegnata dalla presenza della base militare. Tuttavia sono presenti alcuni monumenti storici, sotto elencati.\nArchitetture religiose.\nIn Pakri tanav \u00e8 possibile vedere la chiesa luterana San Nicola (1842), e la chiesa ortodossa di San Giorgio, costruita nel 1787.\nCimiteri.\n\u00c8 possibile visitare i due storici cimiteri, uno luterano ed uno ortodosso. In quello luterano si trovano pile accatastate di lapidi dello scorso secolo. In quello ortodosso, pi\u00f9 moderno, \u00e8 possibile visitare il monumento in ricordo ai marinai morti nell'incidente del sottomarino M-200, che entr\u00f2 in collisione con una nave sganciamine.\nIl faro.\nAlto 52\u00a0m, il faro di Pakri \u00e8 il pi\u00f9 alto dell'Estonia. Costruito nel 1889, si trova nella parte estrema della penisola.\nStazione ferroviaria.\nInaugurata nel 1870, lo stesso anno in cui la ferrovia arriv\u00f2 a Tallinn, la stazione ferroviaria si presenta come un edificio in legno elegante e decorato: un testamento dell'importanza del porto nella Russia pre-rivoluzionaria. Le condizioni attuali sono di estrema trascuratezza.\nArchitetture militari.\nFortezza di Pietro Il Grande.\nI ruderi della fortezza di Pietro Il Grande rappresentano la parte pi\u00f9 antica della citt\u00e0.\nQuando l'imperatore russo stabil\u00ec il luogo del suo nuovo approdo portuale nel 1718, volle che fosse il pi\u00f9 grande e sicuro dell'impero. Il piccolo villaggio di pescatori divent\u00f2 un grande cantiere. Il lavoro inizi\u00f2 nei cinque punti della fortezza e nella costruzione di una banchina vicino all'isole di Pakri. A causa della difficolt\u00e0 di modellare il terreno di calcare, l'opera non venne terminata prima della sopraggiunta morte dell'imperatore. Tuttavia, ancora oggi, l'opera gode di una triste fama per l'utilizzo di molti lavoratori forzati, i quali affibbiarono presto all'opera l'eloquente soprannome di Siberia II. Ad ogni modo ancor oggi profondi fossati e mura sono visibili da Salavat Julajevi tanav, appena superata l'estremit\u00e0 nord della citt\u00e0.\nAree naturali.\nLa penisola \u00e8 famosa per una spettacolare scogliera calcarea.\nEconomia.\nL'economia di Paldiski si basa essenzialmente sulle attivit\u00e0 portuali. Le principali direttrici di sviluppo della citt\u00e0 sono nel campo trasporti e della logistica. Le pi\u00f9 importanti realt\u00e0 imprenditoriali sono: la TKE Group, che si occupa di produzione di legname per case, con 350 dipendenti; la PLD Marat \u00d5mblusvabrik, industria manifatturiera di abbigliamento intimo con 200 impiegati; la EestiMetallieksport ed il centro di addestramento militare del Corpo di Pace estone.\nNella vecchia base militare, nella parte settentrionale della penisola di Pakri, vicino al vecchio faro, \u00e8 stato realizzato il \"Pakri tuulepark\", primo parco eolico in Estonia. Si tratta della prima riconversione dell'area militare dismessa.\nInfrastrutture e trasporti.\nIl porto sud \u00e8 collegato con le linee traghetti a Kapellsk\u00e4ri in Svezia, Hanko in Finlandia e Lubecca in Germania. I lavori, completati nel 2004, sono costati 24 milioni di euro. L'impianto produce 56 GWh, ovvero circa l'1% della domanda nazionale estone.\nCinema.\nIl film \"Lilja 4-ever\", diretto dal regista svedese Lukas Moodysson e ambientato in un'indefinita ex-repubblica sovietica, \u00e8 stato girato in citt\u00e0."}
{"id": "113866", "revid": "9", "url": "https://it.wikipedia.org/wiki?curid=113866", "title": "Wessex", "text": ""}
{"id": "113867", "revid": "124111357", "url": "https://it.wikipedia.org/wiki?curid=113867", "title": "V\u00f5ru", "text": "V\u00f5ru (in tedesco \"Werro\"; in russo \u0412\u044b\u0440\u0443, \"Vyru\"; in v\u00f5ro \"V\u00f5ro\") \u00e8 una citt\u00e0 dell'Estonia meridionale, capoluogo della contea di V\u00f5rumaa, con circa 15.000 abitanti. Sorge a 252\u00a0km da Tallinn, in una zona collinosa sulle rive del lago Tamula.\nStoria.\nFondata il 21 agosto del 1784, secondo i desideri dell'imperatrice Caterina II di Russia, e per ordine del governatore generale di Riga, il conte G.Browne nel luogo dell'ex tenuta V\u00f5ru, acquistata per 57.000 rubli. Nel 1793 nella citt\u00e0 vi erano gi\u00e0 diverse chiese luterane ed ortodosse in stile tardo barocco. Tuttavia recenti ritrovamenti archeologici fanno datare i primi insediamenti nella zona ad oltre 5.000 anni fa.\nIl centro storico di V\u00f5ru \u00e8 un pallido esempio di classicismo del XVIII secolo. La costruzione del municipio era iniziata seguendo il progetto di Amauroton, fantastica capitale di Utopia nata dalle fantasie di Thomas More. In accordo con quel piano, nel centro della citt\u00e0 avrebbe dovuto sorgere una piazza chiamata Town Hall, piazza che rimase incompleta sino ad oggi. Negli anni cinquanta vennero piantati diversi alberi nella piazza dai rivoluzionari culturali. La costruzione delle strade principali venne iniziata a partire dal centro della piazza verso le quattro diverse direzioni. Solo \"Katariina tanav, piccola via\" davanti al maniero, inizia dal centro, mentre \"Tartu\", \"J\u00fcri\" e \"Lembitu tanav\" procedono dagli angoli della piazza. Ancora oggi la parte vecchia di V\u00f5ru \u00e8 un originale rete rettangolare di strade, una struttura urbanistica molto diversa da altre vecchie e nuove citt\u00e0 estoni.\nDal 1833 al 1877 vi risiedette Friedrich Reinhold Kreutzwald, il pi\u00f9 noto esponente del cosiddetto \"Risveglio nazionale estone\", nonch\u00e9 autore del poema epico \"Kalevipoeg\". In memoria del patriota estone, nel 1926, fu eretto un monumento nel parco cittadino, e, nel 1940 nella sua dimora venne aperto un museo. Dalla citt\u00e0 \u00e8 possibile raggiungere sia il Parco Naturale di Haanja che il monte Suur Munam\u00e4gi.\nManifestazioni.\nTutti gli anni vi si tiene un festival di musica folk.\nAmministrazione.\nIl comune cittadino, in estone \"linn\", amministra il centro urbano di V\u00f5ru. La gestione dei contadini dipende dal rispettivo comune rurale, in estone \"vald\".\nInfrastrutture e trasporti.\n\u00c8 possibile raggiungere V\u00f5ru attraverso diversi collegamenti stradali: la distanza da Tallinn \u00e8 di 256\u00a0km, circa 3 ore di macchina o 4 ore con il bus. Non esistono collegamenti ferroviari per passeggeri per la citt\u00e0 di V\u00f5ru."}
{"id": "113869", "revid": "287204", "url": "https://it.wikipedia.org/wiki?curid=113869", "title": "Elva (Estonia)", "text": "Elva (in tedesco \"Elwa\") \u00e8 una citt\u00e0 dell'Estonia meridionale, nella contea di Tartumaa.\nMonumenti e luoghi d'interesse.\nLago di Elva.\nLa citt\u00e0 situata sul piccolo lago di Elva, frequentata localit\u00e0 turistica."}
{"id": "113870", "revid": "107419709", "url": "https://it.wikipedia.org/wiki?curid=113870", "title": "Valga (Estonia)", "text": "Valga \u00e8 una citt\u00e0 (in estone \"linn\") dell'Estonia meridionale, capoluogo della contea di Valgamaa; conta circa 14.000 abitanti e sorge a ridosso del confine tra Estonia e Lettonia. Costituisce un unico nucleo urbano con il comune lettone di Valka, tagliato in due dalla linea di frontiera."}
{"id": "113871", "revid": "729019", "url": "https://it.wikipedia.org/wiki?curid=113871", "title": "Antsla", "text": "Antsla \u00e8 una citt\u00e0 dell'Estonia meridionale, nella contea di V\u00f5rumaa, capoluogo del rispettivo comune rurale. Amministrativamente, tuttavia, non esistono distinzioni tra la citt\u00e0 e il suo contado."}
{"id": "113873", "revid": "208069", "url": "https://it.wikipedia.org/wiki?curid=113873", "title": "Giuseppe Lazzati", "text": "Biografia.\nNato nel 1909 a Milano da Carlo e Angela Mezzanotte, vive adolescenza e giovinezza nel clima di drammatico radicalismo e violenza del primo dopoguerra italiano che porta all'ascesa e all'affermazione del fascismo.\nNel 1927 si iscrive alla Facolt\u00e0 di Lettere classiche dell'Universit\u00e0 Cattolica del Sacro Cuore di Milano diretta da padre Agostino Gemelli; nel 1931, a soli 22 anni, si laurea con lode.\nNel maggio del 1931, Lazzati partecipa ad un corso di Esercizi Spirituali predicati da P. Gemelli e da Mons. Olgiati, nei suoi appunti scrive: \u00abHo scelto come mio stato la vita del celibato. Sento ogni momento la grandezza e la sublimit\u00e0 di questa grazia di Dio giacch\u00e9, grazie alla castit\u00e0, potr\u00f2 unirmi pi\u00f9 a Lui, cui consacro anima e corpo, ed esercitare apostolato pi\u00f9 largo ed efficace. Debbo per\u00f2 ricordare che su tale via si deve camminare nella preghiera continua e nel sacrificio. M\u2019assista la grazia di Dio e la Mamma celeste\u00bb.\nConseguenza di tale passo fu l\u2019adesione ai Missionari della Regalit\u00e0 di Cristo. Questo Sodalizio, fondato da padre Gemelli nel 1928, accoglieva laici consacrati di varia estrazione socio-culturale, impegnandoli in un\u2019intensa vita spirituale e dedizione apostolica, con particolare riguardo all\u2019Universit\u00e0 Cattolica e all\u2019Azione Cattolica.\nNel 1934 comincia la carriera universitaria, nello stesso anno diventa presidente diocesano della \u00abGiovent\u00f9 Italiana di Azione Cattolica\u00bb (G.I.A.C.), manterr\u00e0 l'incarico fino al 1945; dal 1939 \u00e8 docente incaricato di letteratura cristiana antica alla Cattolica.\nL\u2019adesione ai Missionari della Regalit\u00e0 s\u2019interruppe nel 1938, con il passare del tempo, Lazzati si era convinto dei limiti di una consacrazione laicale finalizzata al diretto sostegno di alcune opere. A quel punto, sempre persuaso di mantenere fede al celibato per il Regno, incominci\u00f2 una fase di ricerca in merito al da farsi, incontrando il paterno sostegno e incoraggiamento del card. Schuster. Gi\u00e0 nella seconda met\u00e0 del 1938 Lazzati and\u00f2 maturando la decisione di dare vita a un nuovo Sodalizio denominato \u201cMilites Christi\u201d\n, che mosse i primi passi l\u2019anno successivo. Su indicazione dell\u2019arcivescovo, esso venne inquadrato come quarta famiglia della Congregazione degli Oblati di San Carlo. Prendeva cos\u00ec vita in diocesi un\u2019altra esperienza di laici votati alla sequela radicale del Vangelo sulle strade del mondo.\nPartecipa alla seconda guerra mondiale come tenente del 5\u00ba Reggimento alpini, divisione \"Tridentina\", e dopo l'8 settembre 1943, avendo rifiutato il giuramento alla Repubblica Sociale Italiana, viene arrestato a Merano e internato nei campi di concentramento nazisti: prima a Rum nei pressi di Innsbruck, poi a D\u0119blin in Polonia, infine in Germania, a Oberlangen, Sandbostel e Wietzendorf.\nRientrato in Italia nell'agosto del 1945, \u00e8 immediatamente coinvolto, con Giuseppe Dossetti e Giorgio La Pira, nell'opera di ricostruzione della vita civile del Paese, prima nella fase costituente, poi in quella pi\u00f9 direttamente politica. Nel 1946 entra nella direzione nazionale della Democrazia Cristiana ed \u00e8 eletto all'Assemblea costituente (1946-1948) e alla Camera dei deputati nella I Legislatura (1948-1953).\nDopo il mandato parlamentare si trasferisce da Roma nella natia Milano, dove si dedica alla formazione del laicato, nel 1950 partecipa anche, con l\u2019allora Mons. G.B. Montini, Arcivescovo di Milano e con il prof. e industriale Marcello Candia alla fondazione del Collegio studenti d\u2019Oltremare; tale organizzazione si occupava dell\u2019assistenza ai primi giovani che dalle missioni venivano inviati in Italia. \nPadre Genesio, una delle figure fondamentali per la formazione del giovane Marcello CandiaTale organizzazione si occupava dell\u2019assistenza ai primi giovani che dalle missioni venivano inviati in Italia ma l'arrivo del nuovo arcivescovo Giovanni Battista Montini, futuro papa Paolo VI, lo porta ad accettare una serie di nuove diaconie, la pi\u00f9 onerosa ed impegnativa delle quali \u00e8 la direzione del quotidiano cattolico \"L'Italia\" (1961-1964).\nTornato all'insegnamento (aveva ottenuto l'ordinariato nel 1958) nel 1968, nel pieno della contestazione universitaria, \u00e8 chiamato a sostituire Ezio Franceschini come rettore dell'Universit\u00e0 Cattolica carica che mantiene per cinque mandati triennali, fino al 1983. Affida la Direzione del Dipartimento di Scienze Religiose al suo ex-assistente Raniero Cantalamessa, ordinario di Storia delle origini cristiane. Per raggiunti limiti d'et\u00e0, lascia la cattedra di Letteratura cristiana antica nel 1979 e gli succede il suo allievo, Luigi Franco Pizzolato.\nGli ultimi anni della sua vita sono dedicati, in una fase di grave crisi della politica italiana, al rilancio di un'idea alta della politica attraverso la fondazione dell'associazione \u00abCitt\u00e0 dell'uomo\u00bb (1985), i cui contenuti riprendevano quanto gi\u00e0 proposto fin dal dopoguerra con \"Civitas Humana\".\nMuore a Milano il 18 maggio 1986, festa di Pentecoste, all'et\u00e0 di quasi 77 anni.\nNel 1991 l'Istituto secolare Cristo Re si \u00e8 fatto promotore della causa di beatificazione, di cui si \u00e8 poi conclusa l'inchiesta diocesana nel 1996, grazie al sostegno e all'incoraggiamento del cardinale Carlo Maria Martini, arcivescovo di Milano.\nIl 5 luglio 2013 papa Francesco ha autorizzato la Congregazione per le Cause dei Santi a promulgare il decreto che riconosce le virt\u00f9 eroiche del Servo di Dio Giuseppe Lazzati. Da quel momento Lazzati diviene Venerabile.\nIntitolazioni.\nIl Gruppo della Federazione Universitaria Cattolica Italiana (FUCI) dell'Universit\u00e0 Cattolica del Sacro Cuore di Milano \u00e8 dedicato alla memoria del venerabile Giuseppe Lazzati."}
{"id": "113878", "revid": "1879880", "url": "https://it.wikipedia.org/wiki?curid=113878", "title": "Litisconsorzio", "text": "Il litisconsorzio \u00e8 un istituto del diritto processuale italiano quando in un processo civile vi sono pi\u00f9 attori (\"attivo\") o pi\u00f9 convenuti (\"passivo\") o pi\u00f9 attori e pi\u00f9 convenuti (\"misto\").\nPu\u00f2 essere inoltre \"originario\" se il processo inizia gi\u00e0 con una pluralit\u00e0 di parti o \"successivo\" quando in pendenza del processo si verifica l'intervento di pi\u00f9 soggetti per intervento o per unione di cause. Pu\u00f2 essere inoltre litisconsorzio facoltativo o necessario.\nIl litisconsorzio necessario.\nIl litisconsorzio necessario costituisce la partecipazione necessaria nel processo civile di una pluralit\u00e0 di soggetti; esso \u00e8 disciplinato dell'art.102 del codice di procedura civile. Ex art. 102 \"Se la decisione non pu\u00f2 pronunciarsi che in confronto di pi\u00f9 parti, queste debbono agire o essere convenute nello stesso processo. Se questo \u00e8 promosso da alcune o contro alcune soltanto di esse, il giudice ordina l'integrazione del contraddittorio in un termine perentorio da lui stabilito\".\nAvere pi\u00f9 parti nel processo significa sottostare al principio della legittimazione ad agire, sia per i soggetti (legittimati dall'avere in comune gli stessi rapporti sostanziali), sia per il giudice che per evitare un contraddittorio cd. \"non integro\" assegna un termine perentorio per integrarlo a pena di estinzione. L'art. 102 d\u00e0 tuttavia la descrizione del fenomeno, ma non indica le ipotesi in cui esso si verifica, non delinea le situazioni inscindibili. \nCi si rif\u00e0 per\u00f2 ad alcune ipotesi tipiche di litisconsorzio necessario \"ex lege\":\nVi \u00e8 poi una serie di casi di litisconsorzio necessario sul piano processuale nell'ipotesi di \"legittimazione straordinaria\" ad agire. In questo caso un soggetto agisce pur non essendo il titolare del diritto dedotto in giudizio; il legittimato ordinario dovr\u00e0 venire citato in qualit\u00e0 di litisconsorte necessario. L'ipotesi pi\u00f9 importante \u00e8 contemplata \"dall'azione surrogatoria\" prevista dall'art. 2900 del codice civile, per cui un creditore si sostituisce al debitore inerte al fine di far valere una pretesa che quest'ultimo avrebbe dovuto esercitare contro i terzi. Per questo tipo di azione sono necessari tre elementi:\nTuttavia le ipotesi di litisconsorzio necessario sono le seguenti:\nGli ultimi due articoli, il 2900 e il 2901 trovano applicazione per la presenza di una persona che \u00e8 \"terza\" rispetto al campo operativo del contratto dove viene, o v'\u00e8 il rischio che sia, leso un diritto di credito.\nIl litisconsorzio necessario \u00e8 l'ipotesi della pluralit\u00e0 di parti nel processo, senza cumulo, ossia senza pluralit\u00e0 di domande. Esso \u00e8 generato da:\n- ragioni di ordine sostanziale: \u00e8 il diritto sostanziale che direttamente prevede la necessaria pluralit\u00e0 di parti (es. revocatoria 2900 c.c.);\n- ragioni di ordine processuale: \u00e8 la legge processuale che prevede la necessaria partecipazione di pi\u00f9 soggetti (es. scioglimento della comunione 784 c.p.c.); per alcuni vi rientrano anche tutte le ipotesi di partecipazione del P.m. al processo civile (art.70 c.p.c.) che intervenendo acquista la qualit\u00e0 di \"parte\";\n- ragioni di legittimazione straordinaria (es: az. surrogatoria, azione diretta dei dipendenti dell'appaltatore verso il committente per le retribuzioni loro dovutegli, fino alla concorrenza delle somme dovute dal committente all'appaltatore)\n- rapporto di base plurisoggettivo, laddove in giudizio si proponga domanda di sentenza costitutiva (es. contratto intercorso fra una pluralit\u00e0 di soggetti ed in giudizio venga richiesto l'annullamento del contratto stesso)\n- ragioni di opportunit\u00e0 o propter opportunitatem (es: danneggiante - assicuratore - danneggiato)\nin tale ultimo caso \u00e8 il legislatore che stabilisce l'opportunit\u00e0\nDottrina e Giurisprudenza vedono la necessit\u00e0 del litisconsorzio per evitare la cosiddetta \"inutiliter data\" ossia la sentenza pronunciata inutilmente poich\u00e9 incapace di produrre i suoi effetti sia nei confronti dei litisconsorti pretermessi, sia di quelli presenti.\nIl Litisconsorzio facoltativo.\nPi\u00f9 soggetti possono partecipare allo stesso processo per ragioni di opportunit\u00e0 al fine di non avere decisioni contrastanti per cause connesse. L'art. 103 c.p.c. recita:\n\"Pi\u00f9 parti possono agire o essere convenute nello stesso processo, quando, tra le cause che si propongono, esiste un connessione per l'oggetto o per il titolo dal quale dipendono, oppure quando la decisione dipende, totalmente o parzialmente, dalla risoluzione di identiche questioni.\nIl giudice pu\u00f2 disporre, nel caso della istruzione o nella decisione, la separazione delle cause, se vi \u00e8 istanza di tutte le parti, ovvero quando la continuazione della loro riunione ritarderebbe o renderebbe pi\u00f9 gravoso il processo, e pu\u00f2 rimettere al giudice inferiore le cause di sua competenza.\"\nCi\u00f2 premesso, avendo natura di \"Azione\" facoltativa, le domande proposte in giudizio non sono obbligatorie ma proponibili se vi \u00e8 interesse ad agire. Il litisconsorzio facoltativo si dice:\n-proprio quando esiste connessione per oggetto e titolo\n-improprio quando pi\u00f9 cause hanno in comune una qualche questione comunque importante per la soluzione della controversia. \nIl litisconsorzio facoltativo \u00e8 il tipico litisconsorzio con pluralit\u00e0 di parti e pluralit\u00e0 di domande (quindi con cumulo). Il cumulo pu\u00f2 essere necessario o facoltativo:\n- necessario\nquando il risultato a cui tendono le cause \u00e8 unico, inscindibile, unitario o infrazionabile, sicch\u00e9 l'ordinamento ne soffrirebbe troppo se le cause venissero decise in diversi processi.\n-facoltativo\nquando il risultato a cui tendono le cause non \u00e8 unico, inscindibile, unitario o infrazionabile ed il giudice pu\u00f2 sempre indicare la separazione delle cause.\nLitisconsorzio nella fase di gravame.\nNegli eventuali altri gradi di giudizio dovranno essere citate in giudizio tutti i soggetti processuali presenti nei gradi precedenti. Qualora ci\u00f2 non avvenga, vi saranno due possibili effetti processuali, a seconda che le cause siano inscindibili o scindibili.\nRatio del litisconsorzio nella fase del gravame.\nLa volont\u00e0 da parte del legislatore di unificare il gravame in un unico procedimento, in cui comparissero tutti i soggetti processuali dei gradi precedenti, \u00e8 volta ad evitare una pluralit\u00e0 di pronunce contraddittorie sul medesimo fatto.\nTale scelta legislativa \u00e8 stata importata nell'ordinamento italiano, dalla Francia. Nel codice dell'epoca rivoluzionaria francese e dalla codificazione successiva si and\u00f2 sempre pi\u00f9 affermando il principio della personalit\u00e0 dell'appello: il giudizio di impugnazione e la sentenza pronunciata devono produrre effetti giuridici unicamente verso i proponenti e i destinatari dell'impugnazione."}
{"id": "113879", "revid": "1265575", "url": "https://it.wikipedia.org/wiki?curid=113879", "title": "Cimiteri del mondo", "text": "Questo \u00e8 un elenco di cimiteri e mausolei di tutto il mondo. I motivi che rendono notevoli questi cimiteri comprendono la loro architettura, la loro storia o le personalit\u00e0 che in essi sono sepolte.\nI cimiteri costituiscono una preziosa fonte di conoscenza antropologica e spesso rivestono notevole pregio artistico e monumentale, oltre a costituire diretta evidenza dell'esistenza delle persone sepolte, e delle differenze di espressione del culto dei defunti attraverso le culture, le religioni e le forme di Stato. Sotto quest'ultimo aspetto, in quanto in molti ordinamenti i cimiteri vengono regolamentati alla stregua di monumenti pubblici con attribuzione di carattere ove pi\u00f9 ove meno sacrale, lo stesso aspetto dei cimiteri \u00e8 anche il frutto della stratificazione delle diverse normazioni cui nel tempo sono stati sottoposti.\nLe forme recintate, tipiche di alcuni sistemi sociali, sono contrapposte a quelle aperte; le forme monumentali sono contrapposte a quelle semplici (il ricorso a una semplice pietra o al solo simbolo religioso); diversi altri elementi strutturali e simbolici, fra i quali non ultima l'ubicazione urbana o \"extra muros\", sono solo alcuni fra gli aspetti il cui confronto \u00e8 di diretto rilievo nell'ambito di diverse discipline di studio.\nAfrica.\nMauritania.\nBoutilimit, \u00e8 sepolto Moktar Ould Daddah Presidente della Mauritania dal 1960 al 1978.\nNigeria.\nPort Harcourt Cemetery a Port Harcourt, \u00e8 sepolto l'attivista Ken Saro-Wiwa."}
{"id": "113882", "revid": "28592", "url": "https://it.wikipedia.org/wiki?curid=113882", "title": "Sergei Diaghilev", "text": ""}
{"id": "113884", "revid": "7", "url": "https://it.wikipedia.org/wiki?curid=113884", "title": "Luigi XIV", "text": ""}
{"id": "113885", "revid": "339392", "url": "https://it.wikipedia.org/wiki?curid=113885", "title": "Pellegrinaggio islamico", "text": ""}
{"id": "113886", "revid": "599013", "url": "https://it.wikipedia.org/wiki?curid=113886", "title": "Elettrochimica", "text": "L'elettrochimica \u00e8 quella branca della chimica che si occupa dei processi che coinvolgono il trasferimento di elettroni tramite un circuito elettrico esterno e non per scambio diretto come per le reazioni di ossidoriduzione (dette comunemente redox). Tratta quindi le trasformazioni chimiche prodotte dal passaggio di elettricit\u00e0 in determinati sistemi chimici e la produzione/immagazzinamento di elettricit\u00e0 per mezzo di trasformazioni chimiche.\nOltre ad avere numerose applicazioni, l'elettrochimica fornisce i mezzi per indagare e regolare fenomeni quali la corrosione dei metalli, la loro raffinazione, e la maggior parte delle reazioni biochimiche che presiedono al funzionamento degli organismi viventi (ad esempio: la fotosintesi, la respirazione cellulare, la trasmissione degli impulsi nervosi). Mentre l'elettrosintesi permette di sfruttare l'energia elettrica per scopi sintetici, la chimica elettroanalitica permette di sfruttare i principi dell'elettrochimica applicati all'analisi chimica. L'elettrochimica si occupa anche di studiare tutti i fenomeni e le possibili applicazioni della conduzione di corrente da parte degli elettroliti.\nStoria.\nLe prime osservazioni degli effetti fisiologici della corrente elettrica furono dimostrati da Luigi Galvani durante esperimenti sulla muscolatura delle rane nel tardo '700. La prima conversione dell'energia chimica in energia elettrica fu realizzata da Alessandro Volta nel 1799 con l'invenzione della pila. Questa invenzione rappresent\u00f2 un'importante fonte di corrente elettrica, prima dell'avvento del generatore. Il chimico inglese William Nicholson e il chimico tedesco Johann Wilhelm Ritter furono i primi ad effettuare l'elettrolisi dell'acqua, nel 1800, decomponendola in idrogeno ed ossigeno gassosi che Ritter riusc\u00ec ad isolare. Proprio lavorando con l'elettrolisi, Sir Humphry Davy isol\u00f2 il sodio, il potassio e i metalli alcalino terrosi a partire dai loro composti (1808).\nNel 1832 Michael Faraday (che coni\u00f2 termini quali elettrolita, elettrodo, anodo, catodo, catione, anione) enunci\u00f2 le leggi fondamentali dell'elettrolisi che portano il suo nome. John Daniell, nel 1836, cre\u00f2 una pila, che porta il suo nome, utilizzando come prototipo la pila di Volta e con accorgimenti costruttivi che conferiscono un migliore voltaggio legato all'assenza di polarizzazione dovuta allo sviluppo di idrogeno gassoso. Nel 1866 Georges Leclanch\u00e9 invent\u00f2 l'antecedente della \"pila a secco\" che sar\u00e0 il prototipo delle future pile zinco-carbone. William Grove realizz\u00f2 la prima pila a combustibile nel 1839, tecnologia che nel secolo successivo verr\u00e0 utilizzata per fornire energia nelle missioni spaziali.\nNel 1884 Svante August Arrhenius pubblic\u00f2 i suoi studi riguardanti le propriet\u00e0 degli elettroliti, mentre dieci anni pi\u00f9 tardi Wilhelm Ostwald stabil\u00ec la relazione esistente tra la conduttivit\u00e0 ionica e il grado di dissociazione. Walther Hermann Nernst, nel 1889, formul\u00f2 l'equazione di Nernst, stabilendo il rapporto esistente tra l'energia libera di Gibbs relativa ad una reazione redox ed il potenziale elettrico di una cella galvanica che sfrutta la medesima reazione.\nNel 1922 Jaroslav Heyrovsk\u00fd, futuro premio Nobel, invent\u00f2 l\"'elettrodo a goccia di mercurio\" e segn\u00f2 l'inizio della moderna chimica elettroanalitica. Arne Tiselius svilupp\u00f2 la tecnica elettroforetica nel 1937 e ricevette, undici anni dopo, il premio Nobel per il suo lavoro sull'elettroforesi delle proteine. Negli anni sessanta, grazie al lavoro di Revaz Dogonadze, nacque l'elettrochimica quantistica.\nConcetti fondamentali.\nReazione redox.\nUna reazione redox (o di ossidoriduzione) \u00e8 una reazione chimica che avviene con cambiamento del numero di ossidazione dei reagenti dovuto a scambio di elettroni diretto in situ . La specie chimica, che acquista elettroni, diminuendo il suo numero di ossidazione, si riduce e viene detta ossidante in quanto, riducendosi, provoca ossidazione. Di contro, una specie, che cede elettroni, aumentando il suo numero di ossidazione, si ossida e viene detta riducente in quanto provoca riduzione, ossidandosi. I due fenomeni ossidazione e riduzione devono essere contemporanei e non possono esistere l'uno senza l'altro.\nUn esempio di reazione redox \u00e8 il seguente:\ndove il nitrobenzene C6H5NO2, che acquista 6 elettroni, passando da un numero di ossidazione +3 a -3, \u00e8 la specie, che si riduce, e, quindi, \u00e8 la specie ossidante e il ferro, che cede 3 elettroni passando da numero di ossidazione 0 a +3, \u00e8 la specie, che si ossida, e quindi \u00e8 la specie riducente . La reazione \u00e8 condotta in ambiente acido (in particolare in acido cloridrico). C6H5NH2/C6H5NO2 e Fe2+/Fe rappresentano due \"coppie redox\".\nPotenziale standard di riduzione.\nIl potenziale standard di riduzione (simboleggiato comunemente con E\u00b0) \u00e8 una grandezza di fondamentale importanza in elettrochimica. Concettualmente rappresenta il potenziale assunto da un elettrodo in esame, in condizioni di temperatura e pressione standard (298K e 1 atm), con attivit\u00e0 unitaria delle specie redox, riferito all'elettrodo standard a idrogeno. Oltre a essere impiegato nel calcolo delle propriet\u00e0 termodinamiche di un equilibrio chimico, la valutazione del potenziale standard di riduzione permette anche di prevedere la spontaneit\u00e0 di una data reazione redox.\nDai potenziali standard di riduzione, tramite l'equazione di Nernst \u00e8 possibile risalire al potenziale di cella all'equilibrio, da cui si ottiene il valore del potenziale di cella tenendo conto degli effetti dissipativi delle sovratensioni e delle cadute ohmiche.\nApplicazioni.\nConversione dell'energia chimica in energia elettrica.\nUtilizzando due semielementi galvanici collegati tramite setto poroso o ponte salino, \u00e8 possibile costituire un sistema elettrochimico in grado di convertire l'energia chimica in energia elettrica. Le reazioni redox spontanee possiedono variazione di energia libera di Gibbs negativa e tale energia pu\u00f2 essere sfruttata per produrre lavoro. In particolare, chiudendo il circuito formato dai due semielementi galvanici si possono sfruttare gli elettroni messi in gioco generando un flusso esterno di corrente elettrica. Un siffatto sistema costituisce una \"pila\".\nPer capire ci\u00f2 che accade all'interno di una semicella galvanica, si consideri ad esempio una pila Daniell: essa \u00e8 composta da due semicelle, delle quali una semicella \u00e8 costituita da un elettrodo di zinco immerso in una soluzione di ZnSO4, mentre l'altra semicella \u00e8 costituita da un elettrodo di rame immerso in una soluzione di CuSO4.\nTra i due elettrodi si stabilir\u00e0 una differenza di potenziale: lo zinco (anodo) tender\u00e0 a liberare in soluzione ioni Zn2+ mentre la matrice dell'elettrodo tende ad assumere carica negativa (dovuta alla liberazione di cationi), in tal modo viene a crearsi un potenziale anodico di semicella; nello stesso modo ioni Cu2+ tendono a depositarsi sull'elettrodo di rame (catodo) provocando un eccesso di cariche negative in soluzione e un accumulo di cariche positive sul catodo, con la conseguente generazione di un potenziale catodico. Chiudendo il circuito si otterr\u00e0 quindi una corrente elettrica dovuta a una differenza di potenziale teorica data dalla differenza tra il valore del potenziale catodico e il valore del potenziale anodico (E = E+-E-), con migrazione di elettroni dall'anodo di zinco al catodo di rame.\nL'uso di un setto poroso, o meglio di un ponte salino, mantiene il contatto tra le due semicelle impedendo il mescolamento e assicurando il bilanciamento delle cariche in eccesso presenti in soluzione permettendo il flusso di ioni. Il ponte salino inoltre evita che si crei il cosiddetto \"potenziale di contatto\" dovuto alla differente velocit\u00e0 di migrazione posseduta da ioni differenti e che in pratica genera una forza controelettromotrice dovuta alla distribuzione asimmetrica degli ioni sull'interfaccia del setto poroso.\nConversione dell'energia elettrica in energia chimica.\nL'energia elettrica pu\u00f2 essere sfruttata per fornire il lavoro necessario affinch\u00e9 avvenga una reazione redox non spontanea. Questo rappresenta il caso opposto della pila e trova diverse applicazioni pratiche. L'elettrolisi rappresenta un esempio classico di conversione di energia elettrica in energia chimica e pu\u00f2 essere utilizzata, ad esempio, per produrre idrogeno gassoso dall'acqua, per la raffinazione dei metalli o per scopi sintetici come nel caso della sintesi industriale dell'idrossido di sodio. Le leggi di Faraday descrivono quantitativamente il processo di elettrolisi: la prima legge afferma che la quantit\u00e0 di sostanza prodotta \u00e8 direttamente proporzionale alla quantit\u00e0 di carica fatta passare, mentre la seconda legge stabilisce che a parit\u00e0 di tale carica si ottiene una maggiore quantit\u00e0 di sostanza maggiore \u00e8 il suo peso equivalente. In chimica analitica l'elettrogravimetria permette la determinazione quantitativa accurata di concentrazioni di metalli in soluzione, con la possibilit\u00e0 di poterne determinare anche il livello di purezza (ad esempio, analisi delle leghe).\nLe batterie ricaricabili vengono rigenerate applicando una corrente elettrica, mentre l'elettrosintesi sfrutta tale corrente a scopo sintetico.\nProtezione dalla corrosione.\nIl fenomeno della corrosione a cui sono soggetti metalli e leghe rappresenta uno dei principali problemi in grado di compromettere la corretta funzionalit\u00e0 e tenuta dei materiali utilizzati comunemente in ambito ingegneristico, arrivando anche a rappresentare una delle potenziali cause di incidenti mortali qualora la corrosione protratta porti a un cedimento strutturale. Ci\u00f2 pu\u00f2 verificarsi per il semplice contatto atmosferico, a causa di agenti chimici (si pensi alle tubazioni delle industrie chimiche che trasportano agenti corrosivi) o per depositi di calcare (problema spesso riscontrato in apparecchi quali le caldaie o tubazioni in cui fluisce acqua). Un campo di ricerca interdisciplinare molto attivo riguarda proprio lo studio dei metodi di protezione dalla corrosione.\nTecniche elettroanalitiche.\nIn ambito analitico esistono un insieme di tecniche applicative fondate sui principi dell'elettrochimica. Queste sono di vario tipo e sfruttano la relazione esistente tra la concentrazione dell'analita e grandezze quali la differenza di potenziale, la conduttanza elettrica, la quantit\u00e0 di corrente trasportata ecc. La diversa velocit\u00e0 di migrazione sotto l'azione di un campo elettrico \u00e8 utilizzata dall'elettroforesi per separare specie cariche, mentre l'elettrogravimetria consente di determinare per via ponderale la quantit\u00e0 di analita ridottosi al catodo di una cella elettrolitica.\nApplicazioni elettrometallurgiche.\nLe applicazioni elettrometallurgica includono l'elettroriduzione e la raffinazione elettrolitica; grazie all'elettroriduzione vengono prodotti metalli dalla riduzione dei minerali che li contengono (quindi anodo e catodo hanno natura chimica differente), mentre la raffinazione elettrolitica \u00e8 un processo di purificazione del metallo stesso (quindi anodo e catodo sono costituiti dallo stesso metallo, ma a purezza differente), con il quale si possono raggiungere purezze maggiori del 99,99%.\nL'elettroriduzione dell'alluminio \u00e8 uno dei processi elettrochimici eseguiti su pi\u00f9 vasta scala. Anche i metalli alcalini, alcalino terrosi e metalli quali titanio, rame, nichel e cromo sono prodotti per elettroriduzione. Questa tecnica si adotta o perch\u00e9 per essi il carbonio non ha un potere sufficientemente riducente neanche negli altoforni, oppure perch\u00e9 \u00e8 richiesta elevata purezza. In generale, partendo da un minerale quale fonte, prima di ottenere per via elettrochimica l'elemento di interesse \u00e8 necessario effettuare la lisciviazione seguita dalla concentrazione e purificazione.\nLa raffinazione elettrolitica viene utilizzata per purificazione del rame, per estrarre uranio dalle scorie radioattive (contenenti impurezze di plutonio, cesio e stronzio) o per sottrarre metalli tossici o preziosi dalle correnti di scarto di origine industriale.\nBranche dell'elettrochimica.\nAll'interno dell'elettrochimica possono essere individuate varie branche, tra cui:"}
{"id": "113887", "revid": "212348", "url": "https://it.wikipedia.org/wiki?curid=113887", "title": "Terenzio", "text": ""}
{"id": "113888", "revid": "62004", "url": "https://it.wikipedia.org/wiki?curid=113888", "title": "Bonifica idraulica", "text": ""}
{"id": "113889", "revid": "224289", "url": "https://it.wikipedia.org/wiki?curid=113889", "title": "Mese lunare", "text": ""}
{"id": "113890", "revid": "111433", "url": "https://it.wikipedia.org/wiki?curid=113890", "title": "Bonifica agraria", "text": "La bonifica agraria \u00e8 il complesso delle opere e dei lavori che si devono eseguire per rendere produttive le terre infruttifere e/o insalubri. Una tipica bonifica \u00e8 il prosciugamento di una zona paludosa, spesso anche malsana (paludi, delta di fiumi, zone costiere) al fine di adibirla agli usi agricoli, industriali, urbani.\nSi realizza normalmente attraverso opere di bonifica idraulica ma pu\u00f2 anche comprendere interventi di infrastrutturazione di vario genere.\nLa bonificazione.\nPrincipalmente, la bonifica consiste nella realizzazione di una rete di canali che raccolgono e convogliano altrove le acque delle aree da bonificare, impedendo l'afflusso delle acque esterne. Tipici esempi di aree da bonificazione sono i larghi estuari dei grandi fiumi o gli avvallamenti contraddistinti da cattivo drenaggio naturale. I corsi d'acqua di bonificazione richiedono una periodica, accurata manutenzione per asportare i depositi fangosi lasciati dalle acque canalizzate che, ammassandosi, modificherebbero il regime di movimento delle acque, nonch\u00e9 delle erbe spontanee che crescono nei corsi d'acqua.\nQuando i terreni da risanare si trovano tutti a quota pi\u00f9 elevata rispetto all'opera destinata ad ospitare e smaltire le acque incanalate, si ha la bonifica per scolo naturale: la rete di canali sfrutta, per il movimento delle acque, la pendenza naturale dei terreni. In caso contrario, \u00e8 necessario sopperire con apposito impianto idrovoro.\nQuando la zona da risanare si trova al di sotto rispetto a quelle circostanti ed \u00e8 disponibile un corso d'acqua ricco di \"torbida\" (cio\u00e8 che trasporta in sospensione molto materiale solido), \u00e8 possibile ricorrere alla bonifica per colmata: le acque di questo corso vengono lasciare ristagnare, perch\u00e9 possano depositare la torbida e cos\u00ec colmare la depressione; dopodich\u00e9 le acque ormai limpide vengono eliminate con il normale prosciugamento.\nIn taluni casi lo scolo deve avvenire in modo meccanico, attraverso pompe deputate al sollevamento delle acque meteoriche.\nNel mondo.\nPer quanto riguarda i paesi stranieri, eccezionale importanza rivestono le bonifiche realizzate nei Paesi Bassi e quelle attuate negli Stati Uniti, nell'ex URSS e in Egitto.\nIn Italia.\n Questo complesso progetto tra stato e privati segna l'evoluzione delle istituzioni consorziali con fasi di sviluppo politico-economiche logiche nell'epoca liberale post unitaria dove trovano consapevolezza coi governi Giolitti ma ancor prima con Francesco Crispi per poi completarsi durante il periodo fascista."}
{"id": "113892", "revid": "1444886", "url": "https://it.wikipedia.org/wiki?curid=113892", "title": "Equazione di Nernst", "text": "In elettrochimica, l'equazione di Nernst esprime il potenziale di riduzione formula_1, relativamente al potenziale di riduzione standard formula_2, di un elettrodo o di un semielemento o di una coppia redox di una pila. In altre parole serve per calcolare il potenziale dell'elettrodo in condizioni diverse da quelle standard. L'equazione prende il nome dal chimico tedesco Walther Nernst.\nForma generale dell'equazione.\nL'equazione di Nernst pu\u00f2 essere espressa in generale come:\ndove:\nPer soluzioni non troppo concentrate, la relazione si pu\u00f2 esprimere attraverso le concentrazioni. Inoltre, raggruppando i termini costanti, tenendo conto del fattore di conversione da logaritmo naturale a logaritmo decimale e riferendosi alla temperatura standard di 298,15 K (25\u00a0\u00b0C), si ottiene il coefficiente 0,05916, per cui l'espressione diventa:\ndove:\nAd esempio, per una semireazione di riduzione del tipo:\nl'equazione di Nernst corrispondente assume la forma seguente:\nL'equazione si imposta sempre nello stesso modo, ovvero riferendosi alla semireazione di riduzione, indipendentemente che la coppia redox subisca la semireazione di riduzione o di ossidazione nella reazione redox complessiva.\nDerivazione termodinamica dell'equazione di Nernst.\nL'equazione di Nernst si fonda su basi termodinamiche.\nSi consideri la generica semireazione di riduzione:\ndove una specie ossidata formula_29 acquisisce un numero formula_14 di elettroni dando la specie ridotta &lt;chem&gt;Me&lt;/chem&gt;.\nA una tale reazione compete una variazione di energia libera di Gibbs di reazione pari a\nL'energia libera, come risaputo, \u00e8 legata al lavoro utile e nel caso del lavoro elettrico vale la relazione:\nTutti i potenziali di riduzione standard e non (formula_17 ed formula_34) sono sempre riferiti all'elettrodo standard a idrogeno che ha valore formula_35 per definizione. Si ha quindi che formula_36 e formula_37. \u00c8 quindi possibile scrivere\nA questo punto, se si eguagliano le due espressioni per il formula_39, si ricava\nVolendo isolare il potenziale di riduzione, si ottiene:\nIl termine formula_42 \u00e8 una costante a temperatura costante e rappresenta il potenziale standard di riduzione formula_17. Nel caso preso in esempio, rappresentando formula_29 ioni metallici e &lt;chem&gt;Me&lt;/chem&gt; il metallo ridotto allo stato solido, considerando che l'attivit\u00e0 di un solido puro \u00e8 unitaria si ricava:\novvero\nDa quest'ultima, nella forma generalizzata\nsi ottiene l'equazione di Nernst finale descritta sopra (dove i coefficienti stechiometrici sono in questo caso unitari)."}
{"id": "113893", "revid": "125833812", "url": "https://it.wikipedia.org/wiki?curid=113893", "title": "Fender", "text": "La Fender Musical Instruments Corporation \u00e8 uno dei pi\u00f9 famosi marchi nel mondo dei costruttori di chitarre, bassi elettrici, piano elettrici ed amplificatori, fondata nel 1946 da Leo Fender.\nLa sua sede principale \u00e8 situata a Scottsdale, Arizona ed i principali siti di produzione si trovano: a Corona (California), OCONUS manufacturing facilities in Ensenada (Messico), in Giappone, in Corea e in Cina dove sono prodotti gli strumenti della serie Squier e della nuova gamma \"Fender Modern Player\".\nStoria.\nLa Telecaster, la Stratocaster e le altre chitarre elettriche.\nFender ricopre un ruolo importante per la sua produzione di strumenti musicali a prezzi accessibili. La sua idea era quella di colmare la distanza creatasi dalla difficolt\u00e0 di poter reperire buoni strumenti musicali a basso costo con il suo innovativo progetto che si prestava ad una realizzazione industriale di serie. Fender ha prodotto: la prima chitarra elettrica a corpo pieno prodotta in serie, la Telecaster (originalmente chiamata Esquire e Broadcaster); il primo basso elettrico prodotto in serie, il Precision Bass; e la Stratocaster, prima chitarra elettrica a corpo pieno con tre pickup. Altri prodotti popolari sono stati: chitarre elettriche quali Mustang, Jazzmaster, Jaguar, Starcaster, Duosonic, Jag-Stang e le chitarre Bronco; bassi elettrici quali: Jazz Bass ed il Telecaster Bass; ed i famosi piano elettrici Rhodes. Le campagne di comunicazione dell'epoca puntavano tutto sul fatto che questi strumenti erano facilmente trasportabili e poco ingombranti, specie le chitarre basso che andavano a sostituire gli enormi contrabbassi, oltre che economici e affidabili e con un sound moderno che ha aperto le porte della musica a migliaia di giovani musicisti in erba.\nCessione alla CBS.\nNel 1965, Leo Fender cedette la sua compagnia alla Columbia Broadcasting System Inc. per 13 milioni di dollari. Leo Fender vendette alla CBS per una serie di motivi: il principale fu per motivi di salute (in quanto Leo Fender era ipocondriaco), oltre che permettere alla sua azienda, grazie alle dimensioni finanziarie di CBS, di sviluppare ulteriormente l'impianto industriale e la dimensione nel mercato mondiale.\nLa reazione del mercato dopo qualche anno fu negativa. La percezione del mercato musicale fu quella di ritenere la CBS una compagnia interessata ai soli profitti e non alla qualit\u00e0 degli strumenti prodotti. Il termine Pre-CBS indica gli strumenti prodotti prima del 1965 e sono ritenuti migliori e pi\u00f9 fedeli all'idea Fender.\nDopo aver venduto la Fender Company, Leo Fender rimase come consulente esterno alla CBS fino al 1970 e nel 1975 fonda una societ\u00e0 chiamata successivamente Music Man con la quale realizza diversi amplificatori e in particolar modo il famoso basso Stingray. Negli anni ottanta fonda una nuova ditta con il suo vecchio compagno e socio, George Fullerton: la G&amp;L, ovvero George &amp; Leo. L'anno prima la moglie di Leo era morta a causa di un tumore, Leo si risposer\u00e0 e continuer\u00e0 a lavorare instancabilmente nella G&amp;L fino alla sua morte, che lo coglie il 21 marzo 1991, a causa di malattia di Parkinson; nello stesso anno va in pensione George Fullerton, morto nel 2010.\nOggi.\nNel corso degli anni la Fender si \u00e8 espansa notevolmente, inglobando nel suo gruppo industriale numerosi altri marchi, anche fra i pi\u00f9 prestigiosi della storia della liuteria americana come Squier, Guild (poi venduta nel 2014), Gretsch, Jackson o Charvel. E produce ogni giorno pi\u00f9 di 2000 strumenti.\nNel 1985, la Fender Electric Instrument Manufacturing Company \u00e8 stata venduta ai suoi dipendenti ed ha cambiato il suo nome in Fender Musical Instruments Corporation.\nCon il nuovo assetto Fender ha aggiunto molti nuovi strumenti al suo catalogo mantenendo comunque in produzione tutti i modelli che hanno reso celebre il marchio nel corso degli anni.\nLa Fender pur continuando a produrre i suoi modelli negli Stati Uniti, da diversi anni ha impiantato le linee di alta qualit\u00e0 produttiva in Giappone, dove continuarono le produzioni di modelli tipo Mustang, che l'America smise di produrre ben poco dopo averla lanciata nel mercato e avvicinandoci nel tempo, pi\u00f9 precisamente nella met\u00e0 degli anni novanta produsse la Jag-Stang, poi seguono il Messico per il mercato \"a basso costo\" e altri minori produzioni, (es. Vietnam, Cina) soprattutto per la linea Squier, qualitativamente inferiori.\n tuttavia, negli anni molti chitarristi hanno preferito e preferiscono i prodotti di produzione giapponese, che sono anch'essi molto quotati.\nUn'attenzione particolare meritano gli strumenti prodotti in Messico, Cina e Corea (questi ultimi due di e prezzo inferiore al primo): la commercializzazione di strumenti molto economici, recanti il logo Fender ed in larga misura simili ai celebri strumenti prodotti in America, \u00e8 una delle ragioni dell'enorme diffusione di questo marchio fra i musicisti.\nLe ragioni dell'enorme successo delle chitarre Fender stanno nell'aver introdotto numerose innovazioni in controtendenza con la tradizione costruttiva dell'epoca, creando qualcosa di totalmente diverso dagli strumenti ai quali i musicisti erano abituati e credendo in soluzioni che erano state bandite dagli altri marchi storici, come il \"gigante\" Gibson, come controproducenti.\nFu proprio l'aver posto le basi del successo Fender sulla diversit\u00e0 a creare un dualismo storico, che dura a tutt'oggi, con Gibson, altro colosso della produzione di strumenti a corda, che ha sempre basato e basa a tutt'oggi la propria produzione sulla fedelt\u00e0 ad una tradizione pi\u00f9 antica ed a precisi riferimenti qualitativi, seppur, come per tutte le cose, opinabili.\nLa produzione Gibson delle chitarre elettriche a corpo pieno si incentrava infatti totalmente su caratteristiche che, sulla carta, andavano a conferire alla chitarra un suono \"migliore\": l'utilizzo di legnami pesanti, quali mogano ed ebano ad incrementare il sustain (la durata della vibrazione della corda e quindi della nota), pickup magnetici a bobina doppia (detti \"humbuckers\" proprio perch\u00e9 le due bobine in serie riducono drasticamente il ronzio di fondo e permettono quindi un segnale d'uscita molto pi\u00f9 alto) ed il manico attaccato al corpo per mezzo di incollatura, come da tradizione.\nLe innovazioni introdotte da Leo Fender (oltre a quelle di ergonomia), sicuramente mirate anche ad un abbassamento dei costi di produzione, ma che ebbero successo soprattutto riguardo al risultato sonoro, erano basate su concetti diametralmente opposti: legnami leggeri per il corpo, pickup a bobina singola, e manico avvitato, il tutto a conferire allo strumento minor sustain, minor trasmissione di frequenze medie e medio-basse, minor potenza e quindi risposta al \"tocco\" meno immediata. Tutte queste caratteristiche, sulla carta poco adatte al tipico utilizzo che si fa di una chitarra elettrica, servirono invece proprio per questo a rendere le chitarre Fender, oltre che pi\u00f9 economiche, \nA tutt'oggi i suoni tipici di Fender e Gibson rappresentano i due punti di riferimento per i musicisti di tutto il mondo per definire la tipologia costruttiva e il suono di una qualunque chitarra, e le discussioni sul dualismo tra i due modelli di punta delle due case, la Fender Stratocaster e la Gibson Les Paul, riempiono da pi\u00f9 di cinquant'anni le pi\u00f9 accese discussioni dei chitarristi elettrici. Mentre per\u00f2 le caratteristiche tipiche del marchio Gibson vengono dall'applicazione di principi di una secolare tradizione liuteristica, dobbiamo la creazione dell'altro \"estremo\" solo al genio innovatore di Leo Fender.\nAl di l\u00e0 di valutazioni qualitative o classifiche, la differenza certa tra Fender e Gibson sta nella timbrica degli strumenti."}
{"id": "113895", "revid": "181699", "url": "https://it.wikipedia.org/wiki?curid=113895", "title": "Bonifica Bentivoglio", "text": "La Bonifica Bentivoglio \u00e8 l'opera pi\u00f9 importante e razionale di bonifica idraulica dal XV al XIX secolo nella \"bassa\" padana. Fu voluta dal marchese Cornelio Bentivoglio che, alla met\u00e0 del XVI secolo, fece costruire un collettore detto \"Fiuma\", nel territorio di Gualtieri, che immetteva le \"acque di scolo\" nel cavo Parmigiana-Moglia in localit\u00e0 Torrione di Gualtieri e, proseguendo verso est, scaricava le acque in Secchia in localit\u00e0 \"Bondanello\" di Moglia. \nPer la realizzazione di questo cavo si dovette sottopassare il Crostolo con una botte sifone (chiamata appunto \"botte Bentivoglio\"), ovvero una costruzione sotterranea in muratura (anno 1576) lunga 76 metri e con due \"luci\" di metri 2,55 per 2,20. L'opera, costruita in una sola estate, funziona tuttora egregiamente. \nPertanto il cavo Parmigiana-Moglia era la chiave di volta per \"scolare\" le acque di tutto il territorio. \nTuttavia la bonificazione, tanto ambita, non era ancora del tutto realizzata perch\u00e9 se esisteva un collettore principale, mancavano quasi tutte le infrastrutture e il reticolo per convogliare le acque verso il cavo e quindi in Secchia. \nFin dai tempi del marchese Bentivoglio si formarono aggregazioni spontanee con il compito di stabilire contributi per le opere di bonifica, queste aggregazioni di persone furono chiamate confraternite e in seguito congregazioni."}
{"id": "113896", "revid": "124429790", "url": "https://it.wikipedia.org/wiki?curid=113896", "title": "Intonazione naturale", "text": "L'intonazione naturale (impropriamente detta a volte temperamento naturale), nella teoria musicale \u00e8 un sistema musicale di accordatura basato sulla successione naturale dei suoni armonici; la scala diatonica formata con questo metodo \u00e8 detta scala naturale.\nInventata da Archita, e ripresa dai greco-latini (I secolo a.C.) e Claudio Tolomeo (83-161 d.C.), trov\u00f2 per\u00f2 applicazione pratica solo con la diffusione dell'opera di Gioseffo Zarlino (\"Le istitutioni harmoniche\" - 1558).\nDescrizione.\nZarlino fiss\u00f2 l'altezza dei suoni della scala diatonica proseguendo la teoria fisico-numerica della scuola pitagorica, la quale, com'\u00e8 noto, aveva posto un limite di quattro secondo in base alla teoria esoterica della tetraktys, quindi non considerava rapporti tra i suoni con valore superiore al numero 4.\nTale teoria era allineata, in maniera del tutto inconsapevole, con quella fisica degli armonici naturali, ossia i possibili modi naturali di vibrazione sonora di un corpo (scoperta solo nel 1701 da Sauveur).\nZarlino utilizz\u00f2, oltre ai rapporti di 2/1 (ottava), 3/2 (quinta) e 4/3 (quarta), anche quelli di terza maggiore (di rapporto 5/4) e di terza minore (ottenuto come differenza tra una quinta e una terza maggiore, di rapporto (3/2) / (5/4) = 6/5). Da notare come tutti questi rapporti appartengano alla categoria dei \"numeri superpartientes\", cio\u00e8 frazioni nelle quali il numeratore superi di un intero il denominatore. Gli intervalli restanti si ottenevano come semplice interpolazione di quelli gi\u00e0 determinati: = = 9/8; sesta maggiore = quarta + terza maggiore = (4/3) \u00d7 (5/4) = 5/3; settima maggiore = quinta + terza maggiore = (3/2) \u00d7 (5/4) = 15/8.\nLa scala costruita secondo l'intonazione naturale si fonda dunque su tre tipi d'intervallo: \"tono maggiore\" (9/8), \"tono minore\" (10/9) e \"semitono diatonico\" (16/15). La differenza tra tono maggiore e tono minore \u00e8 detta comma di Didimo (81/80), mentre la differenza tra la terza maggiore (5/4) e la terza minore (6/5) \u00e8 il \"semitono cromatico\" (25/24).\nVantaggi e svantaggi.\nLa scala maggiore naturale\nCon questa scala le terze e le seste sono perfettamente consonanti (non era cos\u00ec utilizzando il temperamento pitagorico), ma l'ambiguit\u00e0 dell'intervallo di tono (dipendente dalla tonalit\u00e0) e la distinzione tra semitono cromatico e diatonico \u00e8 causa di gravi problemi sugli strumenti ad intonazione fissa (organo, arpa, ecc.): per questi strumenti sarebbe infatti necessario ritoccare l'intonazione ad ogni cambio di tonalit\u00e0. Divenne pertanto necessario ricorrere al temperamento equabile o al temperamento mesotonico limitato alle tonalit\u00e0 distanti non pi\u00f9 di 7 quinte consecutive (es. da mi bemolle maggiore a mi maggiore).\nCompositori occidentali.\nLa maggior parte dei compositori suole non specificare l'accordatura degli strumenti e, in generale, ogni compositore ha fatto riferimento al sistema di intonazione in uso nel proprio periodo storico. Anche durante il XX secolo i pi\u00f9 hanno sottinteso l'esecuzione dei propri brani nel temperamento equabile. Tuttavia, esistono alcuni controesempi di compositori che hanno specificato l'intonazione per alcune o tutte le loro opere: ad esempio John Adams, Glenn Branca, Martin Bresnick, Wendy Carlos, Lawrence Chandler, Tony Conrad, Stuart Dempster, Arnold Dreyblatt, Kyle Gann, Kraig Grady, Lou Harrison, Ben Johnston, Lauten Elodie, Gy\u00f6rgy Ligeti, Douglas Leedy, Pauline Oliveros, Harry Partch, Robert Rich, Terry Riley, Sabat Marc, Wolfgang von Schweinitz, Adam Silverman, James Tenney, Ernesto Rodrigues, Daniel Wolf James e La Monte Young.\nLa musica scritta in intonazione naturale \u00e8 perlopi\u00f9 tonale, ma esistono alcuni esempi di musica atonale (Kraig Grady e Daniel James Wolf) o seriale (Ben Johnston)."}
{"id": "113898", "revid": "2166030", "url": "https://it.wikipedia.org/wiki?curid=113898", "title": "Papia di Ierapoli", "text": "Biografia.\nPoco si conosce di questo vescovo delle origini della Chiesa: le informazioni fornite da Ireneo di Lione ed Eusebio di Cesarea su Papia sono infatti a tratti discordanti. \u00c8 ricordato per la sua poderosa opera in cinque libri, \"Spiegazione dei detti del Signore\", di cui rimangono solo 13 frammenti. Il libro \u00e8 datato intorno al 110 o 130. La presenza di semitismi nel linguaggio lo collocherebbe, in particolare, nel gruppo dei giudeo-cristiani.\nIl primo riferimento a Papia \u00e8 riportato da Ireneo di Lione (fine II secolo), che fa risalire a Papia le parole che Ges\u00f9 avrebbe detto circa la straordinaria fertilit\u00e0 della vite nel nuovo Regno. Eusebio di Cesarea (275 circa - 30 maggio 339), che lo ricorda nella sua \"Storia ecclesiastica\", non ne aveva invece una grande stima e lo cita come sostenitore del pensiero millenarista, cio\u00e8 dell'idea che prima del Giudizio Universale vi sarebbero stati mille anni di Paradiso in terra, senza pi\u00f9 dolore per l'umanit\u00e0. Grazie al suo prestigio Papia ebbe parecchi seguaci millenaristi.\nNei suoi scritti Papia document\u00f2 lo sforzo nel ricercare in modo fedele gli insegnamenti di Ges\u00f9 anche attraverso l'ascolto diretto dei discepoli: \"Giudicavo infatti che le cose contenute nei libri non mi avrebbero giovato tanto, quanto le cose (comunicate) da una voce viva e permanente\". Egli cerc\u00f2 quindi di raccogliere, nella sua opera, quelle testimonianze che venivano direttamente da discepoli di Cristo e che oralmente erano state trasmesse ai loro successori in un momento in cui la Chiesa si lasciava alle spalle non solo la generazione di chi aveva direttamente conosciuto e seguito Ges\u00f9, ma anche quella degli immediati successori.\nSecondo Ireneo, fu amico e compagno di Policarpo di Smirne e ascoltatore di Giovanni. Eusebio riferisce le parole di Papia secondo le quali ascolt\u00f2 l'insegnamento di Giovanni, ma il fatto che Giovanni sia menzionato due volte \u00e8 da interpretare, secondo Eusebio, come il riferimento a due distinte persone, Giovanni apostolo e Giovanni il presbitero.\nSecondo una tradizione Papia mor\u00ec martire sul rogo. I fedeli lo considerarono presto un santo, non tanto per la sua opera letteraria, quanto per le sue virt\u00f9 di cristiano e i suoi meriti di pastore.\nFrammenti sui Vangeli di Marco e Matteo.\nI frammenti pi\u00f9 famosi riguardano le informazioni sugli evangelisti Marco e Matteo. Secondo Papia, Marco ha raccolto la testimonianza di San Pietro, mentre Matteo ha curato una prima redazione del suo vangelo in aramaico.\nLa testimonianza su Marco \u00e8 la seguente:\n Pi\u00f9 sintetica, invece, l'informazione su Matteo:\nFrammenti sulla morte di Giuda.\nSecondo Apollinare di Laodicea, Papia avrebbe riferito nella \"Spiegazione dei detti del Signore\" della morte di Giuda Iscariota, bench\u00e9 tale testo non sia presente nel Nuovo Testamento. \nApollinare riferisce due versioni del suo racconto:\nMorte di Giovanni.\nSecondo Filippo di Side e Giorgio Amartolo Papia avrebbe raccontato nel secondo libro della \"Spiegazione dei detti del Signore\" che gli apostoli Giovanni e Giacomo il Maggiore furono uccisi dagli ebrei e che questo fu il compimento della profezia di Ges\u00f9 riguardo alla sorte dei due. Il biblista anglicano Richard Bauckham dubita che il passo sia veramente di Papia e ritiene che Filippo e Giorgio abbiano usato documenti spurii.\nGiuseppe il Giusto.\nSecondo Eusebio di Cesarea e Filippo di Side, Papia avrebbe riportato nella \"Spiegazione dei detti del Signore\" che Giuseppe il Giusto avrebbe bevuto del veleno senza soffrirne alcun effetto. Questo episodio potrebbe essere collegato alla conclusione del Vangelo di Marco, dove Ges\u00f9 afferma: \"e, se berranno qualche veleno, non recher\u00e0 loro danno\"."}
{"id": "113902", "revid": "11959", "url": "https://it.wikipedia.org/wiki?curid=113902", "title": "Mu'adhdhin", "text": ""}
{"id": "113903", "revid": "287204", "url": "https://it.wikipedia.org/wiki?curid=113903", "title": "Adhan", "text": ""}
{"id": "113904", "revid": "11959", "url": "https://it.wikipedia.org/wiki?curid=113904", "title": "Mu'\u00e0dhdhin", "text": ""}
{"id": "113906", "revid": "2028514", "url": "https://it.wikipedia.org/wiki?curid=113906", "title": "Rimozione", "text": "La rimozione, nella psicoanalisi, \u00e8 un meccanismo psichico che allontana dalla coscienza desideri, pensieri o residui mnestici considerati inaccettabili e intollerabili dall'Io, e la cui presenza provocherebbe vergogna.\nInsieme ai concetti di proiezione (vedi anche transfert) e inconscio, la rimozione \u00e8 uno dei cardini del pensiero e della prassi psicoanalitica. L'inconscio stesso per la psicoanalisi si costituisce in massima parte come conseguenza della rimozione.\nDescrizione.\nL'introduzione di questo concetto si deve a Sigmund Freud a partire dai suoi primi studi sull'isteria quando il medico viennese not\u00f2 che alcuni traumi psichici vissuti dai pazienti rimanevano sconosciuti alla loro coscienza e che la guarigione avveniva nel momento in cui questi traumi venivano riportati dall'inconscio al conscio.\nLa rimozione tuttavia va considerata come una modalit\u00e0 universale dello psichismo la cui finalit\u00e0 \u00e8 proprio quella di difendere, come una sorta di apparato immunitario proprio dello psichismo, l'ideale dell'io (o Super-io) in cui ci si rispecchia.\nAl concetto di rimozione si collega quello di resistenza, un ulteriore meccanismo psichico che impedisce ai contenuti una volta rimossi di tornare nuovamente coscienti. Scopo della psicoanalisi secondo Freud \u00e8 quello di diminuire la forza di queste resistenze e permettere all'Io di tornare in possesso del materiale rimosso, in modo da porre termine alla sua funzione patogena.\nLa rimozione pu\u00f2 riguardare sia un fatto vissuto, che un pensiero o istinto. Il contenuto rimosso non tende spontaneamente a manifestarsi o non ha l'energia psichica per farlo, per cui spesso la rimozione \u00e8 priva di conseguenze. \u00c8 necessario un secondo fatto o volont\u00e0:\nIl nuovo elemento \"risveglia\" il materiale rimosso che spinge per manifestarsi a livello cosciente, e l'Io media fra questo e la resistenza del Super-io: un appagamento tramite compensazione permette al materiale rimosso di manifestarsi ma in forme diverse dal suo contenuto, pi\u00f9 distorte e lontane quanto pi\u00f9 \u00e8 forte la resistenza.\nCi\u00f2 accade nel sintomo nevrotico, ma anche in persone \"sane\" e \"normali\" attraverso i sogni, o nella \"nevrosi creativa\". Nel sogno si rilassa la muscolatura, segno che si rallentano le resistenze del Super-io, per cui il rimosso nell'inconscio ha l'opportunit\u00e0 di manifestarsi, e di farlo in modo pi\u00f9 \"soddisfacente\" tramite forme pi\u00f9 vicine al suo vero contenuto. Secondo Freud, questo meccanismo non sempre \u00e8 fonte di malattie, ma ha grandi implicazioni positive per la societ\u00e0. La nevrosi, se \u00e8 canalizzata, \u00e8 il motore dell'arte e della scienza: il genio creativo e gli ammiratori dell'opera vi manifestano singolarmente e collettivamente un proprio contenuto rimosso (sublimazione).\nVia via che la psicoanalisi si avvicina con l'associazione libera al contenuto rimosso, a farlo ritornare a livello cosciente, la resistenza del paziente si fa pi\u00f9 forte.\nPer Jung tuttavia i contenuti che riguardano la rimozione a differenza di Freud non hanno una valenza solo personale ma anche storico-sociale. Da qui Jung \u00e8 stato costretto a postulare un inconscio collettivo con i suoi archetipi propri della specie oltre all'inconscio personale con i suoi complessi personali teorizzato dal fondatore della psicoanalisi.\nIn \"Psicopatologia della vita quotidiana\" Freud illustra come il concetto di rimozione (assieme a quello di inconscio) intervenga in molti aspetti della nostra vita comune, ad esempio negli atti mancati, pi\u00f9 comunemente detti \"lapsus freudiani\", di cui fanno parte le dimenticanze e gli errori verbali."}
{"id": "113909", "revid": "1522738", "url": "https://it.wikipedia.org/wiki?curid=113909", "title": "Princess Mononoke", "text": " \u00e8 un film d'animazione del 1997 scritto e diretto da Hayao Miyazaki e prodotto dallo Studio Ghibli.\nAmbientata in una versione fantasy del Giappone del tardo periodo Muromachi, il film si incentra sulla lotta tra i guardiani sovrannaturali che proteggono una foresta e gli umani che, sfruttandone le risorse, la stanno lentamente distruggendo.\nIl film racconta in forma di mito l'inevitabilit\u00e0 dello scontro fra uomo e natura ed \u00e8 stato proiettato per la prima volta in Giappone il 12 luglio 1997 riscuotendo notevole successo, cos\u00ec come in molti altri paesi. Lo dimostra il fatto che, fino all'uscita di \"Titanic\" qualche mese pi\u00f9 tardi, era il film che aveva guadagnato di pi\u00f9 ai botteghini delle sale giapponesi.\nIn Italia venne distribuito dalla Buena Vista International sotto il marchio Miramax il 19 maggio 2000 con il titolo \"Princess Mononoke\". L'8 maggio 2014 \u00e8 stato distribuito nuovamente nelle sale a cura di Lucky Red con il titolo Principessa Mononoke e un nuovo doppiaggio, curato da Gualtiero Cannarsi.\nTrama.\nGiappone, periodo Muromachi. Un gigantesco spirito-cinghiale, trasfigurato in un demone a causa del rancore, attacca un villaggio di Emishi. Per salvare la propria gente il giovane principe Ashitaka \u00e8 costretto ad ucciderlo, ma nello scontro viene ferito al braccio e infettato dal rancore dello spirito-cinghiale, che si manifesta come una piaga che, a poco a poco, colpir\u00e0 tutto il suo corpo. Nei resti del Dio-Cinghiale viene trovata una misteriosa palla di ferro: \u00e8 stato il dolore provocato da quel proiettile a trasformare il Dio-Cinghiale. Consultata la sciamana del villaggio, Ashitaka apprende che il maleficio lo porter\u00e0 alla morte, perci\u00f2 lascia per sempre la terra natale e s'incammina verso ovest, luogo di provenienza del demone, alla ricerca di una possibile cura.\nDurante il viaggio, dopo essersi imbattuto nell'attacco di un villaggio da parte di alcuni samurai, da cui riesce a fuggire, incontra Jiko, un monaco errante che confida ad Ashitaka come un \"Dio della Foresta\" (\"Shishigami\") che vive ad ovest potrebbe effettivamente curarlo. Partito quindi alla ricerca del Dio, il giovane s'imbatte in due uomini feriti. Questi uomini facevano parte di un convoglio diretto alla \"Citt\u00e0 del Ferro\" (Tataraba): un centro proto-siderurgico che produce nuove armi da fuoco e di conseguenza estrae enormi quantit\u00e0 di ferro dalla montagna vicina. Mentre Ashitaka attraversa la foresta, popolata di kodama, insieme ai due feriti, lungo la riva di un fiume vede in lontananza San, detta \"Mononoke\", definita dagli abitanti del posto come \"ragazza-lupo\": una trovatella cresciuta dalla Dea-Lupa Moro, protettrice del bosco, che prova rancore nei confronti degli umani a causa del loro comportamento invasivo e che per questo attacca le carovane.\nGiunto alla Citt\u00e0 del Ferro, Ashitaka conosce la signora Eboshi, la padrona della citt\u00e0, e da lei apprende che in quel luogo \u00e8 in corso una lotta tra umani e dei-animali, in quanto gli umani si sono spinti in territori proibiti per estrarre ferro. Proprio nello scontro fra umani e divinit\u00e0 della foresta ha causato la ferita a Nago, il Dio-Cinghiale che ha attaccato il villaggio di Ashitaka, rendendolo folle e consumato dal rancore. Sebbene sconvolto dalle azioni violente nei confronti degli spiriti, Ashitaka scopre anche che la Citt\u00e0 del Ferro \u00e8 un rifugio per tante persone emarginate dalla societ\u00e0 come i lebbrosi, che hanno trovato l\u00ec una nuova ragione di vita, e cos\u00ec sente di non poter condannare del tutto Eboshi. Ashitaka, capisce infine che la gente della citt\u00e0 del Ferro, vuole avere solo un posto dove poter vivere felice, senza pi\u00f9 essere dominati dagli uomini potenti, ma \u00e8 anche accecata dalla paura degli dei-animali, vedendoli come dei mostri pericolosi che vogliono ucciderli e non come forze della natura che combattono solo per proteggere la foresta che essi stanno distruggendo.\nQuella stessa notte, Mononoke cerca di uccidere Eboshi, irrompendo nelle mura della citt\u00e0 grazie all'aiuto dei suoi due fratelli lupi. La ragazza sfida la donna a duello, dopo aver superato gli abitanti che le sbarravano la strada. Tuttavia Ashitaka, dopo aver scoperto che la maledizione gli ha conferito una forza sovrumana, pone fine allo scontro mettendo al tappeto entrambe, avvertendo poi tutti i presenti che un conflitto cos\u00ec sanguinario porter\u00e0 solo ancora pi\u00f9 odio e a dimostrazione di questo la maledizione di Nago sul braccio di Ashitaka si manifesta in un groviglio di serpenti neri, suscitando il panico generale; mentre il giovane sta per portare via Mononoke, viene gravemente ferito da un colpo d'arma da fuoco partito per sbaglio e, dopo essere uscito dalla citt\u00e0 con la ragazza sulle spalle, perde i sensi. Mononoke, una volta ripresasi, decide di aiutarlo e lo lascia allo stagno frequentato dallo \"Shishigami\"; il Dio della Foresta guarisce Ashitaka dalla ferita, ma non rimuove la maledizione di Nago. Nel frattempo, arriva nella foresta il clan dei cinghiali guidato dalla Dio-Cinghiale Okkoto, il quale ha radunato tutta la sua stirpe perch\u00e9 stanco dei soprusi degli umani \u00e8 intenzionato ad attaccarli in massa, scatenando cos\u00ec un conflitto finale. Moro, anche lei infettata da un proiettile degli uomini della Citt\u00e0 del Ferro e ormai al limite della sua vita, cerca di dissuaderli perch\u00e9 un attacco frontale, anche cos\u00ec massiccio, causerebbe solo il loro sterminio. Tuttavia Okkoto non cambia idea.\nNel frattempo la Citt\u00e0 del Ferro viene attaccata dai samurai del Clan Asano, il quale rivendica i diritti sul luogo e chiede quindi una percentuale del ferro come pagamento, ma la signora Eboshi e gli abitanti riescono a respingerli grazie alla superiorit\u00e0 delle loro armi da fuoco. Durante questi avvenimenti si apprende che Jiko, il monaco errante, \u00e8 in realt\u00e0 un inviato dell'Imperatore con la missione di trovare il Dio della Foresta e tagliargli la testa: secondo le antiche tradizioni, quest'ultima d\u00e0 la vita eterna a chiunque la possegga. La signora Eboshi, avendo ottenuto dall'Imperatore, all'inizio della propria carriera, gli archibugieri con cui \u00e8 riuscita a sconfiggere gli spiriti, come pagamento accetta di collaborare con Jiko.\nDurante la convalescenza, Ashitaka si innamora gradualmente di Mononoke, il cui vero nome \u00e8 San, ma resta altrettanto disgustato da come lei, la sua famiglia, i cinghiali e il resto degli animali vedano nella violenza l'unica soluzione, credendo ingenuamente che uccidere Eboshi e sterminare gli abitanti della Citt\u00e0 del Ferro impedir\u00e0 l'instaurarsi di successivi insediamenti. Pur provando a parlarne con Moro, capisce che anche la vecchia Dea-Lupa ormai \u00e8 dominata dall'odio e che quindi non lo ascolter\u00e0 mai.\nAshitaka ha cos\u00ec conferma che entrambe le fazioni sono accecate dalla rabbia e dal rifiuto di tentare a comprendersi.\nNon avendo trovato una cura dal maleficio \u00e8 condannato a una morte certa, e consapevole di come lui, da solo, non possa impedire lo scoppio della guerra, Ashitaka decide di lasciare la foresta. Nell'allontanarsi viene richiamato dai rumori dell'assedio che i samurai del Clan Asano hanno mosso contro la Citt\u00e0 del Ferro; si reca quindi vicino alle sue mura e viene a conoscenza della missione di Jiko e della signora Eboshi, che ha portato con se la maggior parte delle truppe della cittadella che, quasi indifesa, \u00e8 stata subito presa di mira dall'esercito di Asano. Decide di informare Eboshi dell'attacco, per distoglierla dalla missione e salvare cos\u00ec il Dio della Foresta, San e l'intera citt\u00e0. Giunge al campo dove si sono scontrati gli umani e i cinghiali, ed il risultato \u00e8 stato un vero massacro: molti uomini della citt\u00e0 sono morti, mentre i cinghiali sono stati sterminati. L\u00ec apprende che Jiko e la signora sono gi\u00e0 sulle tracce del Dio. Okkoto, unico sopravvissuto del suo clan e gravemente ferito, sta cercando di raggiungere il Dio della Foresta, insieme a San e i suoi fratelli lupi, per chiedergli guarigione ma, sopraffatto dal rancore verso gli umani, comincia anche lui a mutarsi in un demone, inglobando la ragazza.\nGiunti allo stagno del Dio della Foresta, Moro strappa San a Okkoto e la consegna ad Ashitaka, che la immerge nell'acqua dello stagno per eliminare il fluido demoniaco di cui \u00e8 ricoperta. Lo Spirito della Foresta, a quel punto, appare e termina l'agonia di Okkoto e Moro dandogli una morte serena. Ma a quel punto arriva Eboshi che, ignorando le implorazioni di Ashitaka, riesce, con un colpo di archibugio, a mozzare la testa del Dio, che Jiko fa mettere al sicuro in un contenitore. Decapitato, il Dio si trasformato in un \"Dio della Morte\", inizia a espandersi prendendo la forma di un gigante liquido, che nella ricerca della sua testa uccide ogni forma di vita che tocca. Con un colpo di scena la testa di Moro, staccatasi dal corpo, riesce con un ultimo impeto di furia a mozzare il braccio destro di Eboshi, ottenendo cos\u00ec la propria vendetta. Dopo aver soccorso la signora, Ashitaka convince San ad aiutarlo a recuperare la testa e salvare tutti.\nIl Dio raggiunge la Citt\u00e0 del Ferro, sotto assedio, e distrugge tutto ci\u00f2 che incontra sul suo cammino; i samurai accampati fuori si danno alla fuga e solo una parte dei cittadini riesce a salvarsi, rifugiandosi in mezzo al lago, dove il fluido mortale sembra non poter arrivare. Dopo aver convinto Jiko a restituire la testa, Ashitaka e San la alzano al cielo insieme per renderla al Dio. Il gesto induce l'espansione incontrollata della maledizione di Ashitaka, che infetta anche San, ma fortunatamente il Dio sembra sentire la chiamata dei due e quindi riassimila la propria testa, inglobando anche loro e ritornando s\u00e9 stesso. Giunte le prime luci dell'alba Colui-che-cammina-nella-notte, invece di ritrasformarsi nel Dio-Cervo, si lascia cadere nel lago, generando una potente raffica di vento.\nTutto il male che aveva invaso la valle svanisce e nelle zone colpite dalla distruzione ritorna la vita: la citt\u00e0, la foresta e le colline disboscate si ricoprono di vegetazione; i lebbrosi e tutti i feriti della Citt\u00e0 del Ferro vengono guariti; anche il maleficio che aveva colpito Ashitaka e Mononoke scompare dai loro corpi.\nConclusi gli accadimenti e le guerre, San, dichiara di tenere molto ad Ashitaka ma di non poter perdonare gli umani, quindi continuer\u00e0 a vivere nella foresta, insieme ai lupi; Ashitaka le dichiara a sua volta che lui le rimarr\u00e0 comunque accanto, vivendo nella Citt\u00e0 del Ferro e venendola a trovare. La signora Eboshi, pentita per le proprie azioni, afferma di voler costruire una citt\u00e0 migliore, dove gli abitanti vivranno rispettando la natura, e di voler ringraziare Ashitaka per averli salvati.\nSconfitto ma sopravvissuto, il monaco Jiko conclude ironicamente che \"contro gli stupidi non c'\u00e8 possibilit\u00e0 di vittoria\", parafrasando un antico proverbio giapponese, mentre un Kodama compare nella foresta rinata.\nSpiriti della natura, animali e uomini sono di nuovo riuniti insieme.\nPersonaggi.\nPrincipe del popolo Emishi. Nonostante la giovane et\u00e0, \u00e8 dotato di saggezza e sensibilit\u00e0 fuori dal comune, che lo portano ad essere l'unico, nel momento in cui \u00e8 coinvolto nella guerra, a vedere come essa finir\u00e0 con la distruzione di entrambi gli schieramenti. Si innamora della ragazza-lupo, San, anche se il loro rapporto \u00e8 ostacolato dalla differente opinione sul rapporto tra umani e animali. Cavalca il fido compagno Yakun, un grosso stambecco rosso.\nSoprannominata la \"ragazza-spettro\", da qui il titolo, \"principessa mononoke\" (\"mononoke\", in giapponese, significa \"spettro\"), \u00e8 una giovane donna che, abbandonata dai genitori quando la famiglia fu attaccata da Moro, fu cresciuta da quest'ultima come una figlia. Si considera un lupo, e come la madre odia profondamente gli umani per il loro comportamento irrispettoso nei confronti della foresta. Come il resto degli animali, crede anche lei che uccidere Eboshi sar\u00e0 sufficiente per scacciare gli umani. Col tempo si innamora anche lei di Ashitaka, ma questo non cambier\u00e0 la sua visione della razza umana.\nSorella di Ashitaka, \u00e8 anche lei una giovane guerriera Emishi. Nella versione originale \u00e8 la sua promessa sposa fino a che lui non deve abbandonarla.\nDea-Lupa e madre adottiva di San. Anni prima attacc\u00f2 i genitori di San quando questi violarono la foresta, e quando la coppia, per la paura, lasci\u00f2 indietro la neonata, Moro la accud\u00ec e la allev\u00f2. Nonostante la profonda saggezza, la disperazione per la sorte propria, dei propri figli e del resto della foresta l'ha lasciata quasi solo con un profondo senso di depressione e, ancora di pi\u00f9, un infinito odio per gli umani, Eboshi in particolare. Nel primo doppiaggio italiano viene chiamata Maro.\nDivinit\u00e0 della foresta capace sia di dare che togliere la vita. Ha l'aspetto di un cervo dal volto umano di giorno, il Dio-Cervo, e di un gigantesco spirito umanoide di notte, chiamato Colui-che-cammina-nella-notte (\u30c7\u30a4\u30c0\u30e9\u30dc\u30c3\u30c1, \"Deidarabocchi\"). La leggenda dice che la sua testa conferisca l'immortalit\u00e0 a chi la possiede. \u00c8 per questo oggetto della ricerca di Jiko e, successivamente, di Eboshi. Al termine della vicenda, sembra morire quando, sotto forma di Colui-che-cammina-nella-notte, si fa cadere nel lago di fronte alla Citt\u00e0 del Ferro, scomparendo, ma Ashitaka sostiene che, in realt\u00e0, il Dio della Foresta \u00e8 la vita stessa e quindi, fintanto che questa esister\u00e0, lui continuer\u00e0 a vivere.\nSignora della Citt\u00e0 del Ferro. Sotto la sua guida gli abitanti della citt\u00e0 estraggono il ferro dalle montagne, distruggendo a poco a poco la foresta. Come molti antagonisti di Miyazaki, Eboshi non \u00e8 puramente malvagia: nella sua citt\u00e0 sono accolti diversi reietti della societ\u00e0, schiavi, concubine e lebbrosi. Purtroppo non capisce l'importanza della foresta, n\u00e9 capisce quanto il Dio della Foresta che la abita sia necessario anche per il benessere degli umani.\nAgente al servizio dell'imperatore, mascherato da monaco e inviato per recuperare la testa dello Spirito della Foresta. Nel primo doppiaggio italiano viene chimato Jigo.\nGiovane abitante della Citt\u00e0 del Ferro, diventa amica di Ashitaka e, quando la citt\u00e0 resta temporaneamente priva della guida di Eboshi, ne prende il comando non ufficialmente.\nDio-Cinghiale proveniente dal Kyushu. Moro lo definisce \"l'unico cinghiale in grado di usare il cervello\". Alimentato anche lui dall'odio per gli umani, guida il suo popolo per scacciare gli umani dalla foresta del Dio della Foresta. Nonostante i lupi lo avvertano che ci\u00f2 \u00e8 un suicidio, Okkoto resta troppo testardo per ascoltarli, lanciando un attacco in cui tutti i suoi guerrieri sono massacrati.\nCapo delle guardie della Citt\u00e0 del Ferro. \u00c8 un uomo forte e imponente, ma non essendo troppo intelligente non gode di particolare rispetto, soprattutto tra le donne della citt\u00e0, senza contare che, ogni volta che si scontra con San o con Ashitaka, finisce per essere neutralizzato in modo alquanto imbarazzante.\nProduzione.\nSceneggiatura.\nSul finire degli anni settanta Miyazaki aveva disegnato alcuni bozzetti per la storia di una principessa che abita in una foresta in compagnia di una creatura selvaggia. La bestia, di animo gentile, aiuta la ragazza in cambio della promessa di poterla sposare; nel corso delle avventure, tuttavia, la ragazza scopre le qualit\u00e0 della creatura, e quello che era nato come un contratto si sviluppa in un sentimento di amore. All'epoca l'idea venne presa in considerazione per un film, ma gli venne preferita \"Laputa - Castello nel cielo\". Il racconto e i disegni vennero invece pubblicati sotto forma di libro illustrato nel 1983.\nNel 1993 Tokuma Shoten ripubblic\u00f2 la storia in previsione di un imminente adattamento animato. Nell'agosto del 1994 Miyazaki riprese effettivamente in mano la sua opera e cominci\u00f2 a scrivere una sceneggiatura e a realizzare i primi storyboard per il film. Il regista incontr\u00f2 per\u00f2 subito delle difficolt\u00e0 nell'adattare le sue idee di allora, perch\u00e9 alcuni elementi, come l'aspetto della bestia, erano gi\u00e0 stati usati ne \"Il mio vicino Totoro\" e con l'uscita, nel frattempo, del film Disney \"La bella e la bestia\", la trama originale sarebbe apparsa troppo simile. Questo blocco dello scrittore lo indusse ad accettare nel frattempo la realizzazione del video musicale \"On Your Mark\" per il duo Chage &amp; Aska. A detta di Toshio Suzuki, questa digressione permise a Miyazaki di tornare a lavorare alla realizzazione di \"Princess Mononoke\" con rinnovato vigore, decidendo di rivedere radicalmente l'impostazione della storia, che prende un taglio pi\u00f9 storico e quasi mitologico.\nNella proposta avanzata allo Studio Ghibli, Miyazaki spieg\u00f2 le sue nuove idee per il progetto. La vicenda sarebbe stata un dramma storico ambientato nel periodo Muromachi, mostrato in modo non stereotipato, ma come l'epoca di caos e cambiamento che diede origine al Giappone moderno. Per questo motivo sarebbero stati assenti elementi tipici come castelli, samurai, grandi citt\u00e0 e signori feudali, per cedere il passo ad artigiani, spiriti della natura e foreste. Il protagonista maschile, Ashitaka, venne pensato come appartenente al popolo Emishi e colpito da una maledizione, per poter mostrare poi \"la gioia della liberazione\". Il modello per l'abbigliamento di San furono invece le \"dog\u016b\", bambole d'argilla del periodo J\u014dmon. Il film avrebbe riguardato lo scontro tra uomo e natura e il progressivo avvicinamento dei due protagonisti, mostrando infine come anche all'interno di atrocit\u00e0 e sofferenze possa nascere qualcosa di buono: l'amore e la comprensione reciproca.\nIspirato dai western di John Ford, Miyazaki cre\u00f2 la \"Citt\u00e0 del Ferro\" come una \"citt\u00e0 di frontiera con una comunit\u00e0 unita\" e la popol\u00f2 di \"personaggi provenienti da gruppi emarginati e oppressi che raramente, o mai, erano apparsi nei film giapponesi\". Rese i personaggi \"forti, ambiziosi e intensi.\" Miyazaki non voleva raccontare una storia accurata del Giappone medievale, ma voleva \"ritrarre i primi albori del conflitto, apparentemente insolubile, tra il mondo naturale e la civilizzazione industriale moderna.\" I paesaggi del film furono ispirati dalle foreste di Yakushima. Malgrado l'ambientazione storica del film sia il periodo Muromachi, l'epoca di \"Princess Mononoke\" raffigura un \"simbolico scontro, fuori dal tempo, tra le tre etnie proto-giapponesi (i Jomon, i Yamato e gli Emishi).\"\nAnimazione.\nL'animazione \u00e8 per la maggior parte di tipo tradizionale, con i singoli fotogrammi disegnati a mano. Miyazaki ha approvato di persona ognuno dei 144.000 fotogrammi del film, per assicurarsi che la qualit\u00e0 fosse uniforme e adeguata allo standard da lui imposto; prima di dare il via libera alle immagini, \u00e8 stato stimato che ne abbia ritoccate almeno ottantamila.\nIl film incorpora anche degli spezzoni di animazione al computer, che in totale assommano a cinque minuti di filmato. Essa \u00e8 stata pensata per armonizzarsi con l'animazione tradizionale ed \u00e8 stata utilizzata in fotogrammi che combinano la grafica digitale al disegno tradizionale, ad esempio per sovrapporre pi\u00f9 livelli di illustrazioni o per creare l'effetto del movimento in scene in cui i personaggi vengono mantenuti statici. Ulteriori dieci minuti hanno visto l'utilizzo di colorazione digitale, una tecnica poi introdotta in tutti i film successivi dello Studio Ghibli. Il resto del lungometraggio \u00e8 colorato in modo tradizionale, sulla base della tavolozza scelta da Miyazaki e Michiyo Yasuda. Tuttavia i produttori decisero di installare dei computer per completare il film in tempo per la data di uscita prevista.\nColonna sonora.\nLa colonna sonora di \"Princess Mononoke\" \u00e8 stata composta da Joe Hisaishi, collaboratore di lunga data nelle produzioni di Miyazaki. Il regista si \u00e8 occupato di scrivere i testi degli unici due brani cantati, ossia \"Tatara fumu onnatachi - Eboshi tatara uta\" e la versione vocale di \"Mononoke hime\", poi interpretata dal giovane contraltista di 28 anni Yoshikazu Mera. La musica \u00e8 stata registrata dalla Tokyo City Philharmonic Orchestra sotto la direzione di Hiroshi Kumagai.\nAlbum.\nSono stati pubblicati da Tokuma Japan Communications quattro album contenenti la colonna sonora del film. \u00e8 un \"image album\" messo in commercio prima dell'uscita del film stesso, nel 22 luglio 1996, contenente delle musiche solo parzialmente utilizzate per la colonna sonora definitiva. \u00e8 un CD singolo contenente la canzone \"Mononoke Hime\" e la sua versione strumentale. \u00e8 l'album in 33 tracce che contiene tutte le musiche del film. \u00c8 stato pubblicato in Giappone il 2 luglio 1997. \u00e8 una suite sinfonica che presenta composizioni pi\u00f9 lunghe, ognuna comprendente diversi temi musicali del film. \u00c8 stata registrata dalla Czech Philharmonic Orchestra sotto la direzione di Mario Klemens e pubblicata in CD l'8 luglio 1998.\nDistribuzione.\nData di uscita.\nLe date di uscita internazionali sono state:\nEdizione italiana.\nLa parola \"Mononoke\" che compare nel titolo, anche se a prima vista potrebbe sembrare un nome proprio, \u00e8 in realt\u00e0 un soprannome che, nel contesto, pu\u00f2 essere tradotto in \"spirito vendicativo\", \"spettro\", dando al titolo del film il significato di \"principessa degli spiriti vendicativi\" o \"principessa spettro\". Il significato proprio della parola \"mononoke\" non ha per\u00f2 un equivalente in italiano, da qui la decisione di lasciarlo non tradotto.\nLa prima versione italiana del film \u00e8 stata distribuita nelle sale il 19 maggio 2000 dalla Buena Vista International Italia su marchio Miramax, con il titolo \"Princess Mononoke\". L'adattamento, basato sulla versione in lingua inglese, presenta modifiche e alterazioni rispetto all'originale giapponese. Il 3 novembre 2010 il film \u00e8 stato presentato in versione sottotitolata con un nuovo adattamento all'interno del Festival Internazionale del Film di Roma 2010 col titolo \"La principessa spettro\". Una nuova edizione curata da Lucky Red \u00e8 stata proiettata al cinema dall'8 al 15 maggio 2014 con il titolo \"Principessa Mononoke\", un nuovo adattamento ed un diverso cast di doppiatori. Quest'ultima versione \u00e8 stata oggetto di ulteriori critiche, dovute ad un adattamento dei dialoghi \"eccessivamente letterale,[...] aulico, [...] antiquato\".\nEdizioni home video.\nIn Giappone il film \u00e8 stato distribuito da Buena Vista in VHS e da Tokuma Japan Communications in Laserdisc dal 26 giugno 1998. Il lungometraggio \u00e8 uscito in DVD il 21 novembre 2001, in un'edizione tre dischi con alcuni contenuti speciali, tra cui le versioni internazionali del film e gli storyboard. Il Blu-ray Disc \u00e8 stato pubblicato il 4 dicembre 2013.\nLa versione home video nordamericana venne annunciata da Buena Vista per il 29 agosto 2000 in VHS e DVD. Inizialmente la versione in DVD non includeva la traccia audio in giapponese, a causa di una richiesta esplicita della divisione nipponica di Buena Vista, che temeva che \u00abla distribuzione all'estero di un DVD con la traccia giapponese avrebbe favorito l'importazione di un simile DVD in Giappone [e] avrebbe potuto nuocere alle vendite domestiche di una futura pubblicazione del [film]\u00bb. I siti Nausicaa.net e Dvdtalk.com avviarono allora delle raccolte di firme e organizzarono una petizione per richiedere l'inserimento della traccia originale giapponese nell'edizione home video nordamericana. Il 21 luglio 2000 Buena Vista ufficializz\u00f2 l'uscita del VHS per 29 agosto, in un'edizione disponibile per il solo noleggio e con un'unica traccia audio in inglese, mentre rimand\u00f2 l'uscita del DVD a data da destinarsi. Il DVD venne infine messo in commercio in 19 dicembre 2000, con tracce audio in giapponese, inglese e francese e qualche contenuto speciale, come trailer e interviste ai doppiatori inglesi del film.\nLa versione Buena Vista di \"Princess Mononoke\" \u00e8 stata pubblicata in Italia in VHS e DVD nel marzo 2002. La versione in DVD contiene tracce audio in giapponese, italiano e inglese, sottotitoli in italiano e inglese e, tra i contenuti extra, i trailer e un documentario \"making of\" del film. La pubblicazione home video dell'edizione Lucky Red \u00e8 avvenuta il 18 settembre 2014, in formato DVD e Blu-ray.\nAccoglienza.\nIncassi.\nIn Giappone \"Princess Mononoke\" fu campione d'incassi del 1997, con 11,3 miliardi di yen (circa 111 milioni di dollari). Al termine del ciclo di programmazione cinematografica, a marzo 1998, il film aveva superato i 150 milioni, permettendo allo Studio Ghibli di recuperare le spese di produzione con la sola distribuzione nei cinema \u2014 risultato precedentemente raggiunto solo da \"Kiki - Consegne a domicilio\". Dalla sua uscita nelle sale \u00e8 stato stimato che sia stato visto da 13,5 milioni di persone, circa \"un giapponese su dieci\". \"Princess Mononoke\" occup\u00f2 per diversi mesi la posizione di film di maggiore incasso di sempre in Giappone, finch\u00e9 venne superato da \"Titanic\".\nIl film vendette bene anche a livello internazionale; secondo i dati diffusi da Box Office Mojo, l'incasso totale nel mondo \u00e8 stato di circa 159.400.000 dollari.\nCritica.\n\"Princess Mononoke\" ha ricevuto critiche e recensioni molto positive. Sul sito Rotten Tomatoes, ha ottenuto il 92% di \"freschezza\" su un totale di 101 recensioni con una media di 7.9/10. Nel sito Metacritic \u00e8 valutato con un punteggio di 86/100 basato su 29 valutazioni di critici specializzati. Sull'Internet Movie Database il film ha un voto pari a 8.4. Si trova inoltre alla posizione numero 488 della classifica dei \"500 migliori film della storia\" secondo la rivista \"Empire\"; mentre \"Time Out\" l'ha classificato al 28\u00ba posto nella lista dei 100 migliori film d'animazione. Aaron Gerow del \"The Daily Yomiuri\" l'ha descritto come \"un'intensa raccolta del mondo di Miyazaki, un messaggio cumulativo delle sue preoccupazioni morali e filmiche\". Leonard Klady di \"Variety\" ha affermato che il film \u00e8 finemente disegnato e ha una trama estremamente complessa. Unito ai suoi toni seducenti e all'elegante colonna sonora, l'opera si merita un posto tra i pi\u00f9 grandi \"affreschi del cinema\". Roger Ebert, sul suo sito rogerebert.com, ha assegnato al film quattro stelle su quattro, chiamandolo \"un grande traguardo, un'esperienza fantastica, e uno dei migliori film dell'anno\". Secondo Patrick Caldwell di Anime News Network, grazie alle \"magiche abilit\u00e0 narrative di Miyazaki\", il film riesce ad \"illuminare e intrattenere\". Egli ne elogia inoltre l'animazione, dal livello di dettaglio, alla fluidit\u00e0 e alla ricchezza cromatica, definendolo \"uno dei migliori film giapponesi dell'ultimo periodo\". Janet Maslin del \"The New York Times\" ha descritto \"Princess Mononoke\" come una \"pietra miliare dell'animazione giapponese\", elogiandone la bellezza esotica, la sapiente combinazione di animazione tradizionale e digitale e l'efficacia e intensit\u00e0 di alcune scene.\nTra i detrattori, Stephen Hunter del \"The Washington Post\" ha affermato che il film \"\u00e8 tanto spettacolare quanto \u00e8 denso di contenuti, e denso quanto \u00e8 espressivo, e espressivo quanto \u00e8 senza senso, e senza senso tanto quanto \u00e8 lungo. Ed \u00e8 molto lungo\". Paolo Mereghetti, nel suo \"Dizionario dei film\", gli assegna due stelle e mezzo su quattro. Pur lodandone la complessit\u00e0 morale e la resa grafica, afferma: \"Secondo gli esperti non \u00e8 la sua opera migliore, sconta una certa prolissit\u00e0 e il tema ecologista \u00e8 a tratti un po' risaputo\". Kenneth Turan del \"Los Angeles Times\" ha evidenziato la grande differenza di impostazione rispetto a un film della Disney. \"Princess Mononoke\", infatti, \"coniuga un senso di fantasia visiva, sia poetica che violenta, con una storia incentrata su tematiche ecologiste e dei personaggi complessi\", rendendolo a tutti gli effetti una \"favola per adulti\". Lo stesso concetto \u00e8 stato ribadito da Jonathan Clements e Helen McCarthy nella loro enciclopedia degli anime: tra i pochi esperti che hanno riservato critiche negative al film e il gran numero di coloro che l'hanno definito un \"capolavoro\" di Miyazaki, tutti sono concordi nell'affermare che il lungometraggio \u00e8 di difficile comprensione per il pubblico occidentale, che \"semplicemente non \u00e8 abituato all'animazione come polemica o al livello di violenza mostrato\".\nAdattamento teatrale.\nNel 2012 \u00e8 stato annunciato che lo Studio Ghibli e la compagnia teatrale britannica Whole Hog Theatre avrebbero portato \"Princess Mononoke\" a teatro, in quello che avrebbe costituito il primo adattamento teatrale di un'opera dello Studio Ghibli. I contatti tra la compagnia britannica e lo studio furono facilitati da Nick Park dell'Aardman Animations che invi\u00f2 al produttore della Ghibli i video delle performance teatrali della Whole Hog. L'opera vede in scena grandi pupazzi fatti di materiale riciclato e riutilizzato. Il primo spettacolo \u00e8 avvenuto al New Diorama Theatre di Londra, registrando il tutto esaurito in appena 72 ore con un anno di anticipo. Nel marzo del 2013 \u00e8 stata annunciata una tourn\u00e9e in Giappone dopo i primi spettacoli londinesi. L'adattamento teatrale ha ricevuto critiche positive ed \u00e8 stata raccomandata da Lyn Gardner di \"The Guardian\"."}
{"id": "113910", "revid": "122407060", "url": "https://it.wikipedia.org/wiki?curid=113910", "title": "Bonifica Parmigiana Moglia", "text": "La Bonifica Parmigiana Moglia Secchia \u00e8 un consorzio interprovinciale costituito dalle province di Reggio Emilia, Modena e Mantova con sede a Reggio Emilia.\n Non a caso finiti i lavori Natale Prampolini, l'ingegnere che progett\u00f2 questo enorme complesso di canali e idrovore, venne chiamato a bonificare l'Agro pontino.\nSede.\nLa sede \u00e8 in corso Garibaldi a Reggio Emilia. Il palazzo si trova fianco della Basilica della Madonna della Ghiara e nella facciata principale sono presenti gli stemmi delle tre province fondatrici del Consorzio.\nLavori.\nLa bonifica Parmigiana Moglia e le strutture da essa lasciate (linee elettriche e telefoniche, ferrovie, strade ecc). furono il trampolino di lancio per la \"bassa\" reggiano-modenese, fino a fare diventare questi luoghi alcune delle zone tuttora pi\u00f9 innovative e progredite d'Europa.\nCon i lavori di bonifica idraulica nella zona tra Boretto (RE) e Moglia (MN) si intendeva redimere dalle acque in modo stabile vaste zone di terreni, che fino ad allora si trovavano in uno stato malsano ed improduttivo.\nFine dei lavori era di arrivare ad una razionale separazione delle acque basse da quelle alte, portando acqua in tutti i periodi dell'anno nei campi coltivati fino in Appennino.\nVenne adottato il metodo dell'ingegner Natale Prampolini che tenne conto della diversa regolamentazione delle acque alte e basse con due collettori, il primo delle \"acque basse\", l'altro per le alte, tutti e due scaricanti nel Secchia, pi\u00f9 alto, grazie a due potenti impianti idrovori: quello per le \"acque alte\" a \"Mondine\" di Moglia, e quello per le basse a \"San Siro\" di San Benedetto Po.\nBonifica Agraria.\nDi pari passo con la bonifica idraulica il Consorzio incoraggi\u00f2 la bonifica agraria aiutando, con sovvenzioni, la costruzione di fabbricati rurali. Fra il 1924 e il 1934 si costruirono nel comprensorio 1460 nuovi fabbricati, in parte con disponibilit\u00e0 liquide dei proprietari, in parte con l'aiuto di mutui ottenuti attraverso il Consorzio.\nCome funziona la bonifica Parmigiana Moglia.\nCon le opere di bonifica realizzate a partire dal 1919 si \u00e8 risolto il problema del drenaggio delle acque dei terreni che non hanno sufficiente pendenza tramite escavazione di cavi o collettori, cio\u00e8 canali abbastanza profondi da raccogliere l'acqua che scola dai campi.\nAcque alte e basse.\nPer evitare che i cavi che trasportano acque provenienti dai territori pi\u00f9 alti invadano i territori pi\u00f9 bassi, \u00e8 necessaria la separazione delle acque alte da quelle basse.\nLe acque alte scorrono in zone alla quota di 25 metri sul livello del mare e si trovano nella parte meridionale del comprensorio.\nQueste acque vengono convogliate, attraverso i cavi Bondeno, Naviglio, Tresinaro e Lama, in un unico collettore, chiamato cavo Parmigiana-Moglia o cavo Fiuma. Tale collettore scarica le acque provenienti dalle terre alte, per caduta libera, nel fiume Secchia in localit\u00e0 Bondanello (Moglia). Quando la Secchia \u00e8 in piena, le chiaviche di Bondanello si chiudono e le acque del cavo Parmigiana-Moglia, convogliate nel tratto terminale del cavo Lama, possono comunque venire smaltite dall'impianto idrovoro di Mondine.\nLe acque basse scorrono al di sotto di tale quota nella parte settentrionale, e sono immediatamente riconoscibili per l'assenza di argini. Nei punti di incrocio fra canali di acque alte e canali di acque basse, queste ultime passano al di sotto delle prime tramite strutture dette \"botti\".\nLe acque basse quindi confluiscono in due canali di scolo principali: il \"Collettore Acque Basse Reggiane\" e il \"Collettore Acque Basse Modenesi\". Questi si riuniscono poi in un \"Canale Emissario\" che sottopassa il cavo \"Parmigiana-Moglia\" alla \"botte S.Prospero\", e convoglia le acque basse alla Secchia presso l'impianto idrovoro di \"S. Siro\".\nIrrigazione.\nL'acqua necessaria per l'irrigazione viene derivata dal Po a Boretto, dove entra nel \"Canale Derivatore\" e quindi nel cavo \"Parmigiana-Moglia\". Da qui si distribuisce per gravit\u00e0 nelle zone al di sotto dei 20 metri sul livello del mare; nel restante comprensorio occorre innalzarla attraverso impianti di sollevamento. Per questo, canali come \"Parmigiana-Moglia\" e \"Lama\", che in autunno-inverno scolano le acque alte verso valle, nei periodi secchi (da maggio a settembre) convogliano verso monte l'acqua destinata all'irrigazione.\nLa rete di infrastrutture e canali.\nLa rete di infrastrutture e canali costruita per la bonificazione del territorio della bassa reggiano-modenese \u00e8 imponente.\nDi seguito troverete un elenco delle strutture pi\u00f9 importanti con relativa spiegazione.\n2 impianti di sollevamento a Po, in localit\u00e0 Boretto, che permettono di servire un territorio di 140.000 ettari che comprende oltre al \"Consorzio Parmigiana Moglia\" anche quelli limitrofi: \"Bentivoglio-Enza\", \"Revere\", \"Agro-Mantovano-Reggiano\".\nVenticinque impianti di sollevamento secondario, che permettono di innalzare l'acqua derivata da quota 21\u00a0m a quota 52\u00a0m. Oltre 1000\u00a0km di canali di risalita e distributori, e innumerevoli manufatti secondari di regolazione e distribuzione.\nBoretto.\nL'impianto di sollevamento delle acque venne costruito per garantire gli ordinari prelievi d'acqua dal Po assicurandoli anche in periodo di magra.\nFu poi costruito, in corrispondenza della derivazione di Boretto, un impianto di sollevamento che \u00e8 entrato in funzione nel 1954. Nel 1976 vennero inaugurati due nuovi impianti di sollevamento atti ad portare una maggior quantit\u00e0 d'acqua nel Cavo Fiuma.\nBondanello.\nLuogo in cui la Parmigiana-Moglia si getta in Secchia.\nIn questo luogo si trovano delle \"porte vinciane\" costruite gi\u00e0 dal marchese Bentivoglio nella seconda met\u00e0 del Cinquecento che ormai non suppliscono pi\u00f9 al compito per cui furono costruite.\nPer questo, nel 1954 \u00e8 stata costruita una nuova chiavica dotata di saracinesche per potere mantenere a regime il corso della Parmigiana-Moglia.\nBotti.\nLe botti sifone sono dei fabbricati in cui i collettori delle acque basse sottopassano i canali che portano le acque alte.\nLa prima botte fu costruita nel 1600 per volont\u00e0 del marchese di Gualtieri allo scopo di oltrepassare il torrente Crostolo; in suo onore la botte venne chiamata \"Botte Bentivoglio\".\nLe botti sifone sono parte fondamentale dell'impianto di bonifica e si possono trovare ovunque.\nLa pi\u00f9 importante nel lavoro di bonifica moderna \u00e8 la \"botte San Prospero\" nel territorio di Moglia; qui ultimamente \u00e8 stato applicato all'impianto un fascio di tubi chiamati \"maniche di frate\" funzionanti come valvola di sfogo se per caso il Cavo Fiuma si innalzasse troppo rispetto al suo livello originale.\nStabilimento Mondine.\nLo stabilimento idrovoro Mondine \u00e8 preposto al sollevamento delle acque alte reggiano-modenesi.\nDalle 10 bocche ai piedi del fabbricato, l'acqua viene aspirata da 5 pompe, che la sollevano fino all'altezza di 7,5\u00a0m e la versano a valle dello stabilimento grazie a 5 tubi che l'accompagnano fino in fondo alla vasca di scarico.\nUna griglia di ferro, posta davanti alle bocche, arresta oggetti galleggianti e le erbe che altrimenti sarebbero spediti, con l'acqua, nelle pompe. Il successivo sbocco dell'acqua nel fiume Secchia avviene tramite un'apposita chiavica collocata all'estremit\u00e0 della vasca di scarico e sull'argine del fiume.\nSan Siro.\nNel comune di San Benedetto Po \u00e8 collocato l'impianto idrovoro San Siro per il sollevamento delle acque basse, quando non \u00e8 possibile la loro immissione nel fiume Secchia per via naturale (semplice principio di gravit\u00e0).\nL'impianto, realizzato negli anni 1919-1926, comprende 8 pompe che immettono l'acqua sollevata in una vasca di scarico.\nLa chiavica di sbocco \u00e8 munita di apparecchi di chiusura in triplice ordine cio\u00e8: saracinesche comandate elettricamente, portoni a vento ed una serie di porte vinciane, al fine di difendere il territorio e gli stabilimenti dal riflusso del Secchia.\nUna volta superata la quota raggiunta dalla Secchia, l'acqua della vasca di scarico fa aprire automaticamente le porte vinciane che presidiano le chiaviche poste sul fiume ed ha inizio il suo deflusso. Nel caso che le piene del Secchia e del Po non coincidessero con la piena del territorio della bonifica e quindi non fosse necessario azionare le pompe, sono calate le saracinesche, collocate per maggior sicurezza sulle chiaviche, e si attende per il loro sollevamento che la piena sia passata.\nA tal pro possono venire utilizzate le casse d'espansione presenti sul Cavo Fiuma tra Novellara e Reggiolo (cassa d'espansione Valle Bagna, Valletta e Valle Bruciati) oggi questa zona \u00e8 \"Area di Riequilibrio Ecologico\".\nCiascuna pompa centrifuga \u00e8 collegata con un motore elettrico che \u00e8 in grado di sollevare 10\u00a0m\u00b3/s\nCanale Parmigiana-Moglia.\nCanale artificiale detto \"La Fi\u00fcma\" scavato in un vecchio alveo del fiume Po gi\u00e0 alla met\u00e0 del XVI secolo dal marchese di Gualtieri Cornelio Bentivoglio. Ampliata per poter sopportare una quantit\u00e0 d'acqua maggiore nei grandi lavori del 1919-1926.\nDopo i lavori curati da Natale Prampolini \u00e8 stata classificata come cavo per le acque alte.\nCavo Lama.\nCanale collettore delle acque alte per il modenese, la Lama svolge per quasi tutto il suo corso funzione di drenaggio dei terreni.\nIl percorso della Lama risente di una forte pendenza per cui fu dotata di molti impianti di sollevamento.\nPoco prima dello sbocco in Secchia, il Cavo Lama si collega con il Cavo Parmigiana-Moglia, cos\u00ec che le acque da quest'ultimo derivate dal fiume Po possano giungere nella Lama ed essere quindi convogliate verso monte.\nI numeri della bonifica Parmigiana Moglia.\nNello spazio di poco pi\u00f9 di 5 anni:\nGestione della bonifica al giorno d'oggi.\nDal 1\u00ba ottobre 2009 il Consorzio di Bonifica dell'Emilia Centrale \u00e8 subentrato ai cessati Consorzi di Bonifica Bentivoglio-Enza e Parmigiana Moglia-Secchia in base alla Legge Regionale n.5/2009 sul riordino dei Consorzi di Bonifica nella Regione Emilia-Romagna.\nAttualmente il sistema idraulico della bonifica Parmigiana Moglia \u00e8 in gestione al Consorzio di bonifica dell'Emilia Centrale, con sede a Reggio Emilia."}
{"id": "113911", "revid": "124224973", "url": "https://it.wikipedia.org/wiki?curid=113911", "title": "Intonarumori", "text": "L'intonarumori fu una famiglia di strumenti musicali inventati nel 1913 da Luigi Russolo. Essi erano formati da generatori di suoni acustici che permettevano di controllare la dinamica, il volume, la frequenza di diversi tipi di suono.\nDescrizione strumento.\nOgni strumento era formato da un parallelepipedo di legno con un altoparlante di cartone o metallo nella parte anteriore. Il suonatore schiacciava bottoni e azionava leve per mettere in funzione il macchinario e controllarne le dinamiche.\nAll'interno degli intonarumori c'erano ruote di metallo, ingranaggi e corde metalliche o di altri materiali che venivano sollecitate grazie alla rotazione della manovella che azionava il meccanismo. L'altezza delle note era modificata dal suonatore che, azionando una leva posta nella parte superiore dello strumento, variava la lunghezza delle corde.\nSecondo il rumore prodotto, gli strumenti erano classificati per famiglie (crepitatori, gorgogliatori, rombatori, ronzatori, scoppiatori, sibilatori, stropicciatori e ululatori), ciascuna delle quali comprendeva a sua volta vari registri (soprano, contralto, tenore e basso).\nIntonarumori dal vivo.\nLa prima apparizione pubblica degli intonarumori fu la sera del 2 giugno 1913 al Teatro Storchi a Modena dove Russolo present\u00f2 uno \"scoppiatore\". Nel 1914 fece molti concerti a Milano (Teatro Dal Verme), Genova (Politeama) e Londra (Coliseum). Nel 1921, finita la Prima guerra mondiale, present\u00f2 tre concerti a Parigi (Th\u00e9\u00e2tre des Champs-\u00c9lys\u00e9es) e, nel 1922, collabor\u00f2 con Filippo Tommaso Marinetti componendo sottofondi musicali creati con intonarumori per \"Il tamburo di fuoco\".\nRepliche.\nCi sono tre collezioni in Italia, Paesi Bassi (Wessel Westerveld) e Stati Uniti (Performa Festival)."}
{"id": "113912", "revid": "339392", "url": "https://it.wikipedia.org/wiki?curid=113912", "title": "Sahib", "text": ""}
{"id": "113913", "revid": "339392", "url": "https://it.wikipedia.org/wiki?curid=113913", "title": "S\u00e0hib", "text": ""}
{"id": "113914", "revid": "41793", "url": "https://it.wikipedia.org/wiki?curid=113914", "title": "Maradona", "text": ""}
{"id": "113918", "revid": "297031", "url": "https://it.wikipedia.org/wiki?curid=113918", "title": "Francesco Tullio Altan", "text": "Biografia.\nFiglio dell'antropologo friulano Carlo Tullio-Altan, inizia gli studi all'Istituto Universitario di Architettura di Venezia che non porta a termine per dedicarsi al cinema e alla televisione nel ruolo di scenografo e sceneggiatore. Nel 1970 si trasferisce a Rio de Janeiro dove crea il suo primo fumetto per bambini pubblicato da un quotidiano locale. Nel 1974 inizia a collaborare come fumettista per alcuni giornali italiani: sul mensile \"Linus\" esordisce il personaggio di Trino, un dio impreparato che si affanna nella creazione del mondo, e quello di Ada nel 1978.\nNel 1975, in coincidenza con il suo ritorno in Italia, crea la cagnolina Pimpa, uno dei suoi personaggi pi\u00f9 riusciti e famosi, pubblicato inizialmente sul Corriere dei Piccoli, e che diverr\u00e0 anche protagonista di alcune serie a cartoni animati (nel 1983 con la regia di Osvaldo Cavandoli e nel 1997 con la regia del napoletano Enzo D'Al\u00f2) trasmesse non solo in Italia dalla Rai, ma anche in altri paesi europei, e vincitrici del premio \"Cartoons on the Bay\". Altan stesso ha poi diretto una terza serie che la Rai ha trasmesso nel marzo 2013 su Rai YoYo. Oltre alla Pimpa ha realizzato altri personaggi per bambini come Kika e Kamillo Kromo. Quest'ultimo, pubblicato da Fonit Cetra, vinse vari premi ed ebbe dedicato un cortometraggio animato sempre con regia di Enzo D'Al\u00f2 e con musiche di Beppe Crovella.\nAltan ha creato anche storie a fumetti per un pubblico adulto come le storie dell'operaio metalmeccanico comunista Cipputi e celebri biografie in chiave satirica di personaggi famosi come \"Cristoforo Colombo\", Giacomo Casanova e Francesco d'Assisi. Inoltre ha realizzato le vignette di alcuni libri scritti da Gianni Rodari.\nDecennale \u00e8 la sua collaborazione con riviste come \"Linus\", \"L'Espresso\", \"Panorama\" e ultimamente con il quotidiano \"La Repubblica\" per il quale disegna vignette di satira politica. In genere, nelle vignette satiriche di Altan vengono raffigurate persone comuni, tranne alcuni come Giovanni Spadolini, Bettino Craxi e un uomo che ricorda Silvio Berlusconi ritratto con in mano una banana oppure pi\u00f9 spesso nell'atto di puntare un ombrello contro il sedere di un uomo, gesto quest'ultimo ripreso pi\u00f9 volte dal vignettista veneto."}
{"id": "113920", "revid": "1793900", "url": "https://it.wikipedia.org/wiki?curid=113920", "title": "Graceland (Memphis)", "text": "Graceland \u00e8 la tenuta di Elvis Presley che si trova al numero 3734 del Boulevard Elvis Presley a Memphis, nel Tennessee, dove il cantante ed attore visse a lungo e dove \u00e8 sepolto. \u00c8 la seconda residenza pi\u00f9 famosa e visitata degli Stati Uniti dopo la Casa Bianca.\nStoria.\nGraceland era originariamente una fattoria di propriet\u00e0 del sig. S.C. Toof, fondatore della SC Toof &amp; Co., una societ\u00e0 di stampa commerciale di Memphis. Toof era stato in precedenza il caporedattore del giornale di Memphis, il \"Memphis Daily Appeal\". La residenza fu rinominata \"Graceland\" (terra di Grace) in onore alla figlia di Toof, Grace, che eredit\u00f2 la fattoria alla morte del padre. In seguito, fu proprio una delle nipoti di Grace Toof, Ruth Moore, che nel 1939, insieme al marito, il dottor Thomas Moore, costru\u00ec l'attuale \"dimora in stile coloniale\" al posto della vecchia fattoria.\nElvis acquist\u00f2 la casa nei primi mesi del 1957 per circa 100.000 dollari. Si trasfer\u00ec qui a causa della mancanza di privacy e di sicurezza, che l'ingrossarsi delle file dei suoi fan andavano sempre pi\u00f9 peggiorando. Elvis trasloc\u00f2 a Graceland assieme al padre Vernon Presley e alla madre Gladys. Dopo che Gladys mor\u00ec nel 1958, Vernon si rispos\u00f2 con Dee Stanley nel 1960, e la coppia visse per qualche tempo insieme ad Elvis a Graceland per poi trasferirsi in seguito in un'altra casa all'interno della propriet\u00e0. Priscilla Beaulieu, futura moglie di Presley, visse anche lei a Graceland per cinque anni prima di sposarlo e diventare sua moglie. Dopo il loro matrimonio, celebratosi a Las Vegas il 1\u00ba maggio 1967, Priscilla dimor\u00f2 ancora a Graceland per ulteriori cinque anni fino a quando si separ\u00f2 da Elvis a fine 1972.\nIl 16 agosto 1977, Elvis \u00e8 morto nel suo bagno personale a Graceland, presumibilmente per un attacco cardiaco. Tuttavia, vi sono dati contrastanti per quanto riguarda la causa della sua morte. Secondo il noto biografo di Presley, Peter Guralnick, il cantante \"aveva vomitato dopo essere stato colpito da infarto, a quanto pare mentre era seduto sul water\". Nel suo corpo furono trovate 14 sostanze medicinali prescrittegli dal medico personale, sostanze dunque legalmente somministrate ad Elvis, il quale non faceva uso di sostanze stupefacenti.\nUn'altra causa a cui viene attribuita la morte di Presley fu l'obesit\u00e0. Secondo la stima del medico che effettu\u00f2 l'autopsia sul corpo del cantante, Elvis al momento del decesso pesava circa 158\u00a0kg. Era ingrassato specialmente nell'ultimo periodo di vita, dato che passava il tempo seduto nella sua stanza davanti alla Tv ricorrendo al cibo per consolarsi: dolciumi fritti, cheeseburger, gelati, pizze, panini fritti con bacon, burro di noccioline e banane. Il dottor Nichopoulos, suo medico personale, aveva cercato senza successo di cambiare il regime alimentare di Elvis gi\u00e0 nel 1974.\nDubbi sulla sua morte sono sempre stati avanzati da molte persone, facendo anche nascere varie ipotesi che hanno contribuito ad alimentarne il mito (come quello in cui si sostiene che Elvis non sia morto, ma si sia in realt\u00e0 nascosto).\nArchitettura e modifiche.\nIl palazzo \u00e8 costruito in pietra calcarea e si compone di 23 camere, di cui otto camere da letto e vari bagni. Il patio di ingresso contiene quattro colonne ed \u00e8 sovrastato da due grandi leoni in pietra appollaiati su entrambi i lati del portico.\nDopo aver acquistato la propriet\u00e0, Presley effettu\u00f2 profonde modifiche per soddisfare i suoi bisogni e gusti personali, tra cui: un muro di cinta che circonda la propriet\u00e0, un cancello in ferro battuto a tema musicale, una piscina, un campo da racquetball, e la famosa \"Jungle Room\", che dispone anche di una cascata interna. Nel febbraio e ottobre 1976, la Jungle Room \u00e8 stata trasformata temporaneamente in uno studio di registrazione, dove Presley registr\u00f2 la maggior parte dei suoi ultimi due album, \"From Elvis Presley Boulevard, Memphis, Tennessee\" e \"Moody Blue\".\nAltri ambienti celebri sono la \"stanza delle TV\" situata nello scantinato dove spesso Elvis si intratteneva guardando anche tre televisori alla volta, e che comprende anche un piccolo bar, la \"sala dell'oro\", lungo corridoio dove sono esposti i numerosissimi dischi d'oro e riconoscimenti ricevuti dal cantante, e la \"stanza della musica\" posta all'ingresso vicino al salotto.\nUna delle modifiche pi\u00f9 celebri apportate da Presley fu l'aggiunta del \"giardino della meditazione\", progettato e costruito dall'architetto Bernard Grenadier, dove sono sepolti, oltre a lui, i suoi genitori Gladys e Vernon, e la nonna. Una piccola targa commemora anche il fratello gemello di Elvis, Jesse Garon, morto alla nascita. Il \"giardino della meditazione\" \u00e8 stato aperto al pubblico nel 1978. Graceland invece \u00e8 stata ufficialmente aperta al pubblico il 7 giugno 1982.\nLa cucina di Graceland.\nElvis era solito fare liste delle cose che dovevano sempre essere tenute in cucina a Graceland per ogni evenienza. Gli articoli comprendevano: \nMuseo.\nAttualmente Graceland \u00e8 un museo meta di pellegrinaggi continui da parte di fan di tutto il mondo, tant'\u00e8 che nel tempo \u00e8 diventato uno dei luoghi pi\u00f9 visitati degli Stati Uniti: aperta al pubblico nel 1982, \u00e8 stata inserita nel 1991 nel \"National Register of Historic Places\" e dichiarata un Monumento Storico Nazionale nel 2006. Non tutti gli ambienti sono per\u00f2 visitabili, per esempio sono interdetti al pubblico la camera da letto personale di Elvis al piano superiore e la suite principale, il bagno dove fu trovato esanime il 16 agosto 1977, e in generale tutto il piano superiore della residenza."}
{"id": "113921", "revid": "224230", "url": "https://it.wikipedia.org/wiki?curid=113921", "title": "Giulia (figlia di Cesare)", "text": "Biografia.\nFiglia di Giulio Cesare e della sua prima moglie Cornelia Cinna minore, rimase orfana della madre, morta nel 69 o 68 a.C., e fu educata dalla nonna Aurelia Cotta, madre di Cesare.\nDopo una prima promessa di matrimonio con un Servilio Cepione, Cesare la diede in sposa nel 59 a.C. a Gneo Pompeo Magno.\nMor\u00ec di parto ancora molto giovane nel 54 a.C.. Il figlio o la figlia che dette alla luce visse solo pochi giorni."}
{"id": "113926", "revid": "95544656", "url": "https://it.wikipedia.org/wiki?curid=113926", "title": "Il (divinit\u00e0)", "text": ""}
{"id": "113931", "revid": "125647644", "url": "https://it.wikipedia.org/wiki?curid=113931", "title": "Tutankhamon", "text": "La scoperta del 1922 di Howard Carter della tomba quasi intatta di Tutankhamon, i cui scavi furono finanziati da Lord Carnarvon, ricevette al tempo una copertura mediatica mondiale, suscitando un rinnovato interesse pubblico per l'Antico Egitto, per il quale la maschera funeraria di Tutankhamon, conservata nel Museo Egizio, rimane il simbolo pi\u00f9 popolare. Esibizioni di reperti provenienti dalla sua tomba hanno compiuto negli anni il giro del mondo.\nIl 5 aprile del 1923, poco dopo la scoperta della tomba, Lord Carnarvon mor\u00ec di polmonite al Cairo, senza riuscire a vedere il sarcofago e la maschera d'oro di Tutankhamon, dischiusi solo pi\u00f9 tardi. Alcuni giornali scrissero che la morte di Lord Carnarvon era dovuta a una maledizione che colpiva chi disturbasse la mummia. La \"notizia\" colp\u00ec l'immaginazione dell'opinione pubblica in tutto il mondo e si propag\u00f2 rapidamente. In realt\u00e0, Carter e tutti coloro che vennero a contatto con la mummia non ebbero problemi particolari.\nNomi.\nDodicesimo re della XVIII dinastia, facente parte del cosiddetto Nuovo Regno, \u00e8 anche noto come \"il faraone fanciullo\", essendo assurto al trono in giovanissima et\u00e0, tra i nove e i dieci anni. La non trascrizione delle vocali nell'antica lingua egizia comporta oggi che il suo nome venga spesso riportato, anche a seconda della lingua, come \"Tutanchamun\", \"Tutankhamun\", \"Tutankhamen\",\"Tutenkhamen\", \"Tutenkhamon\".\nTutankhamon, ovvero \"Immagine vivente di Amon\" \u00e8, nella titolatura regale, il nome del re preceduto dall'epiteto \"Sa-Ra\", ovvero \"figlio di Ra\". Il suo prenome, quello con cui, di fatto, era maggiormente conosciuto tra i suoi contemporanei, era \"Neb-Kheperu-Ra\".\nPrecedentemente all'assunzione del trono, durante il periodo dell'eresia amarniana, e antecedentemente alla restaurazione degli dei e del culto di Amon, dovuti allo stesso Tutankhamon, la parte teofora del nome faceva riferimento al dio Aton ed era, pertanto, \"Tutankhaton\".\nSempre in relazione all'individuazione onomastica di questo re, a lui sarebbe correlato il nome \"Bibkhururyaash\", desumibile dalle \"Gesta di Shuppiluliumash narrate da suo figlio Mursilis II\", scritte in cuneiforme, a proposito della richiesta da parte della regina egizia \"Dahamunzu\" di un figlio del re Hittita da sposare e porre sul trono d\u2019Egitto. \u00c8 bene precisare che nessuna lettera in tal senso \u00e8 stata mai rinvenuta nell'Archivio delle Lettere di Amarna.\nLo scrittore romano, di origine ebraica, Flavio Giuseppe, in un'epitome greca della sua opera, che compendia le \"Antichit\u00e0\", riporta i nominativi di alcuni re egiziani tratti dall\"'Aigyptiak\u00e1\" di Manetone. Tra questi \u00e8 possibile ipotizzare che Tutankhamon sia individuabile in \"Rahotis\" che regn\u00f2 9 anni. Lo stesso re pu\u00f2 essere individuato nel \"Rathos\" dell\u2019elenco, sempre derivante da Manetone, di Sesto Giulio Africano.\nDa frammenti parietali provenienti dal Palazzo Nord di Amarna (l'antica Akhetaton), rinvenuti nel 1930 dalla Egypt Exploration Society, sembrerebbe infatti evincersi che all'atto dell'assunzione del trono da parte del giovane re, Nefertiti fosse ancora viva giacch\u00e9 i due figurano a bordo di un carro guidato dalla regina con accanto il piccolo Tutankhamon che, tuttavia, gi\u00e0 indossa la corona pshent. Pur non essendo iscritti i nominativi dei due personaggi, la regina \u00e8 riconoscibile per il particolare copricapo a lei solito e rappresentato nel suo busto pi\u00f9 famoso, oggi al Pergamonmuseum di Berlino. In altre iscrizioni dallo stesso Palazzo, per\u00f2, il giovane re viene indicato ancora con il nome teoforo Tutankhaton, anche se contestualmente compare il nome Tutankhamon; quest\u2019ultimo, tuttavia, appartiene a una titolatura incompleta giacch\u00e9 mancano il \"Nome di Horus\" e il titolo \"Le Due Signore\", n\u00e9 \u00e8 ipotizzabile (per posizione o ampiezza del testo) un\u2019abrasione o cancellatura; se ne desume che per i primi anni di regno, Tutankhamon abbia avuto una titolatura monca, completata poi solo successivamente a seguito del trasferimento della Corte da Akhetaton a Tebe. Ritengono alcuni studiosi, da testimonianze indirette, che il re abbia perci\u00f2 partecipato a due (se non tre) distinte cerimonie di incoronazione:\nLe tre cerimonie distinte troverebbero ragion d'essere nella volont\u00e0, posta in essere dal \"Consiglio di reggenza\" cui Tutankhamon era sottoposto a causa della giovanissima et\u00e0, di preparare gradatamente il ritorno alle antiche consuetudini politico-religiose, mutate con l'Eresia Amarniana, senza drastici cambi che sarebbero potute essere causa anche di una guerra civile.\nBiografia.\nAlla morte di Akhenaton sale al trono Smenkhara, re di cui si hanno labili e scarse tracce, il cui regno autonomo dura, molto verosimilmente, meno di un anno. Un'ipotesi vuole tuttavia che sia da individuarsi una possibile coreggenza tra Akhenaton e Smenkhara, ma non tra il secondo e Tutankhamon; prova ne sarebbe l\u2019esistenza attestata ad Akhetaton, stando a rilievi parietali, di una \"Casa di Smenkhara\", mentre non viene citata alcuna \"Casa di Tutankhamon\".\nAlla scomparsa di Smenkhara, essendo ancora vigente il culto atoniano, sal\u00ec al trono il giovanissimo Tutankhaton di 9 o 10 anni. Annosa la questione della genealogia del giovane re: si ipotizz\u00f2 che fosse figlio di Amenhotep III e della regina Tye, e quindi fratello di Akhenaton, ma anche che potesse essere figlio di Akhenaton e Nefertiti o di quest\u2019ultimo re e di una regina minore, Kiya, o ancora di Akhenaton e della propria figlia Maketaton.\nIn tal senso sarebbe interpretabile una scena di compianto funebre in una delle sepolture predisposte ad Akhetaton (oggi quasi \u201cilleggibile\u201d) per la famiglia reale e forse destinata a Maketaton (ma altri ipotizzano possa trattarsi della tomba di Kiya). In tale scena infatti, dinanzi al catafalco funebre su cui giace un corpo femminile, sono riconoscibili le figure di Akhenaton e Nefertiti (quest'ultima identificabile per l'alto cappello a cono rovesciato); Akhenaton, in palese costernazione, stringe il polso di Nefertiti quasi cercandone conforto. Accanto ai due personaggi un terzo, evidentemente una balia, regge tra le braccia un bambino ed \u00e8 affiancata da un portatore di flabello, quasi a voler simboleggiare il livello regale del neonato. Si ipotizza, pertanto, che il fanciullo possa essere Tutankhamon e che la defunta possa esserne la madre, morta per parto, individuabile in Maketaton o Kiya. La balia Maia ebbe presumibilmente un ruolo importante nell'infanzia di Tutankhamon: nella raffinata tomba di questa donna, scoperta nel 1996 a Saqqara, esistono infatti bassorilievi raffiguranti Tutankhamon, gi\u00e0 faraone, affettuosamente seduto sulle gambe di Maia che lo accudisce.\nNell'anno 1\u00ba o 2\u00ba di regno, Tutankhaton, di anni 8-9, spos\u00f2 Ankhesepaaton, ovvero \"Che lei possa vivere per Aton\", figlia di Akhenaton, che di anni doveva averne 12-13 essendo nata intorno all'anno 5\u00ba o 6\u00ba del regno paterno. Nell'imminenza del trasferimento della Corte a Menfi, o immediatamente dopo, i due modificano i propri nomi rispettivamente in Tutankhamon e Ankhesenamon; il re, inoltre, aggiunse alle titolature classiche anche quella di \"Sovrano di On del sud\", con riferimento a Tebe, pur non nominandola espressamente. Si ritiene che tale fu una concessione politica alla casta sacerdotale di Amon a Karnak giacch\u00e9 veniva riconosciuta, sia pur in maniera non esplicita, la preminenza di Tebe e il rinnovo del suo riconoscimento quale capitale del Paese.\nConsiglio di reggenza.\nAl momento dell'assunzione del trono, data la giovane et\u00e0 e la necessit\u00e0 di procedere, contestualmente, non solo alla \"normale\" amministrazione dello Stato, ma anche alle funzioni religiose e di capo dell'esercito, al giovanissimo re venne affiancato un \"Consiglio di Reggenza\" costituito dal \"Padre Divino\" Ay, da Maya, sovrintendente reale e poi sovrintendente della necropoli reale tebana, la Valle dei Re, e da Horemheb, comandante dell'esercito. L'ascendente che Horemheb dovette esercitare su Tutankhamon \u00e8 documentato da un'iscrizione sul pilastro posteriore di una sua statua in veste di faraone, conservata al Museo egizio di Torino, dove ricorda come spettasse a lui calmare il faraone quando andava in collera:\nIl Paese, inoltre, era ormai debilitato dall'esperienza atoniana vuoi sotto il profilo interno che nei rapporti internazionali; grave si presentava anche la situazione economica, era inoltre politicamente necessario rompere con il passato regime voluto da Akhenaton e, poco dopo la salita al trono del nuovo sovrano, l'intera corte abbandon\u00f2 la capitale Akhetaton per spostarsi prima a Menfi e poi a Tebe. Fu cos\u00ec che la cerimonia di incoronazione, gi\u00e0 svoltasi ad Akhetaton sotto il patrocinio del dio Aton, venne ripetuta a Karnak, questa volta sotto l'egida di Amon.\nIn tale quadro di incertezza politico-religiosa, si inquadra, perci\u00f2, la produzione, nell'anno 6\u00b0 di regno, della \"Stele della restaurazione\" da intendersi, oltre che come dichiarazione di ritorno agli antichi culti, anche, e specialmente, come azione pubblica, in qualche modo risarcitoria, proprio per il clero di Amon. L'idea di fondo di limitare, tuttavia, il potere di Amon, e del suo clero, rest\u00f2 al punto che pu\u00f2 essere interessante notare che in tutte le iscrizioni di tale periodo in cui compare il nome dei dio Amon, questo non viene mai indicato come \"Amon-Ra-sonter\", ovvero \"Amon-Ra re di tutti gli dei\", ma semplicemente come \"Amon-Ra\"; analoga idea, ovvero il tentativo di tenere a bada il potere del clero di Karnak, \u00e8 interpretabile nella presenza quasi costante di una triade di divinit\u00e0 composta da Amon, Ptah e Ra, questi ultimi dei molto pi\u00f9 antichi e importanti, in origine, di Amon che faceva invece parte di un'ogdoade locale.\nGenealogia di Tutankhamon.\nNegli anni tra il 2007 e il 2009, di pari passo con l'evoluzione scientifica, si \u00e8 sviluppato il \"King Tutankhamun Family Project\" che nel 2010 ha reso noti risultati che hanno rivoluzionato le ipotesi fino ad allora avanzate sulla genealogia del re e sulle possibili cause di morte. Il progetto aveva preso in esame undici mummie (di cui solo tre con attribuzione certa) dalle quali erano stati prelevati campioni ossei per l'estrazione del DNA. Tutte le mummie interessate al progetto, inoltre, furono sottoposte \"in loco\" a TAC grazie a un'apparecchiatura mobile.\nUn primo accertamento, incentrato sullo stabilire i legami di parentela tra le mummie analizzate, consent\u00ec di appurare che:\nPatologie.\nAltri accertamenti riguardarono le patologie sofferte e le possibili cause di morte. Per appurare se il corpo di KV55 fosse identificabile per quello di Akhenaton, piuttosto che di Smenkhara, si fece riferimento alla statuaria nota di tale re e a quella di Tutankhamon considerando che i due personaggi presentano entrambi, pi\u00f9 apprezzabile in Akhenaton, ma presente sia pur in misura inferiore in Tutankhamon, caratteri di ginecomastia compatibili con apparenza effeminata interpretabile come Sindrome di Marfan. L'esame delle mummie di Tutankhamon e di KV55, in tal senso, vennero rese difficoltose dall'assenza, in entrambi, di un torace verificabile cos\u00ec come scarsamente verificabili si presentarono le ossa del bacino, quasi assenti in Tutankhamon e notevolmente frammentate in KV55. Una ricostruzione di queste ultime eseguita grazie alla TAC, tuttavia, non forn\u00ec dati compatibili con tratti femminei. Altro fattore investigato, pure sintomatico della Sindrome di Marfan, fu la presenza di dolicocefalia, ma per entrambe le mummie l'esito fu negativo e anzi, al contrario, furono rilevati caratteri di brachicefalia.\nLa mancanza di altri segni tipici della Sindrome, in assenza di altre prove desumibili dai resti, escluse con quasi certezza che i due corpi presi in esame ne fossero stati affetti.\nParticolare interesse venne posto nell'esame della mummia di Tutankhamon per appurarne eventuali patologie e le possibili cause di morte. Il corpo venne sottoposto anche a radiografie appurando che non esistevano malformazioni o danni traumatici a carico del capo e del tronco mentre esisteva una frattura, non completamente rinsaldata, a carico della gamba sinistra; un esame dei piedi consent\u00ec inoltre di appurare che il piede destro presentava caratteristiche compatibili con una possibile deformit\u00e0 attribuibile a equinismo, nonch\u00e9 necrosi di alcuni tessuti che erano mancanti; il piede sinistro, a sua volta, presentava il secondo e terzo dito in abduzione; il secondo dito era, inoltre, pi\u00f9 corto poich\u00e9 mancante della falange media (oligodattilia/ipofalangismo). La diagnosi che ne deriv\u00f2 fu di \"necrosi ossea asettica e precoce al secondo e terzo metatarso del piede sinistro\" (Malattia di K\u00f6hler) di certo ancora in corso all'atto della morte; una tal condizione protrattasi nel tempo, unitamente al piede equino a destra, causava di certo una non corretta distribuzione del peso corporeo, e conseguente difficolt\u00e0 alla deambulazione, che poteva solo in parte essere corretta dall'uso di un bastone. Tale diagnosi ben si concilierebbe, peraltro, con l'alto numero di bastoni da passeggio (in numero di circa 130) rinvenuti all'interno della KV62, tutti recanti evidenti tracce di usura. La disabilit\u00e0, inoltre, potrebbe essere confermata anche da alcuni reperti della tomba di Tutankhamon l\u00e0 ove, per l'espletamento di particolari attivit\u00e0 da svolgersi tipicamente in piedi, come la caccia, il re viene invece rappresentato seduto.\nUlteriore scoperta deriv\u00f2 dall'esame del DNA plasmodiale che consent\u00ec di rilevare che almeno quattro dei personaggi sottoposti agli accertamenti erano stati colpiti da Plasmodium falciparum, responsabile della malaria tropica, una delle forme pi\u00f9 gravi della malattia. Non fu tuttavia possibile stabilire l'epoca dell'infezione o se essa fosse causa della morte di qualcuno dei soggetti analizzati anche se, nel caso di Tutankhamon e di Yuya, si presentavano infezioni multiple, da pi\u00f9 ceppi del parassita.\nCausa di morte.\nPurtroppo, sebbene il sarcofago sia rimasto inviolato per oltre 3000 anni, la mummia del faraone si \u00e8 conservata in pessime condizioni. La causa \u00e8 stata individuata in un'azione di lenta autocombustione dei tessuti cutanei scatenata dagli oli abbondantemente spalmati dagli imbalsamatori sul defunto prima di avvolgerlo nelle bende. Ulteriori danni furono poi provocati alla salma dai tentativi di estrazione dal sarcofago attuati dal dottor Douglas Derry, collaboratore di Carter, al momento della riscoperta.\nIl resoconto finale sulle attivit\u00e0 cliniche attinenti al re Tutankhamon traccia un quadro complessivo decisamente critico: il re soffriva di piede equino, aveva malformazioni anche al piede sinistro, soffriva di Malattia di K\u00f6hler e, bench\u00e9 di giovanissima et\u00e0, era tuttavia alquanto fragile e necessitava di bastoni per camminare a causa anche delle ossa necrotiche e della frattura alla gamba sinistra; alcuni di tali disturbi, tra loro sommati, potrebbero essere stati responsabili di infiammazioni cumulative e immuno-soppressive in un soggetto, perci\u00f2, debilitato e in cui un'infezione malarica potrebbe essere stata fatale. Non \u00e8 stato perci\u00f2 possibile formulare una diagnosi univoca della causa di morte, ma solo ipotesi di concause.\nUlteriori indagini svolte da esperti inglesi con l'aiuto di periti legali si sono orientate sulla morte traumatica, basandosi sul fatto che la mummia reale si presenta frammentaria, con lesioni nel lato sinistro e mancante del cuore, che normalmente non veniva asportato, perch\u00e9 era considerato la sede dell'anima. Nel caso di Tutankhamon, trovandosi il cuore a sinistra, potrebbe essere stato cos\u00ec danneggiato che si prefer\u00ec asportarlo. Il corpo poi presenta lesioni al braccio sinistro, mancanza del bacino sinistro e una frattura esposta nella gamba, che fu riempita di resina durante l'imbalsamazione. Un evento traumatico quindi sembra abbia colpito nella parte sinistra il giovane faraone, causandone la morte. Il fatto che siano rimaste intatte le ossa delle spalle e la testa di Tutankhamon fa pensare a una morte per lesione da schiacciamento, pi\u00f9 che una caduta accidentale, quindi sembra plausibile anche un incidente o una morte in combattimento (le lesioni sono compatibili con l'essere parzialmente travolto da una ruota di carro da guerra).\nOpere pubbliche e monumenti.\nIl regno di Tutankhamon dur\u00f2 relativamente poco e non gli fu possibile perci\u00f2 sviluppare un programma edilizio complesso. Tutte le rilevanze che possediamo in tal senso provengono dai templi di Karnak e Luxor, per i quali il sovrano commission\u00f2, tra gli altri, monumenti quali la propria statua in posa da offerente in granito nero (oggi al British Museum) o un'altra statua di s\u00e9 nelle sembianze di Amon (oggi al Metropolitan Museum of Art di New York).\nLa \"restaurazione\" del potere di Amon e del suo clero venne infatti celebrata dalla \"Stele della Restaurazione\", mentre i complessi templari di Karnak (l'antica \"Iput-Waset\") furono abbelliti e resi ancor pi\u00f9 ricchi, come risulta anche dal testo della stele citata. A Tutankhamon si deve il viale, fiancheggiato da sfingi criocefale, ovvero con il capo d'ariete, che congiunge il recinto templare di Amon (di cui l'ariete \u00e8 una rappresentazione) con quello della sua sposa divina, Mut.\nIl desiderio di rendere omaggio al dio spodestato dal suo predecessore, port\u00f2 alla restaurazione dell'antica Festa di Opet, forse la massima festa popolare dell'antico Egitto, interrotta durante il periodo dell'eresia amarniana, nel corso della quale, onde ricreare la necessaria trinit\u00e0 alla base della religione egizia in genere, il dio Amon e la dea Mut concepivano annualmente il divino figlio Montu il cui recinto templare si trova poco discosto da quello dei \"genitori\".\nUn monumento, rappresentante Tutankhamon e la \"grande sposa reale\" Ankhesenamon assisi, si trova nel complesso templare di Luxor e venne per\u00f2 usurpato da Ramses II (XIX Dinastia), che fece sostituire i cartigli dei due sposi con quello suo e della regina Nefertari.\nTomba KV62.\nLa tomba di Tutankhamon reca la catalogazione KV62 a indicare che fu la sessantaduesima scoperta nella Valle dei Re. La scoperta del primo gradino dei sedici della scala che avrebbe portato alla tomba vera e propria risale al 4 novembre 1922 per opera di una missione finanziata da George Herbert, V conte di Carnarvon, capeggiata da Howard Carter. Trattandosi di una tomba pressoch\u00e9 intatta, le operazioni di scavo e svuotamento dei locali si svolsero scientificamente e lentamente tanto che terminarono il 10 novembre 1930.\nLa tomba si dimostr\u00f2 essere la pi\u00f9 piccola della Valle dei Re, ma anche la pi\u00f9 ricca di corredo funebre, e la sua salvaguardia, nel corso dei millenni, si deve al fatto che si trovava a un livello inferiore rispetto alla tomba KV9 di Ramses VI che aveva regnato oltre 200 anni dopo Tutankhamon; gli operai che, in antichit\u00e0, avevano proceduto alla realizzazione della tomba successiva avevano infatti costruito le proprie capanne di ricovero sopra l'ingresso della KV62 il che, evidentemente, dimostrava che, gi\u00e0 all'epoca, della tomba preesistente si erano perse le tracce.\nLa mummia del re venne catalogata da Carter con il numero 256 e tutti gli oggetti su tale corpo rinvenuti, in numero di circa 150, vennero catalogati di conseguenza con lettere dell'alfabeto.\nAlle due piccole mummie dei feti femminili, verosimilmente le figlie di Tutankhamon e della regina Ankhesenamon, pure rinvenute nella medesima tomba, Carter assegn\u00f2 i numeri di catalogazione 317a(2) e 317b(2).\nNel 2015 l'egittologo inglese Nicholas Reeves, nel corso di operazioni di fotografia ad altissima risoluzione dei locali della tomba di Tutankhamon, ipotizz\u00f2 che potessero esistere altri locali celati dietro i dipinti della Camera Funeraria e che questi potessero essere, di fatto, la sepoltura di Nefertiti; il 17 marzo 2016 il ministro delle antichit\u00e0 al Cairo, Mamdouh al Damati, ha annunciato che, da esami eseguiti con apposite apparecchiature \"geo radar\", in grado di rilevare spazi vuoti oltre una parete, con il 90% di probabilit\u00e0, potrebbero effettivamente esistere altre due camere non ancora scoperte.\nSuperstizione.\nCon la scoperta della tomba, Lord Carnarvon stipul\u00f2 un contratto di esclusiva, di tutte le notizie a essa attinenti, con il quotidiano \"The Times\" di Londra. Se da un punto di vista economico questo fu un ottimo affare per rientrare, almeno in parte, delle ingenti spese gi\u00e0 sostenute e da sostenere per le operazioni di scavo della tomba, non lo fu sotto il profilo prettamente politico giacch\u00e9 escludeva da ogni informazione non solo la stampa internazionale, ma anche quella locale e, addirittura, lo stesso Governo egiziano. Il \"Daily Mail\", principale antagonista del \"Times\", nomin\u00f2 suo corrispondente locale Arthur Weigall, egittologo e principale antagonista, a sua volta, di Carter.. La decisione, inoltre, diede ulteriori elementi al partito Nazionalista egiziano che scaten\u00f2 una campagna non solo contro il Governo in carica, ma anche, e specialmente, contro il \"colonialismo\" britannico e straniero pi\u00f9 in generale.\nUn'ulteriore diatriba si scaten\u00f2, inoltre, tra Pierre Lacau, successore di Gaston Maspero quale Direttore Generale del Servizio delle Antichit\u00e0 Egizie e lo stesso Carter. e, nel febbraio 1924, contestualmente al sollevamento del coperchio del sarcofago di granito, in occasione di una visita programmata agli scavi da parte delle famiglie degli archeologi in essi coinvolte, il neoeletto Ministro dei Lavori Pubblici del partito Nazionalista, Morcos Bey Hanna, fece bloccare l\u2019accesso alla tomba dalla polizia. Carter, per protesta, chiuse la tomba, abbandon\u00f2 gli scavi lasciando il coperchio di granito del sarcofago precariamente sospeso a funi, e si rec\u00f2 negli Stati Uniti per un ciclo di conferenze.\nIn tale quadro di incertezza, e fin dall'immediatezza della scoperta, i corrispondenti locali delle case editrici dei quotidiani tagliati fuori dalla possibilit\u00e0 di portare a conoscenza i propri lettori di notizie inerenti alla scoperta, vennero pressati perch\u00e9 fornissero informazioni e non esitarono a scrivere articoli basati talvolta su indiscrezioni o completamente falsi. A quest\u2019ultimo tipo di notizie, giacch\u00e9 una tale iscrizione non esiste nella tomba KV62, si deve quella, successivamente alla morte di Lord Carnarvon, del ritrovamento di un testo sulla porta del secondo sacrario, vicino all'immagine di una dea alata, che avrebbe recitato \"La morte verr\u00e0 su agili ali per colui che profaner\u00e0 la tomba del Faraone\". Un altro cronista riport\u00f2 le parole di un \"negromante\", sedicente archeologo, che avrebbe dichiarato il ritrovamento, in realt\u00e0 mai avvenuto, di una stele recante il testo: \"Siano disseccate le mani alzate contro di me\". Altri articoli di stampa dello stesso tenore fecero nascere la superstizione della \"maledizione del faraone\" che, perci\u00f2, archeologicamente, non trova alcun riscontro.\nTitolatura.\nIl \"nomen\" originale, assimilabile al nostro \"nome di battesimo\", che veniva assegnato alla nascita a differenza degli altri elementi della titolatura che venivano acquisiti al momento di salire al trono, era\ntwt \u02c1n\u1e2b Jtn - Tutankhaton (Immagine vivente di Aton)\nLa titolatura completa riferita al dio Amon era perci\u00f2 cos\u00ec interpretabile:\nNome di Horus (racchiuso nel serekh): \"Toro possente, colui che \u00e8 l'immagine di Amon\"\nLe Due Signore (neb-ty): \"Perfetto nelle leggi, che pacifica le Due Terre\"\nHorus d'Oro: \"Che indossa le corone e soddisfa gli Dei\"\nRe dell'Alto e Basso Egitto [Prenome racchiuso in cartiglio]: \"Neb-Kheperu-Ra\" (Signore delle forme \u00e8 Ra)\nFiglio di Ra [Nome racchiuso in cartiglio]: \"Tut-Ankh-Amon\" (Immagine vivente di Amon), Signore nella On del Sud.\nTrascrizioni del nome.\nL'Antico egiziano non prevedeva l'uso di vocali. Le trascrizioni moderne, perci\u00f2, risentono dell'inserimento -per comodit\u00e0 di pronuncia- di vocali arbitrarie talch\u00e9, a seconda della lingua moderna, si ottengono differenti interpretazioni degli antichi vocaboli.\nIn altre lingue antiche.\nNelle \"Gesta di Shuppiluliumash narrate da suo figlio Mursilis II\" scritte in caratteri cuneiformi, dell'archivio Hittita di Bo\u011fazkale, tav. VII, KBO2003, \u00e8 forse identificabile con:"}
{"id": "113932", "revid": "121836", "url": "https://it.wikipedia.org/wiki?curid=113932", "title": "Lord Carnarvon", "text": ""}
{"id": "113933", "revid": "125465172", "url": "https://it.wikipedia.org/wiki?curid=113933", "title": "Videotel", "text": "Videot\u00e8l fu il nome dato al servizio di videotex della SIP, successivamente Telecom Italia, l'ex gestore monopolista della telefonia in Italia.\nIntrodotto in via sperimentale nel 1981, divenne operativo nel 1985, ma non ebbe mai successo commerciale, e con l'avvento di Internet a met\u00e0 anni novanta cadde in disuso prima ancora di aver preso realmente piede.\nStoria.\nIl Videotel giunse in Italia nel 1981 sulla scia delle sperimentazioni effettuate in Francia dell'analogo servizio Minitel e il suo esercizio fu affidato alla SIP, che all'epoca gestiva in regime di monopolio i servizi telefonici opzionali.\nCirca mille utenti furono invitati all'uso di tale sistema, principalmente produttori di contenuti come redazioni di quotidiani.\nDopo circa quattro anni di sperimentazione, alla fine del 1985 SIP e il ministero delle P.P.T.T. annunciarono l'ingresso del Videotel nella fase operativa comunicando l'avvenuta adozione del sistema sviluppato dalla societ\u00e0 GEC Computers, sussidiaria di Marconi Italiana, all'epoca molto apprezzato in quanto permetteva compatibilit\u00e0 sia con lo standard di videoscrittura esistente, il britannico Prestel utilizzato nel Videotext di British Telecom, e l'europeo CEPT, all'epoca in corso di formalizzazione.\nIl il Videotel fu dichiarato servizio pubblico permanente e normato dal ministero delle P.P.T.T..\nNell'estate seguente il nuovo servizio, cui fu assegnato il numero telefonico d'accesso 165, fu pubblicizzato dalla SIP come soluzione per poter accedere in maniera rapida e sicura a contenuti quali situazione assicurativa, conto in banca, prenotazione viaggi, e pi\u00f9 in generale facilitatore di tutte quelle attivit\u00e0 che richiedevano attesa e file.\nI costi del servizio, fissati dal ministero, variavano a seconda che l'utente fosse il fornitore o l'usufruttuario dei contenuti: per i primi il canone, calcolato su base annua, ammontava a per linea telefonica, per categoria omogenea di informazioni e prezzi variabili da a a pagina a seconda del numero di pagine archiviate e memorizzate (pi\u00f9 era alto il numero di pagine, minore era il costo per pagina).\nI costi a carico dell'utente finale, altres\u00ec, erano di /anno per la linea telefonica principale nell'abitazione privata, /anno per ciascuna linea in altre sedi, e ogni 3 minuti in fascia alta (08:00 - 22:00 dal luned\u00ec al venerd\u00ec feriali) e ogni 9 minuti in fascia bassa (22:00 - 08:00 pi\u00f9 sabato, domenica e festivi).\nFu utilizzato da Rai e Mediaset per interagire con gli spettatori; la prima per varie trasmissioni tra cui \"Telethon\", la seconda per \"Mai dire TV\" dove si potevano inviare messaggi e segnalazioni. Alcune trasmissioni, come \"Mai dire TV\", permettevano l'interazione col pubblico solo tramite videotel e non con i metodi \"classici\" di allora come telefono, fax o mezzi postali. Nel 1990, su videotel nacque il primo MUD italiano, \"Necronomicon\".\nInizi\u00f2 ad essere dismesso alla fine degli anni 1990, quando la diffusione di Internet lo rese una tecnologia superata.\nCaratteristiche e funzionamento.\nPer accedere al servizio si utilizzava un terminale a noleggio dalla SIP al canone di 7.000 lire al mese, con monitor monocromatico da 9 pollici e modem che poteva ricevere alla velocit\u00e0 di 1200 baud, e trasmettere a 75 baud. Il terminale componeva il \"165\" (in tempi successivi, 1651), mediante scatto telefonico iniziale, e la tariffazione successiva all'intestatario della password, associata ad una utenza telefonica. Con la creazione del servizio 1651, fu creato il servizio parallelo 1652, che impiegava uno standard grafico differente e non era compatibile con i precedenti terminali.\nI \"fornitori di informazione\" erano coloro che compravano una pagina videotel (e relative sottopagine) e potevano gestirla, in modalit\u00e0 \"Prestel\", inserendo o dati e servizi o rimandi e link che dirottavano l'utente negli elaboratori del fornitore che gestiva informazioni in modalit\u00e0 \"Teletel\" con, il pi\u00f9 delle volte, tariffazione a tempo. Ogni pagina poteva avere un costo da 0 a 9.900 lire in modalit\u00e0 \"Prestel\" o a minuti (220 lire) in modalit\u00e0 \"Teletel\". Quando si visionavano tali pagine, il costo veniva addebitato non sulla linea telefonica, ma all'intestatario della linea telefonica la cui password associata era stata usata per l'accesso.\nServizi concorrenti.\nSu videotel \u00e8 nata la prima banca dati giornalistica italiana, \"Mediaddress\", con l'obiettivo di aggregare per argomento e categorie di testate le varie competenze giornalistiche e fornire ai comunicatori un supporto per l'attivit\u00e0 di ufficio stampa. \nSignificativa anche l'esperienza di Artel Telematica che attraverso il videotel ha dato vita ai primi servizi interattivi dedicati al mercato dell'arte. \nTra le messaggerie esclusivamente utilizzate da casa, le pi\u00f9 famose sono quelle del gruppo Samantha, Althea con Only Man e Only Girl (chat dedicate al mondo gay e lesbo), e Aline."}
{"id": "113946", "revid": "198682", "url": "https://it.wikipedia.org/wiki?curid=113946", "title": "Elisabetta di Baviera", "text": "Nonostante fosse cresciuta relativamente libera da vincoli sociali e di comportamento normalmente imposti alla nobilt\u00e0 mitteleuropea del XIX secolo e generalmente insofferente alla disciplina di corte a Vienna, nonch\u00e9 alle politiche imperiali e alle condizioni di vita dei popoli sottoposti alle autorit\u00e0 dell'Impero austro-ungarico, rimase un simbolo della monarchia asburgica, e per tale ragione il 10 settembre 1898 fu uccisa a Ginevra, in Svizzera, dall'anarchico italiano Luigi Lucheni.\nBiografia.\nInfanzia in Baviera.\nElisabetta Amalia Eugenia nacque il 24 dicembre 1837 a Monaco di Baviera, quarta dei dieci figli del duca Massimiliano Giuseppe in Baviera e di Ludovica di Baviera, figlia del grande elettore Massimiliano di Wittelsbach, divenuto poi re come Massimiliano I Giuseppe di Baviera.\nEntrambi i genitori appartenevano alla famiglia Wittelsbach, ma il padre discendeva da un ramo collaterale dei duchi \"in Baviera\", mentre la madre apparteneva al ramo principale della famiglia reale. Pertanto il titolo e il trattamento di Elisabetta alla nascita furono quelli di \"Sua altezza la duchessa Elisabetta in Baviera\". Il 21 marzo 1845 il re Ludovico I, fratello della duchessa Ludovica, concesse al cognato Massimiliano Giuseppe e ai suoi discendenti il trattamento di altezza reale. La futura imperatrice fu da quel momento nota come \"Sua altezza reale la duchessa Elisabetta di Baviera\" (in tedesco \"Ihre K\u00f6nigliche Hoheit, Herzogin Elisabeth in Bayern\").\nIl matrimonio dei genitori di Elisabetta non fu felice: il duca Massimiliano, non particolarmente interessato alla vita familiare, ebbe numerose amanti e figli illegittimi; la duchessa Ludovica, che a differenza delle sue sorelle, sposate a principi di case reali, aveva preso in marito un nobile di rango pi\u00f9 modesto, non partecipava alla vita di corte bavarese, ma preferiva rimanere in disparte e occuparsi personalmente dell'educazione dei figli, cosa piuttosto singolare per quei tempi.\nElisabetta, tuttavia, trascorse la sua infanzia serenamente a Monaco nel palazzo di famiglia, mentre i mesi estivi erano trascorsi nel castello di Possenhofen, una residenza a cui la giovane duchessa, amante della natura, fu molto legata per tutta la vita. Di animo sensibile, cresciuta con molta semplicit\u00e0 in modo che non sviluppasse un carattere orgogliosamente aristocratico, sin da piccola fu abituata a trascurare i formalismi e a occuparsi dei poveri e degli infermi.\nNell'inverno 1853 erano in corso alcune trattative fra la duchessa Ludovica e sua sorella, l'arciduchessa Sofia, per far sposare la figlia della prima, Elena, col figlio della seconda, l'imperatore Francesco Giuseppe I d'Austria. La scelta dell'arciduchessa Sofia era caduta su Elena, dopo due falliti progetti con principesse prussiane e sassoni, dal momento che desiderava insediare accanto al figlio una tedesca, rafforzando il ruolo dell'Austria nell'area germanica. Bench\u00e9 Elena non fosse membro di una famiglia reale, rappresentava comunque un legame con la Baviera, una delle regioni tedesche e cattoliche pi\u00f9 fedeli all'Austria.\nLudovica e Sofia decisero di far incontrare i figli a Ischl, residenza estiva dell'imperatore, durante la festa di compleanno di quest'ultimo e annunciare pubblicamente il loro fidanzamento. Ludovica decise di portare con s\u00e9 anche Elisabetta, nella speranza di strapparla alla malinconia nella quale era sprofondata e con l'intenzione di vagliare un suo possibile fidanzamento con Carlo Ludovico, fratello minore di Francesco Giuseppe.\nIl fidanzamento e le nozze con Francesco Giuseppe.\nLa duchessa Ludovica e le figlie arrivarono a Ischl il 16 agosto 1853. Nel pomeriggio ci fu un primo incontro con Sofia, Francesco Giuseppe ed Elisabetta di Prussia, un'altra sorella di Ludovica. Fin da quel primo e formale incontro, fu evidente ai presenti che Francesco Giuseppe si era infatuato non di Elena, ma della pi\u00f9 giovane e acerba sorella Elisabetta.\nL'arciduchessa Sofia scrisse in merito a sua sorella, Maria di Baviera: \u00abEra raggiante, e tu sai come il suo volto si illumina quando \u00e8 contento di qualcosa. La cara piccina non aveva la minima idea dell'impressione da lei destata in Franz. Fino all'istante in cui la madre le parl\u00f2 apertamente, Sissi era solo intimidita e intimorita dalla gente che le stava intorno\u00bb.\nIl giorno dopo Francesco Giuseppe disse alla madre che la sua scelta era caduta su Elisabetta, nonostante l'arciduchessa Sofia preferisse Elena. Nel ricevimento dato quella sera, l'imperatore ball\u00f2 il cotillon con Elisabetta, un chiaro segno per tutti, ma non per la futura sposa. Anche durante la cena del 18 agosto, compleanno di Francesco Giuseppe, Elisabetta fu fatta sedere accanto a lui.\nIl giorno seguente Ludovica, per conto dell'imperatore, chiese a Elisabetta se era condiscendente alle nozze e, ottenuto il consenso, lo comunic\u00f2 per iscritto alla sorella Sofia. Da quel momento fino al 31 agosto, la coppia di fidanzati trascorse molto tempo insieme e si mostr\u00f2 pubblicamente.\nIntanto incominciarono le trattative con la Santa Sede per ottenere la necessaria dispensa papale, poich\u00e9 gli sposi erano primi cugini. Questa stretta parentela, come di consueto per quel tempo, non fu tenuta di conto, nonostante diversi membri della famiglia Wittelsbach avessero gi\u00e0 mostrato le tare ereditarie della loro dinastia.\nDal fidanzamento fino alle nozze Elisabetta fu sottoposta a un corso di studio intensivo, nella speranza di colmare le numerose lacune della sua scarsa istruzione. Dovette imparare al pi\u00f9 presto il francese, l'italiano e soprattutto la storia dell'Austria. Nello stesso periodo fu allestito rapidamente il corredo della sposa, pagato quasi del tutto dall'imperatore e non dal padre della sposa, come invece era consuetudine. Nel marzo 1854 fu ufficialmente firmato il contratto nuziale e la dote fu fissata in fiorini pagati dal duca Massimiliano e fiorini pagati dall'imperatore.\nIl 20 aprile 1854 Elisabetta lasci\u00f2 la sua casa paterna di Monaco. Il viaggio dur\u00f2 tre giorni e il 23 aprile la futura imperatrice fece il suo ingresso ufficiale a Vienna, dove ricevette una calorosa accoglienza. Le nozze furono celebrate con grande sfarzo la sera del 24 aprile nella Chiesa degli Agostiniani. Dopo i numerosi festeggiamenti, la coppia fu condotta nella camera da letto soltanto dalle rispettive madri, contrariamente alle usanze del tempo che prevedevano la presenza di numerose persone. Le nozze furono consumate la terza notte.\nPrimi anni alla corte di Vienna.\nFin dal suo primo ingresso a corte, Elisabetta dovette accorgersi delle difficolt\u00e0 che l'attendevano. Nata e cresciuta in una famiglia di costumi semplici sebbene nobile, si trov\u00f2 al centro della rigida corte di Vienna, ancora legata a un severo \"cerimoniale spagnolo\", cui inizialmente la giovane imperatrice dovette sottostare. Privata dei suoi affetti e delle sue abitudini, Elisabetta cadde presto malata, accusando per molti mesi una tosse continua, febbre e stati di ansia, dovuti a turbamenti di origine psichica.\nL'arciduchessa Sofia si prese l'onere di trasformare la nuora in una perfetta imperatrice, ma nell'agire in tal senso e restando fermamente attaccata all'etichetta fin\u00ec per inimicarsi Elisabetta e ad apparire ai suoi occhi una donna malvagia. Solo successivamente la ragazza si rese conto che la suocera aveva agito sempre a fin di bene, pur in maniera imperiosa e imponendo sacrifici. A differenza di Sofia, che infatti era rispettata da tutta la corte, Elisabetta veniva criticata per la sua scarsa istruzione e per la sua inesistente attitudine alla vita di societ\u00e0.\nNon molto tempo dopo le nozze Elisabetta rimase incinta, e il 5 marzo 1855 partor\u00ec la sua prima figlia, chiamata Sofia in onore della nonna paterna. L'arciduchessa si occup\u00f2 personalmente della bimba, alla quale fu legatissima. Le stanze della bambina furono allestite accanto alle sue e fu lei a scegliere l'a\"ia\" (educatrice) e la bambinaia. Gi\u00e0 poco pi\u00f9 di un anno dopo, il 12 luglio 1856, Elisabetta partor\u00ec un'altra bambina, Gisella, parimenti allevata dalla nonna. In seguito Elisabetta espresse il proprio rammarico per non essersi potuta occupare dei figli. Nel settembre di quell'anno Elisabetta incominci\u00f2 a far valere i suoi diritti di madre e durante un viaggio in Stiria e in Carinzia si riavvicin\u00f2 molto al marito, solitamente compiacente con l'arciduchessa Sofia. L'imperatrice cap\u00ec che i viaggi di Stato erano un'occasione preziosa per stare da sola col marito e far valere la sua posizione di sposa e madre.\nElisabetta riusc\u00ec a ottenere che la figlia Sofia accompagnasse lei e il marito durante il loro viaggio in Italia nell'inverno tra il 1856 e il 1857. Per la prima volta, l'imperatrice, sempre acclamata da folle festanti austriache, si rese conto che l'impero non aveva il consenso di tutte le sue popolazioni. Il regime militaristico austriaco aveva portato come conseguenza il disprezzo e l'odio degli italiani nei confronti degli Asburgo. Elisabetta, solitamente pronta ad assentarsi dagli impegni ufficiali a Vienna, rimase tuttavia accanto al marito in difficolt\u00e0 per l'intero programma di viaggio nel Lombardo-Veneto. A Milano, nel ricevimento indetto per la nobilt\u00e0, gli aristocratici lombardi mandarono al loro posto, in segno di disprezzo, i propri servi; al concerto al Teatro alla Scala fu intonato il \"Va, pensiero\" di Giuseppe Verdi, che allora era l'inno dei patrioti italiani. A Venezia, poi, la famiglia imperiale attravers\u00f2 Piazza San Marco acclamata soltanto dai soldati austriaci, mentre la folla di italiani rimase in silenzio. Il console inglese l\u00ec presente rifer\u00ec a Londra: \u00abIl popolo era animato da un unico sentimento, dalla curiosit\u00e0 di vedere l'imperatrice la cui fama di donna meravigliosamente bella \u00e8 arrivata anche qui\u00bb.\nPoche settimane dopo il rientro dall'Italia, si prospettava un altro viaggio di Stato in un'altra inquieta provincia, l'Ungheria. Tra i magiari era gi\u00e0 risaputo che la giovane imperatrice nutriva un profondo interesse per la loro cultura, grazie alle lezioni datele dal conte Majl\u00e1th, e speravano che influenzasse positivamente il marito. Anche stavolta Elisabetta si scontr\u00f2 con la suocera, riuscendo a ottenere la presenza delle sue bambine per il viaggio. Come nel Lombardo-Veneto, anche in Ungheria la coppia imperiale fu accolta con freddezza, sebbene la bellezza dell'imperatrice avesse avuto il suo solito successo. Durante il viaggio nelle province ungheresi, la piccola Sofia si ammal\u00f2. La diciannovenne imperatrice vegli\u00f2 per undici ore sulla figlia, che spir\u00f2 il 19 maggio 1857. Quando tornarono a Vienna, Elisabetta si chiuse in s\u00e9 stessa e nella propria solitudine, rifiutando di mangiare e di apparire in pubblico. L'imperatrice, che aveva insistito per ottenere la presenza delle bambine durante il viaggio, rinunci\u00f2 al suo ruolo di madre, ritenendosi colpevole della morte della figlia, e affid\u00f2 Gisella all'educazione della nonna.\nLa nascita del principe ereditario e la seconda guerra d'indipendenza italiana.\nNel dicembre del 1857 Elisabetta manifest\u00f2 i sintomi di una nuova gravidanza. Il 21 agosto 1858 nacque l'arciduca Rodolfo, principe ereditario dell'Impero d'Austria. Il parto risult\u00f2 piuttosto difficoltoso: Elisabetta si ammal\u00f2 e la febbre le tornava a distanza di brevi periodi; dal momento che tra l'autunno e l'inverno le sue condizioni di salute non erano ancora migliorate, furono convocati la duchessa Ludovica e il medico di famiglia dei Wittelsbach. La diagnosi di quest'ultimo rimane sconosciuta e nei diari dell'arciduchessa Sofia ci sono solo accenni a dei sintomi: febbre, debolezza, mancanza di appetito.\nElisabetta sembrava migliorare soltanto quando stava con qualcuno della sua famiglia bavarese e nel gennaio 1859 pot\u00e9 godere della compagnia di una delle sue sorelle minori, Maria Sofia. La giovane aveva gi\u00e0 sposato per procura il principe ereditario di Napoli, il futuro Francesco II delle Due Sicilie. Elisabetta, nonostante la salute cagionevole, accompagn\u00f2 Maria Sofia sino a Trieste, dove si sarebbe imbarcata alla volta del Regno delle Due Sicilie.\nIl 1859 fu un anno particolarmente difficile per l'Austria. Napoleone III e Cavour, gi\u00e0 accordatisi segretamente a Plombi\u00e8res, riuscirono a far dichiarare guerra al Regno di Sardegna da parte dell'Austria. Nel giro di pochi giorni le ultime monarchie asburgiche autonome italiane caddero e a Vienna confluirono i deposti Leopoldo II di Toscana e Francesco V di Modena, con tutti i loro familiari. Le truppe austriache subirono una grave sconfitta nella battaglia di Magenta (4 giugno 1859), a seguito della quale Francesco Giuseppe decise di lasciare Vienna e di comandare personalmente l'esercito. Elisabetta accompagn\u00f2 il marito sino a M\u00fcrzzuschlag e al momento del commiato si appell\u00f2 al conte Gr\u00fcnne, generale austriaco: \u00abLei manterr\u00e0 certamente ci\u00f2 che ha promesso e star\u00e0 molto attento all'imperatore; la mia unica consolazione in questi tempi terribili \u00e8 che lei lo far\u00e0 sempre e in ogni circostanza. Se non ne fossi convinta, morirei per l'angoscia\u00bb.\nElisabetta cadde in un profondo stato di disperazione, piangendo in continuazione, al punto da chiedere all'imperatore di poterlo raggiungere in Italia, ottenendo per\u00f2 un rifiuto. L'imperatrice allora si dedic\u00f2 a drastiche cure dimagranti e a sfiancanti cavalcate; disert\u00f2 tutti gli impegni sociali organizzati dall'arciduchessa Sofia, attirandosi le critiche della corte. Francesco Giuseppe le scrisse, chiedendole di mostrarsi a Vienna e di visitare gli istituti per sollevare il morale della popolazione e ottenere l'appoggio dell'opinione pubblica. Il 24 giugno ci fu la decisiva battaglia di Solferino, che risult\u00f2 vittoriosa per i franco-piemontesi. Le conseguenze della disfatta ricaddero sull'imperatore Francesco Giuseppe, che mai era stato mal visto dal popolo come in quei mesi: la critica si spinse al punto di chiedere l'abdicazione del sovrano in favore di suo fratello Massimiliano. Intanto un gran numero di feriti fu portato in Austria e l'imperatrice stessa organizz\u00f2 un ospedale militare nel castello di Laxenburg, poich\u00e9 i normali ospedali non avevano posti a sufficienza. La guerra fu ufficialmente conclusa con l'armistizio di Villafranca, che costringeva l'Austria a rinunciare alla Lombardia, una delle pi\u00f9 ricche province dell'impero.\nLa malattia e le fughe da Vienna.\nParimenti alla crisi politica del 1859-60, si svilupp\u00f2 anche una crisi privata della coppia imperiale, dovuta ai soliti contrasti con l'arciduchessa Sofia e al dilagare, per la prima volta in sei anni di matrimonio, di notizie riguardanti le infedelt\u00e0 di Francesco Giuseppe, che rappresentava per lei l'unico legame con una corte che non amava. Elisabetta, memore dell'infelicit\u00e0 della madre, temeva forse di subire lo stesso destino di donna tradita e messa da parte. L'imperatrice reag\u00ec allora con un atteggiamento di sfida, insultando la corte: organizz\u00f2, infatti, numerosi balli a cui erano invitati i rampolli dell'alta societ\u00e0 viennese, ma non i loro genitori (una cosa contraria all'usanza e all'etichetta).\nIn aggiunta alla delicata situazione, nel maggio 1860 giunse anche la notizia dell'imminente crollo del Regno delle Due Sicilie, assediato dai garibaldini. Sebbene Francesco Giuseppe e l'arciduchessa Sofia fossero favorevoli ad aiutare i Borbone, le condizioni economiche dell'Austria non lo permettevano; la preoccupazione per l'amata sorella Maria Sofia ebbe su Elisabetta un'influenza negativa, inficiando anche i suoi rapporti col marito. A luglio Elisabetta prese con s\u00e9 Gisella, lasci\u00f2 improvvisamente la corte di Vienna e si diresse a Possenhofen. Tuttavia, per evitare uno scandalo, dovette tornare a Vienna per il compleanno del marito, il 18 agosto.\nNell'ottobre del 1860 la salute dell'imperatrice sub\u00ec un tracollo, dovuto a numerose crisi nervose e cure dimagranti. Il dottor \u0160koda, specialista in malattie polmonari, consigli\u00f2 una cura presso un paese dal clima caldo: a suo parere la sovrana non sarebbe riuscita a superare l'inverno a Vienna. Fu consigliata Madeira, forse su desiderio della stessa Elisabetta: l'arcipelago portoghese, infatti, non era un luogo rinomato per la cura di malattie polmonari, come lo era ad esempio Merano.\nMolto probabilmente l'imperatrice scelse un luogo cos\u00ec lontano per evitare troppi contatti con Vienna e l'imperatore. Sebbene la diagnosi ufficiale di \u0160koda fosse quella di una gravissima malattia polmonare, esistono ancora molti dubbi sulla vera natura del male di Elisabetta. Sanissima in giovent\u00f9, cominci\u00f2 a star male a contatto con l'ambiente della corte imperiale, dove, per sopperire alle sue numerose crisi di nervi, si sottoponeva a diete drastiche e intensi esercizi di ginnastica. Nei diari dell'arciduchessa Sofia non ci sono indizi sulla malattia misteriosa della nuora, cos\u00ec come nelle lettere della duchessa Ludovica.\nLa corte viennese si indign\u00f2 per la partenza della sovrana tanto quanto nel resto del mondo ci fu una generale preoccupazione per l'imperatrice \"in fin di vita\" (la regina Vittoria mise a disposizione per Elisabetta il suo panfilo privato \"Victoria and Albert\"). Con tutta probabilit\u00e0 i disturbi fisici di Elisabetta erano dovuti a un disturbo psichico: la storica Brigitte Hamann ipotizza che l'imperatrice d'Austria soffrisse di una forma di anoressia nervosa, la quale comporta irrequietezza, rifiuto del cibo e del sesso. Ci\u00f2 potrebbe anche spiegare il fatto che Elisabetta sembrava riprendersi subito non appena si allontanava da Vienna e dall'imperatore. In quegli anni ebbe una lunga amicizia con il cugino Ludwig II di Baviera, che quando sal\u00ec al trono convinse a fidanzarsi con la sorella minore Sofia.\nRegina d'Ungheria.\nL'incoronazione a regina d'Ungheria avvenne l'8 giugno 1867 a Buda, al tempo capitale dell'Ungheria. In seguito la coppia ottenne la residenza a G\u00f6d\u00f6ll\u0151, dove Elisabetta visse la maggior parte del tempo. L'ultima figlia, Maria Valeria, la prediletta da Elisabetta, nacque nel 1868. Fu volutamente fatta nascere a Budapest, un omaggio della regina d'Ungheria ai suoi sudditi favoriti. Inoltre Elisabetta si occup\u00f2 personalmente della sua educazione, cosa che non aveva fatto con gli altri tre figli.\nMayerling.\nIl 24 aprile 1879 Elisabetta e Francesco Giuseppe festeggiarono le nozze d'argento, ma successivamente una serie di lutti si abbatt\u00e9 su Elisabetta. Nel 1886 mor\u00ec in circostanze misteriose il cugino re Ludwig di Baviera. Nel 1888 muore il padre, il duca Max. Ma la vera tragedia avvenne a Mayerling, dove nel 1889 il figlio Rodolfo, l'erede al trono (\"Kronprinz\"), mor\u00ec suicida insieme con l'amante, la baronessa Maria Vetsera, forse uccisa dallo stesso Rodolfo.\nSecondo la leggenda, da quell'anno Elisabetta decise di vestirsi solo di nero e di rinunciare anche all'amata poesia. \nPer superare la depressione dell'ambiente di corte, l'imperatrice riprese i suoi viaggi per tutta Europa. Si rec\u00f2 diverse volte a Roquebrune-Cap-Martin in Costa Azzurra e in tale localit\u00e0, esattamente all'Hotel du Cap Martin, ebbe anche un incontro nel 1891 con Eugenia de Montijo, imperatrice dei francesi dal 1853 al 1870, moglie dell'imperatore dei francesi Napoleone III. Oltre a Elisabetta, si recavano a Cap Martin anche altri importanti nobili europei. Nel 1892 fu completata la costruzione della Villa Cyrnos, a Cap Martin, una residenza in stile neoclassico che dava sul mare e l'ex imperatrice Eugenia vi pass\u00f2 molto tempo, sia con la regina Vittoria del Regno Unito, sia con Elisabetta (tant'\u00e8 che Cap Martin fu soprannominato le \"Cap des Imp\u00e9ratrices\").\nAppassionata della cultura greca, Elisabetta fece costruire l'anno successivo a Corf\u00f9 l'Achilleion, palazzo residenziale (poi diventato un museo) eretto in stile neoclassico sul tema dell'eroe mitologico Achille. Nel 1896 fu celebrato il millenario della fondazione dell'Ungheria ed Elisabetta vi partecip\u00f2 a fianco dell'imperatore come ultima apparizione ufficiale, preferendo ormai vivere il pi\u00f9 possibile lontano dalle folle e dalle corti.\nL'attentato e la morte.\nNel 1897 Elisabetta trascorse il Natale a Parigi insieme alle sorelle Matilde e Maria Sofia, ex regina del Regno delle Due Sicilie. Il Natale era una delle sue feste preferite e, almeno fino alla morte del figlio Rodolfo, festeggi\u00f2 sempre con gioia e gran trasporto; con la tragedia di Mayerling, smise per sempre di festeggiare le festivit\u00e0 natalizie.\nNel settembre 1898, l'imperatrice si rec\u00f2 in incognito a Ginevra prendendo alloggio all'Hotel Beau-Rivage, sul lungolago ginevrino, dove gi\u00e0 aveva soggiornato l'anno precedente. Il 10 settembre, sempre vestita di nero dopo il suicidio del figlio Rodolfo, celava il viso dietro una veletta - un ventaglio o un ombrellino - ed era difficile da riconoscere. Doveva prendere il battello per Montreux alle ore 13:35 di quel giorno accompagnata dalla contessa Irma Szt\u00e1ray, quando l'anarchico italiano Luigi Lucheni, informato sull'indirizzo dell'imperatrice e sulle sue sembianze da Giuseppe della Clara, si appost\u00f2 sul \"Quai du Mont-Blanc\", dietro un ippocastano, armato della sua lima nascosta in un mazzo di fiori.\nAl passaggio dell'imperatrice la pugnal\u00f2 al petto, con un unico colpo preciso; tent\u00f2 poi di fuggire lungo la \"Rue des Alpes\", gettando l'arma del delitto dinnanzi l'ingresso del civico n. 3. Fu poco dopo arrestato da quattro passanti, non lontano dal luogo dell'attentato. Al commissario che lo interrogava chiedendogli il motivo del suo gesto, pare abbia risposto: \u00abPerch\u00e9 sono anarchico. Perch\u00e9 sono povero. Perch\u00e9 amo gli operai e voglio la morte dei ricchi\u00bb.\nL'imperatrice, che correva verso il battello (la sirena della partenza aveva gi\u00e0 suonato) si accasci\u00f2 per effetto dell'urto, ma si rialz\u00f2 e riprese la corsa, non sentendo apparentemente nessun dolore. Fu solo una volta arrivata sul battello che impallid\u00ec e svenne nelle braccia della contessa Szt\u00e1ray. Il battello fece retromarcia e l'imperatrice fu riportata nella sua camera d'albergo; spir\u00f2 un'ora dopo, senza aver mai ripreso conoscenza. Aveva 60 anni.\nL'autopsia, effettuata dal dottor M\u00e9gevand, mostr\u00f2 che la lima aveva trafitto il ventricolo sinistro e che Elisabetta era morta d'emorragia interna (tamponamento cardiaco). La sua tomba, a differenza delle sue volont\u00e0 (voleva esser sepolta a Corf\u00f9), si trova a Vienna nella Cripta Imperiale, accanto a quelle del marito e del figlio.\nSul luogo dell'omicidio oggi sorge una placca commemorativa che ne ricorda l\u2019assassinio; un monumento all'imperatrice, inoltre, \u00e8 stato eretto poco distante dallo stesso luogo.\nVisione politica.\nNel 1998 \u00e8 stato pubblicato il diario poetico dell'imperatrice, dal quale \u00e8 emerso che Elisabetta non amava affatto la sua condizione aristocratica n\u00e9 condivideva la politica degli Asburgo, tanto da augurarsi di morire \"improvvisamente, rapidamente e se possibile all'estero\"; in un certo senso dunque si pu\u00f2 dire che il suo intimo desiderio di abbandonare la vita sia stato esaudito.\nD'altro canto, dai suoi scritti emerge chiaramente la sua disapprovazione delle condizioni sociali in cui versava la popolazione austriaca e ungherese, tanto da considerare i giovani a lei contemporanei come \"oppressi dall'ordine stabilito\"; a disagio e rattristata per la disparit\u00e0 socio-economica fra lei e la gente comune, detestando le ricchezze e i viaggi di piacere per l'Europa, Elisabetta arriv\u00f2 anche a maledire, nelle sue poesie, la dinastia asburgica.\nNella biografia dedicata all'imperatrice, Brigitte Hamann descrive Elisabetta come una forte anticlericale, libertaria, insofferente alla vita e all'etichetta di corte, tanto da desiderare che Francesco Giuseppe abdicasse e andasse a vivere con lei sulle rive del Lemano.\nIl culto della bellezza.\nOssessionata dal culto della propria bellezza, Elisabetta concentrava tutte le energie nel tentativo di conservarsi giovane, bella e magra. Negli anni settanta e ottanta gli impegni di corte non trovavano spazio nella giornata dell'imperatrice.\nSecondo le cronache, Elisabetta era alta 1 metro e 72 centimetri e pesava 50\u00a0kg, aveva capelli castani folti e lunghissimi, che sciolti le arrivavano alle caviglie. Quasi tre ore occorrevano quotidianamente per vestirsi, poich\u00e9 gli abiti le venivano quasi sempre cuciti addosso per far risaltare al massimo la snellezza del corpo. La sola allacciatura del busto, utile a ottenere il suo famoso vitino da vespa, richiedeva spesso un'ora di sforzi. Il lavaggio dei capelli era eseguito ogni tre settimane con una mistura di cognac e pi\u00f9 di trenta uova. La procedura richiedeva un'intera giornata, durante la quale l'Imperatrice non tollerava di essere disturbata. Altre tre ore ogni giorno erano dedicate ai capelli, che venivano intrecciati da Fanny Angerer, ex parrucchiera del Burgtheater di Vienna, richiesta espressamente dall'imperatrice. Una delle sue creazioni pi\u00f9 famose fu l'acconciatura a \"corona\", con grandi trecce raccolte sopra la nuca, divenuta il simbolo di riconoscimento dell'imperatrice, che fu imitata da molte donne aristocratiche del tempo.\nElisabetta era impegnata per il resto della giornata con la scherma, l'equitazione e la ginnastica (a tal scopo, aveva fatto allestire in tutti i palazzi in cui soggiornava delle palestre attrezzate con pesi, sbarra e anelli, e per un certo periodo aveva mantenuto una scuderia di prima grandezza). Costringeva inoltre la propria dama di corte a seguirla durante interminabili e forsennate passeggiate quotidiane che duravano minimo sette od otto ore filate, di cui (ovviamente) la stragrande maggioranza delle dame di compagnia non riusciva a sostenere il ritmo e che era pertanto costretta a terminare in carrozza.\nPer preservare la giovinezza della pelle, Elisabetta faceva uso di maschere notturne (a base di carne di vitello cruda o di fragole) e ricorreva a bagni caldi nell'olio d'oliva. Per conservare la snellezza, oltre a rispettare il rigoroso regime alimentare, dormiva con i fianchi avvolti in panni bagnati e beveva misture di albume d'uovo e sale.\nElisabetta di Baviera nella cultura di massa.\nCinema, teatro e televisione.\nLa fama odierna di Elisabetta \u00e8 dovuta soprattutto ai tre film girati negli anni cinquanta da Ernst Marischka con Romy Schneider nel ruolo dell'imperatrice Elisabetta, alla quale viene attribuito il soprannome (in realt\u00e0 da lei mai avuto) di \"Sissi\", e Karlheinz B\u00f6hm in quello dell'imperatore Francesco Giuseppe. I film della trilogia di Sissi sono:\nRomy Schneider interpret\u00f2 nuovamente l'imperatrice Elisabetta nel film \"Ludwig\" (1972) di Luchino Visconti, con Helmut Berger nel ruolo di Ludovico II di Baviera. A differenza della trilogia di Marischka, dove Sissi era raffigurata in modo assai improbabile, come una fanciulla spontanea e ingenua, nel film di Visconti l'imperatrice \u00e8 stata rappresentata in maniera disincantata, aristocratica e pi\u00f9 realistica.\nLa filmografia su Elisabetta d'Austria comprende ventotto opere cinematografiche. Il primo film su Elisabetta fu realizzato nel 1920 in Germania con la regia di Rolf Raff\u00e9, preceduto da un'altra pellicola, intitolata \"Mayerling\" (1919), che narrava gli avvenimenti del suicidio del principe ereditario Rodolfo e in cui l'imperatrice aveva un ruolo pi\u00f9 marginale. Un nuovo film su Mayerling fu realizzato nel 1968 con la presenza di Ava Gardner (Elisabetta), James Mason (Francesco Giuseppe), Omar Sharif (Rodolfo) e Catherine Deneuve (Maria Vetsera).\nDagli anni novanta ha fatto il giro del mondo il musical \"Elisabeth\", partito da Vienna, che racconta la sua vita, dall'incontro con Franz Joseph alla morte per mano di Luigi Lucheni. Inoltre, \u00e8 presente un elemento fantasioso. La morte \u00e8 rappresentata come il suo amante e Lucheni fa anche la parte del narratore. Due sono le canzoni pi\u00f9 celebri del musical, entrambe rivelatrici del carattere indipendente, e insofferente dell'etichetta di corte, dell'imperatrice: \"Ich geh\u00f6r nur mir\", cio\u00e8 \"Io appartengo solo a me\", e \"Wenn ich tanzen will\", cio\u00e8 \"Quando ho voglia di ballare\".\nNel 1997 \u00e8 stato prodotto anche il cartone animato \"La principessa Sissi\", andato in onda su Rai 2, in cui la storia di Elisabetta d'Austria risulta piuttosto romanzata e distante da quella reale. Nel 2004 la televisione francese realizza il film TV \"Sissi, l'imperatrice ribelle\", che vede come protagonista Arielle Dombasle. Nel 2009 \u00e8 stata co-prodotta da Austria e Italia una miniserie in due puntate, dal titolo \"Sissi\", con l'attrice italiana Cristiana Capotondi nel ruolo della protagonista. La serie \u00e8 stata trasmessa da Rai 1 il 28 febbraio e il 1\u00ba marzo 2010. L'imperatrice \u00e8 anche al centro di un episodio della serie \"Il commissario Rex\", intitolato proprio \"Sissi\" e incentrato su una psicopatica che crede di essere la principessa, arrivando anche a uccidere una persona.\nNumerosi sono anche i documentari realizzati in Italia, tra i pi\u00f9 importanti si citano:\nSissi in Trentino-Alto Adige.\nL'imperatrice d'Austria visit\u00f2 lungamente l'antico Tirolo Meridionale. Il primo viaggio la condusse a Merano nell'inverno del 1870 - la scusa del momento fu di una difficolt\u00e0 nella crescita dell'ultima figlia, Maria Valeria - prendendo alloggio presso Castel Trauttmansdorff dove oggi \u00e8 stato ricavato un museo che ripercorre i soggiorni di Sissi nella zona. Ritorn\u00f2 sempre a Merano nell'anno successivo, ampiamente conquistata dalle bellissime montagne della Val Passiria dominata dal Gruppo del Tessa, della Val d'Ultimo (dove visit\u00f2 l'antico stabilimento termale di Bagni di Mezzo). Questa volta l'imperatrice alloggi\u00f2 presso Castel Rottenstein, di propriet\u00e0 del cognato Carlo Ludovico. Nella zona del meranese Sissi faceva numerose escursioni a cavallo ma anche a piedi, avendo modo di ammirare i paesini dei dintorni come Scena (col pittoresco castello neogotico e il mausoleo in onore dell'arciduca Giovanni), Tirolo, Parcines con le sue cascate, Marlengo, Avelengo, Naturno, Lana. In Val d'Ultimo, presso il Museo Etnografico della valle, si conservano gli stivaletti che Sissi utilizzava per andare in montagna e un frammento di mantello che la sovrana metteva quando cavalcava in zona. \nSissi ritorner\u00e0 in Trentino-Alto Adige dopo la morte del figlio Rodolfo, in cerca di quiete e di pace. Nel settembre 1889 infatti giunse a Madonna di Campiglio prendendo alloggio presso l'antico Grand Hotel des Alpes, un tempo antico ospizio, ricovero per i viandanti e i primi turisti nella zona. La localit\u00e0 e l'albergo erano stati suggeriti dall'arciduca Alberto d'Asburgo che aveva preso come sua residenza prediletta la localit\u00e0 trentina di Arco, adiacente a Riva del Garda, ove egli si era fatto realizzare una propria villa. Qui l'imperatrice effettu\u00f2 molte escursioni, salendo al monte Spinale (la passeggiata prende oggi il nome di \"Giro dell'Imperatrice\") ammirando le cime del Lares, al Grost\u00e9 con tappa al Rifugio Stoppani dal quale Sissi pot\u00e9 ammirare le Dolomiti del Gruppo del Brenta, dell'Adamello e della Presanella, al lago delle Malghette e alla pittoresca Vallesinella. Lungo il sentiero che sale al Grost\u00e9 si pu\u00f2 incontrare la cosiddetta \"piazzetta Imperatrice\" dove sta un masso sul quale \u00e8 stato inciso \"A memoria-Erinnerung 6-14 sett. 1889\" a ricordo del soggiorno di Sissi. Nel 2009 le \u00e8 stata anche intitolata una piazza della localit\u00e0 che oggi si chiama \"Piazza Sissi\".\nDa Madonna di Campiglio ritorn\u00f2 a Merano, passando lungo la Val di Sole e la Val di Non, attraverso i paesini di Dimaro (dove si conserva un autografo dell'imperatrice e dell'imperatore presso l'Hotel Kaiserkrone), Mal\u00e8, Rev\u00f2, Cavareno, Ronzone e Ruffr\u00e8 fino ad arrivare al pittoresco passo della Mendola - confine naturale tra Trentino e Alto Adige - dove pernott\u00f2 per una notte nella d\u00e9pendance dell'Hotel Mendelhof, al tempo unico albergo al Passo.\nL'indomani con la figlia Valeria sal\u00ec al monte Penegal, discendendo poi a Caldaro verso la stazione di Castel Firmiano a piedi e raggiungendo nuovamente Merano. Alloggeranno nuovamente a Castel Trauttmansdorff e nuovamente fecero varie escursioni nei dintorni, recandosi pure a Castel Roncolo (al tempo di propriet\u00e0 di Francesco Giuseppe), raggiunte in seguito dall'arciduca Francesco Salvatore che l'anno successivo avrebbe sposato Maria Valeria. Il gruppo si rec\u00f2 infine per due giorni sul lago di Garda, arrivando a Nago col treno, visitando Torbole, Arco e infine Riva del Garda dove alloggiarono presso l'Hotel Sonne Traffellini (oggi Hotel Sole). Il giorno seguente Sissi visit\u00f2 le cascate del Varone, la chiesa dell'Inviolata per poi andare a Mori in carrozza e riprendere il treno per Merano. \nSissi torn\u00f2 in Trentino nel 1894. Nuovamente si rec\u00f2 a Madonna di Campiglio passando per Castel Toblino dove si ferm\u00f2, Bagni di Comano e Pinzolo altri luoghi di sosta. Alloggi\u00f2 ancora presso il Grand Hotel des Alpes dove fu raggiunta anche da Francesco Giuseppe. Insieme fecero diverse escursioni al lago Ritorto, al monte Spinale, nuovamente al Grost\u00e8 e al lago delle Malghette, alla Malga Brenta Alta, varie passeggiate nei dintorni presso Campo Carlo Magno. L'imperatore part\u00ec prima della moglie che anzi allung\u00f2 la vacanza al Passo della Mendola alloggiando presso il nuovo Hotel Mendelpass, albergo di prim'ordine della famiglia Spreter, dove rimase tre giorni prendendo in affitto l'intero primo piano. Qui fece altre escursioni al Piccolo Penegal, al monte Roen e alla cima del monte Macaion. Non alloggi\u00f2 invece nell'attuale condominio \"Villa Imperiale\", un tempo Grand Hotel Penegal, realizzato due anni dopo l'ultimo viaggio di Elisabetta al Passo della Mendola.\nL'ultima vacanza di Elisabetta in Alto Adige fu al lago di Carezza e a Merano nell'autunno 1897, un anno prima della morte. Al lago di Carezza alloggi\u00f2 presso l'antico Grand Hotel Karersee del pioniere del turismo Theodor Christomannos - cugino del lettore di greco dell'imperatrice, presunto padre di Cl\u00e9o de M\u00e9rode che si dice fosse dama di Corte di Sissi - che aveva costruito lussuosissimi alberghi a Solda e Trafoi dove aveva alloggiato la figlia Maria Valeria in occasione del viaggio di nozze. A Carezza l'imperatrice faceva brevi passeggiate nei dintorni, vide diverse volte il lago e ammirava incantata il tramonto mitico e fiabesco che tingeva di rosso le pareti del Catinaccio: la sua passeggiata preferita \u00e8 stata trasformata in un sentiero commemorativo, \"Elisabeth-Promenade,\" che dalla strada principale conduce sulle alture di Nova Levante con una vista mozzafiato sul Latemar e un piccolo capitello in ricordo del decimo anniversario del viaggio di Elisabetta a Carezza. Le cronache del tempo raccontano che l'imperatrice fu tentata di raggiungere uno dei primi rifugi sulle Dolomiti: non specificato, si pu\u00f2 credere possa essere uno dei seguenti - Rifugio Bergamo al Principe, il Rifugio Vajolet o addirittura il Rifugio Bolzano - poich\u00e9 costruiti o ampliati in quegli anni e poich\u00e9 dovette desistere date le difficoltose escursioni che li raggiungevano.\nA Merano l'imperatrice alloggi\u00f2 presso l', oggi scuola alberghiera. Fece la cura dell'uva, secondo la moda dell'epoca, e visit\u00f2 numerose localit\u00e0 ricordando i bei tempi felici: Castel Labers, Castel Ramtez, Castel Fragsburg, Nalles, Vilpiano, Quarazze, Castel Scena, Castel Lebenberg, Tirolo. Lasci\u00f2 Carezza e Merano prenotando gi\u00e0 le sue vacanze per l'anno successivo, sia al Grand Hotel Karersee sia al Grand Hotel Trafoi, purtroppo per\u00f2 Sissi sar\u00e0 assassinata il 10 settembre 1898. In Val Ridanna avevano lavorato lungamente per un anno al fine di creare un comodo collegamento che da Masseria, mediante l'impianto minerario della vallata, conducesse comodamente l'imperatrice al rifugio a lei dedicato (\"Kaiserin-Elisabeth-Schutzhaus\", poi \"Becherh\u00fctte\", infine Rifugio Biasi al Bicchiere dopo la seconda guerra mondiale), inaugurato il 18 agosto 1894, compleanno dell'imperatore, fra le montagne della Val Ridanna e dello Stubai.\nIl 29 novembre 1897 \u00e8 datata una lettera sottofirmata da Franz Joseph \u00d6sterreicher e indirizzata al signor Francesco de Probizer, nella quale l'imperatrice \"si degnava di far visita al Tirolo, l'amato paese, senza mancare di passare per la simpatica Valle di Cei e di essere ospitata nella villa di Francesco, Villa Maria de Probizer\". Questa promessa dell'imperatrice non pot\u00e9 per\u00f2 realizzarsi: infatti Elisabetta, ammalata e in preda alla malinconia, trascorse l'inverno tra il 1897 e il 1898 sulla riviera francese e, dieci mesi pi\u00f9 tardi (il 10 settembre 1898), cess\u00f2 di vivere perch\u00e9 venne assassinata mentre con una dama di corte si stava dirigendo, in incognito, verso il battello che da Ginevra, l'avrebbe portata a Montreux in Svizzera.\nRievocazioni storiche in Trentino-Alto Adige.\nOgni anno Madonna di Campiglio \u00e8 sede del cosiddetto \"Carnevale Asburgico\", manifestazione culturale e turistica che vede fra i numerosi eventi sia rievocazioni in costume del periodo asburgico, sia conferenze e incontri culturali che mirano ad approfondire la conoscenza della vita a Campiglio nel periodo dell'imperatore Francesco Giuseppe. Il clou degli eventi si tiene all'interno del Grand Hotel des Alpes nel cosiddetto Salone Hofer, antico salone delle feste del vecchio albergo, unico superstite dei fasti dell'epoca di Sissi, interamente affrescato in stile Liberty con due ritratti di Sissi e Franz su fondo oro.\nAnche ad Arco annualmente si svolge la tradizionale festa \"Arco Asburgica\" che fa rivivere al pubblico alcuni istanti dei fasti della Corte asburgica in vacanza sulle rive del lago di Garda. La manifestazione annuale \"Arco com'era\", organizzata dal \"Comitato Tradizioni, Usi e Costumi arcensi\", ripropone un antico spezzone di vita rurale arcense, con vecchi mestieri, oggetti, arti e tradizioni tipiche tardo-ottocentesche, concludendosi con il corteo per le vie del centro e danze della Corte asburgica con gli ospiti. \nA Merano, in occasione della festa dell'uva in autunno, si tiene un pittoresco corteo con alcuni figuranti che impersonano la coppia imperiale in vacanza nel meranese.\nDiscendenza.\nFrancesco Giuseppe I d'Austria ed Elisabetta ebbero quattro figli:\nTitoli e trattamento.\nTitolatura completa: \"S. M. I. e R. Elisabetta Amalia Eugenia, imperatrice d'Austria, regina apostolica d'Ungheria, regina di Boemia, regina di Lombardia e di Venezia, regina di Dalmazia, Croazia, Schiavonia, Galizia, Lodomeria e Illiria, regina di Gerusalemme, ecc.; arciduchessa d'Austria; granduchessa di Toscana e Cracovia, duchessa di Lorena, di Salisburgo, di Stiria, Carinzia, Carniola e di Bucovina; gran principessa di Transilvania; margravia di Moravia; duchessa dell'Alta e Bassa Slesia, di Modena, Parma, Piacenza e Guastalla, d'Auschwitz e Zator, di Teschen, di Friuli, di Ragusa e Zara; contessa principesca d'Asburgo, del Tirolo, di Kyburg, di Gorizia e Gradisca; principessa di Trento e Bressanone; margravia d'Alta e Bassa Lusazia e in Istria; contessa di Hohenembs, Feldkirch, Bregenz, Sonnenberg ecc.; signora di Trieste, di Cattaro e della Marca dei Vendi\"."}
{"id": "113959", "revid": "1544559", "url": "https://it.wikipedia.org/wiki?curid=113959", "title": "Fiat 124", "text": "La Fiat 124 \u00e8 un'autovettura prodotta dalla FIAT tra il 1966 ed il 1974.\nLa nascita.\nQuando venne presentata, nel 1966, la \"124\" aveva l'ambizione di proporsi come modello per la piccola borghesia italiana che, provenendo principalmente dalla 1100 D e in misura minore dalla Fiat 1300, cercava un'auto pi\u00f9 moderna, ma ugualmente solida, affidabile e rassicurante.\nLa vettura ebbe una lunga genesi; Dante Giacosa mise allo studio tre tipi di automobile: uno (Progetto 124) con motore anteriore e trazione posteriore, uno (Progetto 123 E4) con motore e trazione anteriore ed un altro con motore e trazione posteriore. Questi ultimi due utilizzavano il cambio della Autobianchi Primula e inizialmente il motore \"1100/103\" in edizione 1221\u00a0cm\u00b3, poi un nuovo propulsore ad aste e bilancieri di 1200\u00a0cm\u00b3, destinato a essere il primo motore Fiat a 4 cilindri per la produzione di serie con basamento a cinque supporti di banco.\nVenne scelto il pi\u00f9 tradizionale progetto 124, mentre la linea e le soluzioni innovative del Progetto 123 saranno travasate sulla Autobianchi A111. La neonata berlina di fatto sostituir\u00e0 nella gamma della Casa la \"1300\", ormai a fine produzione; conseguentemente la \"1100\" verr\u00e0 leggermente \"riposizionata\" verso il basso con un motore di 1089 cm\u00b3 (\"1100 R\").\nDisponibile all'inizio con la sola carrozzeria berlina a 4 porte, la \"124\", bench\u00e9 integralmente nuova, proponeva soluzioni meccaniche classiche (trazione posteriore, retrotreno ad assale rigido con puntoni a croce, molle elicoidali e ammortizzatori coassiali, anzich\u00e9 balestre a foglia) ed una linea a tre volumi molto squadrata (quindi, secondo i canoni del periodo, modernissima). Notevole all'epoca, per la categoria della vettura, l'impianto frenante a dischi sulle quattro ruote.\nIl motore era un nuovo 4 cilindri in linea con albero a camme laterale e comando distribuzione ad aste e bilancieri, di 1197 cm\u00b3 da 60 cv, progettato da Aurelio Lampredi, abbinato ad un cambio manuale a quattro marce. Esso consentiva buone prestazioni (la velocit\u00e0 massima dichiarata era di oltre 140 km/h ma, in una prova su strada della rivista \"Quattroruote\", la vettura riusc\u00ec a superare i 146 km/h effettivi), mostrando soprattutto un interessante scatto da fermo (secondo la prova suddetta, 13,7 s nell'accelerazione 0\u2013100\u00a0km/h, ottimo all'epoca date le dimensioni dell'auto e il motore di soli 1.2 litri). Tutto questo comunque con consumi contenuti (su strada extraurbana tra 8 e 13 l/100\u00a0km; in citt\u00e0 tra 9,5 e 14 l/100\u00a0km); l'autonomia era per\u00f2 penalizzata dal serbatoio, che poteva contenere solo 39 litri di benzina. L'alimentazione era, ovviamente, a carburatore.\nPochi mesi dopo il lancio della berlina vennero presentate la \"Familiare\" (meccanicamente identica alla berlina, salvo un rapporto al ponte pi\u00f9 corto che favoriva la ripresa a pieno carico, ma penalizzava lievemente la velocit\u00e0 massima, ruote pi\u00f9 grandi e serbatoio maggiorato a 47 litri), la \"Sport Coup\u00e9\" (cio\u00e8 la versione coup\u00e9 disegnata dal centro stile Fiat) e la \"Sport Spider\" (con la carrozzeria spider disegnata da Pininfarina).\nIl successo di pubblico e critica fu immediato, tanto che la \"124\" berlina si vide assegnare il premio Auto dell'anno l'anno successivo alla sua presentazione, il primo in casa Fiat.\nA met\u00e0 del 1967 vi fu un primo aggiornamento della \"124\" che consisteva, per la berlina e la familiare, in colori della plancia pi\u00f9 scuri, vari irrigidimenti della scocca e nuove trombe bitonali.\nL'evoluzione.\nNel 1968 \u00e8 la volta della \"124 Special\", solo in versione berlina. Oltre a finiture interne pi\u00f9 ricche e ad alcune varianti estetiche (nuovo frontale con 4 fari, nuova griglia sul montante posteriore, maniglie porta incassate, nuova plancia con strumentazione a elementi circolari, sedili e rivestimenti porte meglio rifiniti, altri dettagli minori), la Special proponeva un motore di 1438\u00a0cm\u00b3 derivato da quello delle \"Sport\", ma in versione monoalbero a camme laterale da 70cv (usato, sei mesi prima, sulla Autobianchi Primula Coup\u00e9 S e, dal '69, anche sulla innovativa Autobianchi A111, entrambe a trazione anteriore), e alcune migliorie tecniche (servofreno di serie, carburatore Weber a doppio corpo con \"pompetta di ripresa\" e retrotreno, sempre a ponte rigido ma con nuovi puntoni longitudinali e albero di trasmissione modificato, derivato dalla sospensione delle \"Sport\").\nNel 1970, in occasione di un lieve restyling delle berlina standard e della \"Familiare\" (miglioramenti agli interni, nuova mascherina anteriore, nuovi paraurti con rostri e, solo per la berlina, nuova griglia nera sul montante posteriore e, in coda, gruppi ottici ridisegnati) vennero lanciate anche le versioni \"Special\" e \"Special T\". Disponibili solo in versione berlina, si distinguevano dall'edizione precedente per un nuovo frontale (con mascherina nera e indicatori di direzione spostati a lato dei quattro fari), per i profili cromati in coda e vari miglioramenti nell'abitacolo; al motore 1.4 monoalbero a camme laterale, invariato dal 1968, si affiancava la nuova versione bialbero in testa da 80\u00a0CV a 5800 giri/min del 4 cilindri di 1438\u00a0cm\u00b3 che equipaggi\u00f2 la \"124 special T\" (\"Twin-cam\", cio\u00e8 \"bialbero\"). Velocit\u00e0 massime dichiarate per queste ultime versioni erano rispettivamente di 150\u00a0km/h per la prima e oltre 160\u00a0km/h per la seconda. La rivista \"Quattroruote\", in particolare, riusc\u00ec a raggiungere rispettivamente 154 e 165\u00a0km/h effettivi. In occasione di questi interventi anche le versioni standard beneficiarono dell'adozione del servofreno. Tutte le versioni inoltre adottarono il doppio circuito frenante, gi\u00e0 prerogativa della \"125 special\".\nL'ultimo restyling del modello avvenne nel 1972. Le modifiche estetiche furono lievi (nuova mascherina anteriore nera a due fari tondi, maniglie incassate come sulla \"Special\", fanali posteriori pi\u00f9 grandi e di forma quadrata per la berlina) e interessarono solo la berlina base e la \"Familiare\". Pi\u00f9 sostanziose le modifiche agli interni (nuovi rivestimenti), ai motori (migliorati nel rendimento e nella potenza, che cresce di circa 5cv su tutte le versioni) e alla composizione della gamma. Alle note berlina, \"Familiare\" con motore di 1197\u00a0cm\u00b3 (ora con 65\u00a0CV e 150\u00a0km/h dichiarati) e \"Special 1400\" (1438\u00a0cm\u00b3 potenziato a 75cv, 155\u00a0km/h), si affianc\u00f2 la \"Special T 1600\", col bialbero di 1592\u00a0cm\u00b3 (95\u00a0CV a 6000 giri/min, 170\u00a0km/h) della \"132 1600\".\nNel '74 tutte le \"124\" berlina e \"Familiare\" uscirono di listino, rimpiazzate dalla \"131\". La coup\u00e9 rimase in produzione ancora un anno, la spider continu\u00f2 ad essere assemblata da Pininfarina fino al 1985 come \"Spideramerica\" e \"Spidereuropa\".\nLe 124 estere.\nLa 124 fu anche una delle prime vetture del gruppo torinese prodotte in altre nazioni, grazie ad accordi di collaborazione che la Fiat strinse all'estero; in pratica si pu\u00f2 parlare della piattaforma 124 come di una \"world car\". Vengono di seguito elencati i vari modelli esteri.\nCuriosit\u00e0.\nLa milionesima auto venduta in provincia di Roma era una 124 berlina, acquistata nel 1966 dallo stesso proprietario della Fiat 503 con la prima targa romana."}
{"id": "113965", "revid": "9", "url": "https://it.wikipedia.org/wiki?curid=113965", "title": "Tutankhamun", "text": ""}
{"id": "113966", "revid": "9", "url": "https://it.wikipedia.org/wiki?curid=113966", "title": "Tutankhamen", "text": ""}
{"id": "113967", "revid": "122790067", "url": "https://it.wikipedia.org/wiki?curid=113967", "title": "Valchiusella", "text": "La Valchiusella o Val Chiusella (\"Val Cius\u00e8ila\" in piemontese, \"Val Chauselle\" in francese) \u00e8 un territorio lungo circa 25 chilometri, con una superficie di 143\u00a0km\u00b2, situato in citt\u00e0 metropolitana di Torino, e pi\u00f9 precisamente nel Canavese, che, come per moltissime valli, prende il nome dal torrente che la attraversa (il Chiusella).\nIl territorio.\nLa Valchiusella inizia tra i boschi ed i prati delle colline sopra Ivrea, arriva \u2013 in un paesaggio sempre aperto e tra dolci pendenze \u2013 sino a Traversella e di qui si incunea nella tipica forma a \"V\", verso le Alpi Graie, fra la bassa Valle d'Aosta a nord-est e la Valle dell'Orco e Val Soana a sud-ovest.\nLa bassa valle \u00e8 caratterizzata da rilievi collinari coperti da fitti boschi e sui quali si trovano numerosi paesi molti dei quali sono comuni autonomi. Parte di quest'area appartiene geologicamente all'Anfiteatro morenico d'Ivrea e ospita alcuni laghi; mentre quelli di Alice e di Meugliano sono di origine naturale il Lago Gurzia \u00e8 un bacino idroelettrico ottenuto con lo sbarramento artificiale del Chiusella.\nNella sua parte pi\u00f9 alta, la Valchiusella \u00e8 delimitata da una catena di monti le cui vette pi\u00f9 importanti arrivano ai 2820 metri del Monfand\u00ec e ai 2756 metri del Monte Marzo (dalle cui pendici il Chiusella inizia il suo corso, per sfociare nella Dora Baltea nei pressi di Strambino).\nL'alta Valchiusella, che \u2013 in un paesaggio decisamente alpino - arriva ai monti sopra citati, presenta i lineamenti tipici di una valle formatasi dopo l'ultima glaciazione (glaciazione di W\u00fcrm). Dopo la ritirata del grande ghiacciaio della Dora Baltea, la morfologia del territorio si presenta con una serie di circhi e di ripiani, occupati talvolta da piccoli laghi.\nI \"Laghi della Furce\" (2165 metri), il \"Lago Liamau\" (2337 metri), i \"Laghetti della Buffa\" (2176 metri) costituiscono mete di impegnative camminate escursionistiche, che si svolgono su sentieri ormai poco battuti ed a volte difficili da trovare (ma che ancora ad inizio del XX secolo portavano ai colli di accesso alle valli confinanti).\nA circa 30 km dalla sorgente del Chiusella poi, un interessante teatro naturale, che si snoda tra i selvaggi boschi tra Meugliano e Alice Superiore, sono sicuramente le \"Guje di Garavot\" (in piemontese \"Goja/Guja\" vuol dire \"gola\", mentre \"Garavot\" \u00e8 il soprannome dialettale del \"diavolo\". La tradizione vuole che il diavolo, appunto, qui trovasse riparo, in mezzo ad una forra torrentizia naturale, che determin\u00f2 altres\u00ec la formazione di due laghetti di acqua cristallina\nMonti.\nI monti principali che contornano la valle sono:\nComunit\u00e0 montana.\nIl territorio della valle, dal punto di vista amministrativo, faceva capo alla Comunit\u00e0 Montana Val Chiusella nata nel 1972 con finalit\u00e0 di tutela del territorio e di promozione socio-economica della valle.\nLa Comunit\u00e0 Montana comprendeva i Comuni di Alice Superiore, Brosso, Issiglio, Lugnacco, Meugliano, Pecco, Rueglio, Trausella, Traversella, Vico Canavese, Vidracco, Vistrorio.\nEconomia.\nSino alla seconda guerra mondiale le risorse economiche della valle erano in gran parte legate alle tradizionali attivit\u00e0 dell'agricoltura e della pastorizia. Ad esse si aggiungeva l'attivit\u00e0 estrazione del ferro nel comprensorio minerario di Traversella ed in quello di Brosso, attivit\u00e0 di lunga tradizione storica che alcuni studiosi fanno risalire all'epoca romana. Lo sfruttamento di tali giacimenti minerari, non essendo pi\u00f9 economicamente vantaggioso, \u00e8 stato abbandonato (la chiusura definitiva delle miniere di Traversella \u00e8 del 1971). Le miniere ed infrastrutture rimangono come memoria storica e come meta per gli appassionati di collezioni mineralogiche.\nL'industria estrattiva \u00e8 oggi limitata a cave di diorite (cave di Vico Canavese).\nNel dopoguerra la Valchiusella ha beneficiato dello sviluppo industriale della vicina Ivrea. La politica seguita dalla societ\u00e0 Olivetti tesa a facilitare il pendolarismo giornaliero dei propri dipendenti, la dislocazione sul territorio di piccoli stabilimenti produttivi (lo stabilimento di Vidracco) e di strutture di ricerca (la RTM spa, nata nel 1965 per iniziativa di Olivetti, Fiat e Finmeccanica ed oggi specializzata nella tecnologia laser) unitamente ai precoci sforzi di pianificazione territoriale sono, in parte, riusciti a prevenire lo spopolamento tipico di tanti territori montani ed a garantire un buon radicamento del \"part time farming\".\nIl turismo ha mantenuto le caratteristiche (gi\u00e0 presenti nell'anteguerra) di soggiorno estivo a carattere familiare, ma ha registrato anche un significativo incremento in passato legato agli sport invernali (impianti di discesa dei \"Palit\", sopra Fondo ormai dismessi da anni), all'alpinismo (palestra di roccia del C.A.I. sopra Traversella) ed all'escursionismo; oltre naturalmente alle attrattive gastronomiche e alle manifestazioni legate alla tradizione popolare.\nIl carattere non tumultuoso avuto dallo sviluppo turistico e dalla costruzione di seconde case ha evitato significativi fenomeni di speculazione edilizia ed ha pertanto consentito la salvaguardia del carattere architettonico tipico dei paesi della valle.\nStoria.\nLa storia della Valchiusella \u00e8 strettamente legata alle vicende di Ivrea e del Canavese.\nNotizie storiche di tipo indiziario sulla valle e sulle trib\u00f9 celtiche - i Salassi - che l'abitavano risalgono alla conquista romana dei territori cisalpini ed al conseguente controllo della via delle Gallie (avvenuta definitivamente con Terenzio Varrone nel 25 a.C.).\nPoco si conosce sulla situazione della Valchiusella nell'alto medioevo, tranne che essa (come tutto il Canavese) pass\u00f2 nel 745 sotto il dominio dei Franchi.\nNei secoli successivi (IX e X secolo) la valle fu sotto la giurisdizione della chiesa di Vercelli e poi di un monastero di Pavia.\nPassata per qualche tempo in possesso di Arduino, Marchese di Ivrea, nel 1015 - anno della sua morte \u2013 l'imperatore tedesco Ottone III la riconsegn\u00f2 al Vescovo di Vercelli.\nSotto il dominio dei conti di San Martino (uno dei quali si insedi\u00f2 a Brosso, in un castello di cui ancora oggi si possono vedere i ruderi. ) la Valle conobbe nel XIV secolo una sanguinosa rivolta della classe contadina e delle organizzazioni di mestiere contro i feudatari, rivolta nota con il nome di \"Tuchinaggio\" (termine che si fa derivare dalla espressione dialettale \"t\u00fcc-\u00fcn\", tutti uniti).\nA partire dal basso medioevo (sono stati rinvenuti forni di quel periodo) l'estrazione di minerali e la conseguente filiera del ferro in Valchiusella costitu\u00ec una risorsa economica di rilievo non marginale. Sappiamo della stipula di una convenzione avvenuta nel 1448 tra il comune di Brosso ed il Conte Amedeo di Savoia riguardante lo sfruttamento delle miniere.\nPassata sotto il dominio dei Savoia, le vicende della valle, pi\u00f9 che da fatti di rilievo storico, furono segnate da cruenti liti fra alcuni suoi comuni (l'eco delle quali si poteva ancora registrare fino a non molti anni addietro).\nOccupata alla fine del XVIII secolo dalle truppe francesi, conobbe nel 1800 la sollevazione popolare contro le milizie occupanti (\"Rivolta degli Zoccoli\").\nSignificativa fu la partecipazioni di esponenti della borghesia locale ai moti carbonari del 1821.\nIl resto \u2013 vale a dire il contributo di sangue dato dai giovani valligiani alle due guerre mondiali ed alla lotta partigiana\u00a0\u2013 \u00e8 storia recente.\nLa preistoria.\nLa esplorazione sistematica del periodo che, dopo l'ultima glaciazione, vide la comparsa dei primi insediamenti abitativi in Valchiusella (circa 8000 anni fa) sino alla conquista da parte dei Romani \u00e8 impresa ancora in larga misura da compiere.\nSi deve alla iniziativa del Gruppo Archeologico Canavesano l'esplorazione sistematica dei reperti sinora conosciuti:\nTradizioni e cultura di massa.\nLa vena neoromantica che porta alla ricerca delle radici culturali tradizionali ha, negli ultimi decenni, dato vigore ad una serie di associazioni e di eventi non privi di richiamo turistico.\nVa innanzi tutto ricordata la tradizionale passione musicale, sia suonata che cantata, presente in quasi tutti i paesi della valle. Numerose sono le bande che incarnano la tradizione dei gruppi di strumenti a fiato.\nIniziative di recupero dei canti tradizionali hanno avuto luogo a Brosso ed a Rueglio (ove diffusa era l'usanza delle serenate scherzose e finanche licenziose rivolte alle ragazze da maritare, usanza detta \"Cant\u00e9 le Martine\"\")\nA Vico la \"Corale Polifonica Valchiusella\" ha saputo mettere in valore la passione musicale popolare dando luogo ad un gruppo che si \u00e8 affermato, anche a livello europeo, con un importante repertorio di musica classica.\nSotto il profilo della produzione letteraria, sono stati prodotti testi in cui si recuperano le storie e le leggende narrate una volta nelle stalle ed i ricordi della gente e dei mestieri \"di un tempo\". Ricerche di antropologia folklorica hanno indagato in maniera pi\u00f9 profonda miti e credenze che ancora fanno parte della memoria popolare (citiamo qui solamente l'esempio dell\"'urci\u00e8t\", l'uomo selvatico).\nSulla conservazione della memoria storica del lavoro in miniera si incentra un progetto ecomuseale della Regione Piemonte comprendente il \"Centro Minerario di Traversella\".\nLe sagre e le feste di paese hanno portato a riproporre i piatti tradizionali della cucina locale, una cucina povera incentrata sull'utilizzo di quanto la valle sa offrire (mais, \"tome\", castagne, funghi, ecc).\nLa riscoperta (o l'invenzione) di piatti a base di erbe selvatiche che si raccolgono in primavera, ha portato in Valchiusella ad una iniziativa di grande successo (\"El Sabat d'le Erbe\") consistente in passeggiate didattiche di riconoscimento delle piante commestibili, seguite da una cena presso i ristoranti del luogo basata appunto su piatti che utilizzano le erbe selvatiche della valle."}
{"id": "113968", "revid": "1305772", "url": "https://it.wikipedia.org/wiki?curid=113968", "title": "No More Tears", "text": "No More Tears \u00e8 il sesto album da solista del cantante britannico Ozzy Osbourne pubblicato nel 1991 dall'etichetta discografica Epic Records. \nIl disco.\n Dopo la morte di Randy Rhoads, avvenuta nel 1982, Ozzy ha assoldato diversi chitarristi: Brad Gillis e Jake E. Lee , ma per il cantante i loro stili erano troppo lontani dal suo modo di vedere la musica.\nCon \"No Rest for the Wicked\" arriva un giovanissimo Zakk Wylde, , che riesce a convincere Osbourne e otterr\u00e0 la riconferma per il seguente album del 1991, appunto \"No More Tears\". \nL'album presenta nei crediti anche il nuovo bassista Mike Inez, in futuro negli Alice in Chains. La formazione ha prodotto canzoni che hanno riscontrato un ottimo successo: \"Mr. Tinkertrain\", \"I don't wanna change the world\" (vincitore di un Grammy come \"Best Metal Performance\"), \"Desire\", \"Hellraiser\", \"Don't blame me\" (brano contenuto nella versione ri-masterizzata), l'oscura title-track \"No more tears\" e le ballate \"Mama I'm coming home\" e \"Road to nowhere\".\n\"No more tears\" verr\u00e0 seguito da un tour molto impegnativo in America, che avr\u00e0 a Los Angeles la tappa pi\u00f9 importante, . Da menzionare inoltre il contributo alla stesura dei brani da parte di Lemmy Kilmister, leader dei Mot\u00f6rhead e grande amico di Ozzy.\nDopo \"No More Tears\", per molti, Osbourne va incontro ad un periodo di irreversibile declino, non solo per la creativit\u00e0 ma anche per il suo uso smodato di alcol, che lo costringer\u00e0 a recarsi spesso in clinica per disintossicarsi.\nI brani.\nLa canzone \"Mr. Tinkertrain\" prende il nome dall'omonimo bar a Bearsville, nello Stato di New York. L'acronimo \"S.I.N.\" sta per \"shadows in the night\" (\"ombre nella notte\"), ma \"sin\", in inglese, significa peccato. L'acronimo \"A.V.H.\" sta per \"Aston Villa Highway\" (\"autostrada Aston Villa\") e il titolo \u00e8 stato scelto perch\u00e9 Geezer Butler era tifoso dell'Aston Villa Football Club. Ozzy ha successivamente affermato che il significato in realt\u00e0 sarebbe \"alcohol, valium, hash\" (\"alcoolici, tranquillanti e hashish\"). \"Mama, I'm Coming Home\" \u00e8 dedicata alla moglie di Ozzy Sharon Osbourne.\nIl brano \"Hellraiser\" (in italiano \"colui che scatena l'inferno\") \u00e8 stato scritto da Ozzy Osbourne, Zakk Wylde e dal frontman dei Mot\u00f6rhead Lemmy Kilmister ed \u00e8 stato inserito nella colonna sonora di \"\". L'anno successivo il brano \u00e8 stato registrata dai Mot\u00f6rhead stessi per il loro album \"March \u00f6r Die\" e pubblicato nel singolo omonimo, parte della colonna sonora del film \"Hellraiser III\" del 1992."}
{"id": "113969", "revid": "1776051", "url": "https://it.wikipedia.org/wiki?curid=113969", "title": "Gaetano Negri", "text": "Fu deputato e senatore del Regno d'Italia, rispettivamente nella XIV e dalla XVII legislatura, nonch\u00e9 sindaco di Milano.\nBiografia.\nGaetano Negri nacque a Milano l'11 luglio 1838, da Luigi e Giulia Vassalli.\nLetterato, con interessi che abbracciavano discipline sia umanistiche che scientifiche, dalla storia alla geologia, ebbe importanti cariche politiche. Fu, infatti, sindaco di Milano dal 1884 al 1889, deputato dal 1880 al 1882, infine nominato senatore nel 1890.\nIn precedenza al proprio impegno politico, Gaetano Negri si era distinto come ufficiale dell'esercito italiano nell'Italia meridionale, in particolare contro due bande di briganti nei territori di Montesarchio e Calitri, ricevendone due medaglie al valor militare.\nQuando intraprese l'avventura politica, entr\u00f2 nelle schiere della Destra storica e si dedic\u00f2 prevalentemente a vita privata, amministrando le propriet\u00e0 che la sua famiglia possedeva a Cassinetta di Lugagnano.\nNel 1891, per la Hoepli, effettu\u00f2 una nuova traduzione in italiano della favola \"Pierino Porcospino\" (ed.or. \"Der Struwwelpeter\") di Heinrich Hoffmann, che riscosse particolare successo, curandone poi, nel 1898, una sorta di continuazione, sotto il titolo \"Pierino porcospino vivente\", caratterizzata da otto \u00abfigure mobili\u00bb.\nCollabor\u00f2 attivamente con alcuni importanti periodici, fra cui \u00abLa Perseveranza\u00bb e \u00abNuova Antologia\u00bb. Scrisse diverse opere di divulgazione storica (specie di storia antica e moderna) e letteraria, pi\u00f9 volte riedite, in particolare con la curatela del genero Michele Scherillo. Tra le prime, oltre al saggio su Bismarck, si segnala la fortunata biografia di Giuliano l'Apostata; tra le seconde si annoverano soprattutto i suoi lavori su George Eliot e Anatole France.\nTale attivit\u00e0 fu definita di \u00abscarso pregio\u00bb da Benedetto Croce, il quale se ne sofferm\u00f2 in un saggio critico del 1908, confluito poi nel III volume della sua \"Letteratura della nuova Italia\", segnalando tuttavia come Negri fosse stato \u00abqualcosa di pi\u00f9 e di meglio di un semplice letterato\u00bb, cio\u00e8 un patriota e un uomo politico di fermi ideali e propositi, che gli facevano meritare appieno la rinomanza di cui godeva.\nMembro effettivo (dal 3 dicembre 1891), poi vicepresidente (1896-1897;1900-1901) ed infine presidente (1898-1899; 1902) dell'Istituto lombardo di scienze e lettere di Milano, Negri fu anche corrispondente della Societ\u00e0 Reale di Napoli dal 4 dicembre 1898, socio corrispondente dell'Accademia dei Lincei di Roma dal 13 luglio 1902 e presidente della Societ\u00e0 Italiana di Scienze Naturali dal 1892 al 1894.\nSpos\u00f2 la Nobile Carolina (detta Carlotta) Origoni, da cui ebbe sei figli: Carlo, Giulia, Anna, Teresa (sposatasi con Michele Scherillo), Luigia Carlotta (detta Gina, sposatasi con Camillo Giussani) e Antonio.\nMor\u00ec a Varazze il 31 luglio 1902, a seguito di una caduta, e venne tumulato nella cappella di famiglia presso il cimitero di Cassinetta di Lugagnano.\nFu pronipote ex frate del Barone Antonio Paolo Negri."}
{"id": "113971", "revid": "1305772", "url": "https://it.wikipedia.org/wiki?curid=113971", "title": "ERP", "text": ""}
{"id": "113972", "revid": "125347649", "url": "https://it.wikipedia.org/wiki?curid=113972", "title": "Ludologia", "text": "La ludologia (dal latino \"ludus,\" gioco, e dal greco \"logos\" (\u03bb\u03cc\u03b3\u03bf\u03c2), studio), \u00e8 la disciplina che studia i giochi, l'atto di giocare e i giocatori. Si interessa agli sviluppi storici e sociali riguardanti il gioco, il contesto culturale e anche l'importanza didattica.\nSi tratta di una branca della semiotica, anche se l'accademia anglofona tende a ricondurla ai pi\u00f9 generali studi culturali. Dal punto di vista semiotico il gioco \u00e8 un insieme di relazioni logiche tra elementi. Questa definizione pu\u00f2 essere compresa attraverso la \"logica delle relazioni\" del matematico semiologo Charles Sanders Peirce. Inoltre, traslando i concetti della semiotica di Charles W. Morris sarebbe possibile dividere lo studio del gioco in sintattica, semantica e pragmatica.\nAltre approcci alla ludologia chiamano in causa metodologie e tattiche degli studi folcloristici, della sociologia e della psicologia, utili anche ad elaborare aspetti del game design. La ludologia viene spesso confusa con lo studio del videogioco, ma la videoludologia o la ludologia digitale sono solo una parte della disciplina che si occupa di tutti i tipi di giochi inclusi sport, giochi da tavolo e altro.\nLe scienze sociali spesso utilizzano metodi empirici per studiare i giochi, quali sondaggi ed esperimenti controllati. Le scienze umanistiche si interessano invece a come i giochi generano significato e riflettono o sovvertono pi\u00f9 ampi discorsi culturali e sociali. In questi casi si possono utilizzare metodologie qualitative pi\u00f9 interpretative, come la critica letteraria, la lettura attenta (close reading), l'analisi del contenuto e la teoria del pubblico, metodi condivisi con altre discipline dei media come gli studi della televisione e la filmologia. Gli studi attraverso il game design includono l'analisi delle meccaniche di gioco e delle estetiche come documentazione per lo sviluppo di nuovi giochi. Infine approcci industriali e ingegneristici si applicano principalmente ai videogiochi e meno ai giochi in generale e prendono in esame aspetti come la grafica computerizzata, l'intelligenza artificiale e il networking (inteso come reti di computer).\nLa ludologia \u00e8 una disciplina in continua ridefinizione ed \u00e8 necessario che gli studiosi interessati collaborino ad espandere le frontiere di ricerca.\nStoria.\nSenza enumerare i molti contributi multidisciplinari, la ludologia come la intendiamo oggi non \u00e8 mai stata veramente formalizzati sotto un'unica egida. Contributi pi\u00f9 espliciti oggi sono ancora frammentati nelle sue sottocategorie di interesse. \nPer quanto riguarda i giochi da tavolo il colloquio organizzato dal filologo britannico Irving Finkel nel 1990 al British Museum \u00e8 noto per aver dato inizio alla International Board Game Studies Association. A seguito del colloquio una serie di ricerche vengo pubblicate dal British Museum sotto il nome di \"Ancient Board Games in Perspective\". Nel 1995 il ricercatore Alexander de Voogt organizza un secondo colloquio alla Universit\u00e0 di Leida in Olanda.\nLudologia contro narratologia.\nUn grande fulcro di discussione nella ludologia \u00e8 il dibattito che esiste attorno al rapporto tra narratologia e ludologia. Questo dibattito spesso emerge in relazione al gioco digitale e pi\u00f9 sporadicamente con quello da tavolo. Molti ludologi credono che narrativa a gioco non possano facilmente convivere, invece altri sono convinti che i due campi abbiano delle somiglianze ma debbano essere studiati separatamente. D'altro canto i narratologi credono che i giochi debbano essere considerati in base alle loro storie, come i film e i romanzi. Una prospettiva puramente ludologica ci porterebbe a credere che i giochi siano diversi dagli altri media considerato che il giocatore prende parte attivamente nell'esperienza e questa interazione richiede una comprensione e un'analisi separate. L'idea che un videogioco sia \"radicalmente diverso dalla narrativa come struttura cognitiva e comunicativa\" ha portato allo sviluppo di nuovi approcci critici incentrati sul videogioco cos\u00ec come sull'adattamento, riutilizzo e promozione di studi e teorie del videogioco. Per esempio, con la continua evoluzione degli input e delle interfacce di gioco studi recenti si sono concentrati sul paradigma dell'interfaccia uomo-macchina, una componente inedita negli altri media.\nAccademici di entrambe le discipline forniscono prospettive differenti in questo dibattito. Gonzalo Frasca (Simulation vs Narrative, 2003), ludologo e designer uruguayano crede che anche se i giochi hanno molti elementi in comune con le storie questo non dovrebbe impedirci di studiarli come giochi. Lo studio narratologico non dovrebbe essere soppiantato ma completato.\nJasper Juul (A Casual Revolution, 2009), ludologo danese, auspica una maggiore separazione tra ludologia e narratologia. Juul crede che i giochi \"non possano praticamente raccontare storie.\" Secondo queste pretese la narratologia e la ludologia non possono realmente coesistere. La principale differenza sarebbe che in una narrativa, un evento \"deve\" seguire l'altro, mentre in un gioco il giocatore ha il controllo su quello che succede.\nGarry Crawford e Vittoria K. Gosling (More Than a Game: Sports-Themed Video Games &amp; Players Narratives, 2009), sociologi inglesi, credono che la narrativa sia una parte essenziale di un gioco ed \"\u00e8 impossibile isolare il gioco dall'influenza sociale di tutti i giorni e, di conseguenza, il gioco avr\u00e0 conseguenze intenzionali come involontarie per l'individuo e la societ\u00e0.\" The Last of Us \u00e8 un videogioco rilasciato nel 2013 che \u00e8 stato proclamato come un capolavoro di narrativa e gioco. Sostenitori della narratologia nel gioco ritengono che titoli come The Last of Us siano esempio del fatto che i giochi possano raccontare storie molto valide.\nJanet Murray, professoressa di media digitali al Georgia Institute of Technology, a supporto della narratologia del videogioco ritiene che \"le storie possono essere partecipatorie.\" Con questa affermazione, Murray vuole stabilire un collegamento tra le caratteristiche dei videogiochi e quelle della narrativa per promuovere l'analisi narratologica del medium.\nMichalis Kokonis, studioso culturale dell'Universit\u00e0 Aristotele di Salonicco, sostiene Gonzalo Frasca e cerca di spiegare incomprensioni, errori e pregiudizi che gravitano attorno al dibattito tra narratologia e ludologia. Kokonis nota che \"per appoggiare lo spirito costruttivista di Frasca dovremmo concordare che il dilemma tra narratologia e ludologia sia inutile e questo risolverebbe il dibattito, considerando che questo non \u00e8 di alcun aiuto a istituire lo studio dei giochi elettronici come un campo accademico indipendente.\""}
{"id": "113977", "revid": "203463", "url": "https://it.wikipedia.org/wiki?curid=113977", "title": "Lingua mongola", "text": "La lingua mongola o mongolo (in mongolo \"\u043c\u043e\u043d\u0433\u043e\u043b \u0445\u044d\u043b\", , translitterato \"mongol khel\") \u00e8 una lingua mongolica ufficiale della Mongolia e della Mongolia Interna, in Cina, ma parlata anche in Russia e Kirghizistan.\nIl numero di parlanti in tutti i suoi dialetti \u00e8 all'incirca 5,2 milioni, tra cui la stragrande maggioranza dei residenti di Mongolia e molti dei mongoli residenti della regione autonoma cinese della Mongolia Interna. In Mongolia, il dialetto Khalkha, scritto in cirillico (e talvolta in latino per le reti sociali), \u00e8 predominante, mentre nella Mongolia Interna la lingua \u00e8 a livello dialettale pi\u00f9 varia ed \u00e8 scritta nella tradizionale scrittura mongola. Per quanto riguarda la grammatica da seguire, la variet\u00e0 trattate sono: il mongolo standard khalkha (ovvero la lingua scritta standard formalizzata nelle convenzioni di scrittura e nella grammatica scolastica), ma ci\u00f2 \u00e8 valido anche per il volgare (parlato) khalkha e per altri dialetti mongoli, in particolare il chakhar. \nAlcuni classificano diverse altre lingue mongole come il buriato e l'oirato come dialetti del mongolo, ma questa classificazione non \u00e8 in linea con l'attuale standard internazionale.\nIl mongolo possiede un'armonia vocalica e una complessa struttura sillabica per un linguaggio che permette l'esistenza di . \u00c8 una tipica lingua agglutinante che si basa su catene di suffissi nel settore verbale e nominale. Mentre esiste un ordine di parole di base, soggetto-oggetto-verbo, l'ordinamento tra frasi nominali \u00e8 relativamente libero, quindi i ruoli grammaticali sono indicati da un sistema di circa otto casi grammaticali. Ci sono cinque diatesi: attiva, passiva, causativa, reciproca e cooperativa. Esse sono contrassegnate per voce, aspetto, tempo e modalit\u00e0/evidenza epistemica. Nel collegamento delle frasi, i converbi svolgono un ruolo fondamentale.\nDistribuzione geografica.\nIl mongolo \u00e8 parlato da pi\u00f9 di due milioni di persone in Mongolia. A questi si aggiungono i circa tre milioni di parlanti della Cina settentrionale (specie della Mongolia Interna), dove il mongolo \u00e8 una lingua minoritaria, specie nelle citt\u00e0.\nIn Mongolia la lingua ufficiale si basa sul dialetto \"khalkha\"; nella Mongolia interna, invece, la forma standard si fonda sul dialetto \"chakhar\".\nSecondo l'edizione 2009 di \"Ethnologue\" il mongolo \u00e8 parlato anche nella repubblica russa di Buriazia e nella regione di Ysyk-K\u00f6l, in Kirghizistan.\nLingua ufficiale.\nIl mongolo \u00e8 lingua ufficiale della Mongolia\ne della regione autonoma cinese della Mongolia Interna.\nDialetti e lingue derivate.\nLa maggior parte degli abitanti della Mongolia utilizza il dialetto khalkha (o \"halh\"), mentre i mongoli della Cina parlano altri dialetti (\"chahar, ojrad, barghu-buriat\").\nLo standard ISO 639-3 classifica il mongolo come macrolingua composta dai seguenti membri:\nClassificazione.\nLa lingua mongola fa parte delle lingue mongoliche. Secondo la cosiddetta \"teoria altaica\" il mongolo farebbe parte della famiglia delle lingue altaiche, che include il turco e il tunguso.\nTra le lingue pi\u00f9 vicine al mongolo vi sono il calmucco (parlato dai calmucchi, abitanti una regione nelle vicinanze del Caspio occidentale), il buriato (parlato in una regione della Siberia orientale), il mogholi (parlato in India, Pakistan ed Afghanistan) e alcune lingue minoritarie di Cina, Tibet, Birmania e Thailandia.\nSistema di scrittura.\nI mongoli della Mongolia usano ufficialmente dal 1941 l'alfabeto cirillico, integrato da altre due lettere: la \u04ae e la \u04e8. Nel corso del 1941 fu usata una versione dell'alfabeto latino; in precedenza veniva utilizzata la scrittura mongola, che \u00e8 stata recentemente reinsegnata nelle scuole ma non viene usata nella vita quotidiana (se non per uso decorativo).\nI mongoli della Cina usano l'alfabeto mongolo tradizionale, con scrittura verticale. Ci sono, per\u00f2, ambizioni di sostituirlo con quello latino.\nCuriosit\u00e0.\nIl mongolo \u00e8 una delle pochissime lingue a non possedere la consonante occlusiva velare sorda (il fonema c di \"casa\")."}
{"id": "113985", "revid": "4507", "url": "https://it.wikipedia.org/wiki?curid=113985", "title": "Val Chiusella", "text": ""}
{"id": "113987", "revid": "2225", "url": "https://it.wikipedia.org/wiki?curid=113987", "title": "Jurassic Park - Il mondo perduto", "text": ""}
{"id": "113988", "revid": "2225", "url": "https://it.wikipedia.org/wiki?curid=113988", "title": "Il mondo perduto- Jurassic Park", "text": ""}
{"id": "113989", "revid": "124955943", "url": "https://it.wikipedia.org/wiki?curid=113989", "title": "Muscolo sartorio", "text": "Il muscolo sartorio \u00e8 un lungo muscolo stretto e allungato (anatomicamente non \u00e8 definito nastriforme) situato nella parte anteriore della coscia, ed \u00e8 di fatto il muscolo pi\u00f9 lungo del corpo umano . \nIl nome del muscolo sartorio (\"muscolo del sarto\") deriva dalla posizione a gamba accavallata tipica dei sarti: infatti, per raggiungere questa posizione, si utilizza la contrazione proprio di questo muscolo.\nAnatomia.\nOrigina dalla spina iliaca anteriore superiore e si inserisce sulla superficie mediale dell'epifisi prossimale della tibia per mezzo di un tendine comune ai muscoli gracile e semitendinoso, il quale, per la sua forma, prende la nome di \"zampa d'oca\" (\"pes anserinus\"). Il muscolo sartorio decorre quindi dall'alto in basso e dall'esterno all'interno.\nInnervazione.\n\u00c8 innervato, come tutti i muscoli anteriori della coscia, dal nervo femorale.\nAzione.\nConsente la rotazione interna della tibia e la flessione della gamba sulla coscia. Inoltre flette, ruota esternamente e abduce la coscia. \u00c8 importante per la deambulazione.\nRapporti.\nAl di sotto del muscolo sartorio si incontra il canale degli adduttori anche detto di Hunter, che mette in relazione la faccia anteriore del muscolo sartorio con il cavo popl\u00edteo. Il canale degli adduttori d\u00e0 passaggio ai vasi femorali e al nervo safeno.\nIl muscolo sartorio \u00e8 un muscolo biarticolare perch\u00e9 passa attraverso l'articolazione dell'anca e del ginocchio e quindi pu\u00f2 agire su entrambe.\nIl suo margine mediale costituisce, prossimalmente, il limite laterale del triangolo femorale. "}
{"id": "113991", "revid": "599013", "url": "https://it.wikipedia.org/wiki?curid=113991", "title": "Wilhelm Bittrich", "text": "Biografia.\nBittrich nacque a Wernigerode nella zona dell'Harz nel 1894, combatt\u00e9 durante la prima guerra mondiale come ufficiale nell'Esercito imperiale tedesco, venendo decorato con la Croce di Ferro di prima e seconda classe; nel 1917 entr\u00f2, come volontario, nella nascente Luftwaffe, non compiendo alcuna missione dato che la guerra termin\u00f2 prima che fosse concluso il suo addestramento. Al termine del conflitto serv\u00ec nel Freikorps \"Von H\u00fclsen\" e nel 1920 nel Reggimento granatieri \"Gro\u00dfberlin\".\nTrasferitosi, a partire dal 1923, nel corpo ufficiali dello Reichswehr, venne destinato, in qualit\u00e0 di insegnante, a una scuola di volo operante in Russia, dato che il Trattato di Versailles proibiva questo tipo di arma alla Germania. Entrato nelle \"SS-Verf\u00fcgungstruppe\" (l'unit\u00e0 originale della futura divisione Das Reich) nel 1934, vi rimase fino al 1939, quando venne trasferito alla Leibstandarte-SS Adolf Hitler, all'interno del cui Stato maggiore divisionale partecip\u00f2 alla campagna di Polonia (1939). Assegnato per alcuni mesi allo SS-F\u00fchrungshauptamt (Quartiere operativo delle SS) di Berlino, dopo che Felix Steiner assunse il comando della divisione Wiking, Bittrich ottenne il comando del Reggimento \"Deutschland\" della divisione Das Reich, al comando del quale partecip\u00f2 alla Campagna di Francia e alla successiva campagna dei Balcani, culminata con la cattura, da parte della \"Das Reich\", di Belgrado.\nNelle prime fasi dell'operazione Barbarossa, la \"Das Reich\" come parte del \"Panzergruppe Guderian\", venne impegnata nell'area di Bia\u0142ystok, a nord di Minsk, e nella conquista delle citt\u00e0 di Smolensk e Roslavl'.\nIl 19 ottobre 1941, Bittrich, in qualit\u00e0 di \"SS-Brigadef\u00fchrer und Generalmajor der Waffen-SS\" assunse il comando dell'8. SS-Kavallerie-Division der SS Florian Geyer, destinata a essere impegnata nelle retrovie del fronte russo, e alla testa della quale venne decorato con la Croce di Cavaliere della Croce di Ferro. Impegnata nei combattimenti presso Ruza-Volokolamsk e successivamente R\u017eev-Bogen, nel maggio del 1942 la \"Florian Geyer\" riusc\u00ec a riconquistare le citt\u00e0 di Olenio e Nelidovo.\nNella primavera del 1943 Bittrich venne trasferito in Francia per assumere il comando della nuova divisione corazzata Hohenstaufen, al cui comando, dopo essere stato promosso \"SS-Gruppenf\u00fchrer\" (1\u00ba maggio 1943), partecip\u00f2 a pesanti combattimenti sul Fronte Orientale fino all'inizio del 1944, presso Buczacz, nell'area di Kamenez-Podolsk e in una lunga ritirata da Zlotniki a Trembowla.\nRitornato nuovamente in Francia per un periodo di riposo e per l'addestramento delle reclute, Bittrich abbandon\u00f2 il comando della \"Hohenstaufen\" per assumere, nel luglio del 1944, il comando del II. SS-Panzerkorps (che comprendeva la 9. SS-Panzer-Division \"Hohenstaufen\" e la 10. SS-Panzer-Division \"Frundsberg\"). Alla testa di questa forza corazzata Bittrich tent\u00f2, inutilmente, di fronteggiare la massiccia invasione Alleata; per tutto il luglio e l'agosto del 1944 le due divisioni di Bittrich combatterono tenacemente nell'area di Caen, prima di essere intrappolate con le altre forze tedesche nella sacca di Falaise. Mentre gran parte delle unit\u00e0 della Wehrmacht incominciarono ad arrendersi i soldati delle SS continuarono a combattere: per le sue azioni in Francia Bittrich venne decorato con le Fronde di Quercia della Croce di Cavaliere.\nRitirato nei Paesi Bassi per riprendersi dalle pesanti perdite, il II. SS-Panzerkorps venne immediatamente impegnato dall'attacco aviotrasportato Alleato su Arnhem, Eindhoven e Nimega (Operazione Market Garden): sfortunatamente per gli Alleati Bittrich e i suoi uomini erano pronti ad accoglierli; in effetti parte dei veicoli pesanti delle divisioni erano gi\u00e0 stati caricati sui treni per un ulteriore trasferimento, ma vennero rapidamente scaricati e impiegati contro i paracadutisti inglesi e successivamente polacchi, riuscendo, pur con perdite pesantissime, a riconquistare intatto il ponte sul Reno e a costringere alla resa le unit\u00e0 scelte Alleate. Al termine della battaglia il II. SS-Panzerkorps venne ritirato sul confine tedesco-olandese, in previsione di un'azione d'attacco tedesca: la \"Hohenstaufen\" e la \"Frundsberg\" parteciparono all'offensiva delle Ardenne, tesa a dimostrare agli Alleati che la Germania non era ancora sconfitta.\nGli ultimi mesi di guerra, videro Bittrich e i suoi uomini impegnati dapprima sull'alto corso del Reno e alla fine nella difesa di Vienna dall'attacco dei sovietici. In seguito si spostarono in Germania dove si arresero agli americani l'8 maggio 1945.\nMor\u00ec il 19 aprile 1979 a Wolfratshausen nell'Alta Baviera."}
{"id": "113992", "revid": "1745361", "url": "https://it.wikipedia.org/wiki?curid=113992", "title": "Anglia orientale", "text": "L'Anglia Orientale (in inglese: \"East Anglia\") \u00e8 una regione geografica e culturale dell'Inghilterra orientale. \nGeografia.\nI confini della regione non sono ben precisati: include le contee di Norfolk e Suffolk, con una parte del Cambridgeshire nella sua forma precedente al 1974 o la totalit\u00e0 di esso. Alcuni vi includono l'Essex. Una parte di questa regione \u00e8 caratterizzata dal suo essere pianeggiante e paludosa, anche se gran parte del Suffolk \u00e8 caratterizzato da lievi colline. Amministrativamente la regione adesso fa parte dell'Est dell'Inghilterra.\nL'Anglia Orientale \u00e8 una terra fertile caratterizzata da floride attivit\u00e0 di agricoltura e orticoltura. Il paesaggio \u00e8 stato fortemente modificato dall'uomo, applicando le tecnologie inventate dagli Olandesi. Peterborough, con una popolazione di 163.000, \u00e8 la citt\u00e0 pi\u00f9 grande, ma Norwich \u00e8 il capoluogo.\nCi sono localit\u00e0 turistiche di vario tipo: cittadine di mare, citt\u00e0 ricche di storia come Bury St Edmunds, Cambridge ed Ely e moderni villaggi turistici come quello di Center Parcs nella foresta di Thetford. Durante la Seconda guerra mondiale sono stati costruiti in East Anglia numerosi aeroporti militari, alcuni dei quali sono ancora in uso. Uno di essi, nelle vicinanze di Norwich, \u00e8 diventato l'aeroporto internazionale civile di Norwich.\nNorwich: \u00e8 a pochi chilometri da l\u00ec che ha sede la University of East Anglia. Tuttavia, non \u00e8 a Norwich, ma in Suffolk che ha sede l'Assemblea Regionale.\nStoria.\nLa regione, il cui territorio venne interamente occupato dagli Angli nei secoli V e VI, costituiva il Regno dell'Anglia orientale, uno dei regni anglosassoni medievali, che a sua volta prendeva il nome dalla terra di origine degli Angli (l'Angeln), nel nord della Germania (Schleswig-Holstein). Il regno si form\u00f2 intorno al 520 dalla fusione del Norfolk (\"North Folk\") e del Suffolk (\"South Folk\"). Ebbe per capitali Dommoceaster (Dunwich) ed in seguito Theodford (Thetford).\nPer un breve periodo, dopo la vittoria sul regno rivale di Northumbria (ca. 616), l'Anglia Orientale fu uno dei regni anglosassoni pi\u00f9 potenti, tant'\u00e8 che il suo sovrano, R\u00e6dwald, ebbe il titolo di \"Bretwalda\". Nei 40 anni successivi, per\u00f2, gli eserciti dell'Anglia Orientale furono sconfitti tre volte dai Merciani. Nel 794, re Offa di Mercia ottenne il controllo dell'East Anglia.\nGli Angli Orientali riacquistarono l'indipendenza dopo una rivolta contro i Merciani (825-827). Il 20 novembre dell'870 gli invasori vichinghi danesi con \u00cdvarr Ragnarsson uccisero re Edmondo e conquistarono il regno. I Sassoni del Wessex riacquistarono il controllo dell'area nel 920, ma la persero di nuovo nel 1015-1017, quando fu conquistata da Canuto il Grande. Nel 1017 l'Anglia Orientale fu affidata a Thorkel l'Alto."}
{"id": "113996", "revid": "15756", "url": "https://it.wikipedia.org/wiki?curid=113996", "title": "Regno di Mercia", "text": "La Mercia (: ; in inglese antico \"Miercna r\u012b\u010be\"; ) era uno dei sette regni anglosassoni presenti in quella che ora \u00e8 l'Inghilterra e situato nella regione delle Midlands, il cui cuore era la valle del fiume Trent e dei suoi affluenti. Il nome risulta una versione latinizzata dell'antico inglese \"Mierce\" o \"Myrce\" (in dialetto sassone occidentale e in dialetto merciano \"Merce\"), che significa \"popolo di confine\" (come nel caso della Marca). La Mercia domin\u00f2 quella che sarebbe poi diventata l'Inghilterra per tre secoli, sperimentando successivamente un graduale declino mentre il Wessex alla fine conquist\u00f2 e un\u00ec tutti i regni nel Regno d'Inghilterra.\nLa corte segu\u00ec un itinerario mobile nel corso dei secoli, circostanza che permette di dedurre l'assenza di una capitale fissa. Nel periodo iniziale della sua esistenza, pare che Repton fosse la sede di un'importante tenuta reale. Secondo la \"Cronaca anglosassone\", fu proprio a Repton nell'873-874 che la grande armata danese depose il re di Mercia. Poco prima, Offa sembra si appoggiasse pi\u00f9 sull'insediamento di Tamworth, dove tra l'altro era stato incoronato e aveva trascorso molti Natali.\nPer 300 anni (tra il 600 e il 900), avendo annesso o sottomesso in un rapporto di vassallaggio cinque degli altri sei regni dell'eptarchia (Anglia orientale, Essex, Kent, Sussex e Wessex), la Mercia dominava l'Inghilterra a sud del fiume Humber: tale fase \u00e8 passata alla storia come periodo della supremazia merciana. Il regno di Offa, ricordato soprattutto per il suo vallo che designava il confine tra Mercia e i regni gallesi, \u00e8 talvolta ricordato come \"l'et\u00e0 dell'oro della Mercia\". Nicholas Brooks fa notare che \"i merciani si distinsero per essere il popolo pi\u00f9 prospero tra quelli anglosassoni fino alla fine del IX secolo\", mentre alcuni storici, come Frank Stenton, ritengono che l'unificazione dell'Inghilterra a sud dell'estuario Humber avvenne durante il mandato di Offa.\nA livello religioso, la Mercia rimase a lungo un regno pagano: fu Peada a convertirsi al cristianesimo intorno al 656, con il risultato che la nuova fede si diffuse capillarmente e gradualmente nel regno alla fine del VII secolo. La diocesi di Mercia vide la luce nel 656, con il primo vescovo, Diuma, che risiedeva ed esercitava le sue mansioni a Repton. Dopo 13 anni, quando nel 669 era attivo il quinto vescovo in ordine di tempo, tale Chad, trasfer\u00ec il vescovado a Lichfield, dove da allora la sede non mut\u00f2. Nel 691, la diocesi di Mercia and\u00f2 trasformata a tutti gli effetti nella diocesi di Lichfield. Per un breve periodo tra il 787 e il 799, la diocesi rimase attiva in veste di arcivescovado, anche se fu dissolta nell'803. L'attuale vescovo, Michael Ipgrave, \u00e8 il 99\u00b0 dalla fondazione della diocesi.\nAlla fine del IX secolo, in seguito alle invasioni dei vichinghi e della loro vasta armata, gran parte dell'ex territorio merciano fin\u00ec assorbito nel Danelaw. Al suo apice, il Danelaw includeva Londra, tutta l'Anglia orientale e la maggior parte del nord dell'Inghilterra. L'ultimo sovrano di Mercia, Ceolwulf II, mor\u00ec nell'879; \u00e8 verosimile che in quel frangente il regno perse la sua indipendenza politica. Inizialmente governato da un signore o aldermanno sotto la signoria di Alfredo il Grande, che si autoproclam\u00f2 \"re degli anglosassoni\", il regno visse una breve parentesi di autonomia a met\u00e0 del X secolo, e ancora per poco nel 1016. Ad ogni modo, in quella fase era considerata una provincia all'interno del Regno d'Inghilterra, non un'entit\u00e0 politica indipendente.\nLa Mercia appare ancora oggi utilizzata come designazione geografica e il toponimo \u00e8 utilizzato da una vasta gamma di organizzazioni, comprese unit\u00e0 militari, enti pubblici, commerciali e di volontariato.\nToponimo.\nIl toponimo \"Mercia\" indicava in lingua inglese antica per \"popolo di confine\" (si vedano le marche gallesi), e l'interpretazione tradizionale \u00e8 che il regno abbia avuto origine lungo la frontiera tra gli autoctoni gallesi e gli invasori anglosassoni. Tuttavia, P. Hunter Blair ha sostenuto un'interpretazione alternativa, cio\u00e8 che i merciani proliferarono lungo la frontiera tra la Northumbria e gli insediamenti concentrati presso la valle del fiume Trent.\nStoria.\nStoria antica.\nL'esatto sviluppo delle vicende storiche relative alla Mercia all'inizio dell'epoca anglosassone rimane pi\u00f9 oscuro di quello della Northumbria, del Kent o del Wessex. La Mercia svilupp\u00f2 un'efficace struttura politica e adott\u00f2 il cristianesimo pi\u00f9 tardi degli altri regni. Indagini archeologiche evidenziano che gli angli si stabilirono nelle terre a nord del fiume Tamigi nel VI secolo.\nSebbene le delimitazioni meno recenti resterebbero probabilmente ignote per sempre, la storiografia concorda sul fatto che \"il territorio originario in mano ai merciani\" includesse il grande crogiolo di trib\u00f9 dell'Hidage concentrate nel sud del Derbyshire, nel Leicestershire, nel Nottinghamshire, nel Northamptonshire, nello Staffordshire e nel Warwickshire settentrionale.\nLa prima persona nominata in un documento in veste di re di Mercia risult\u00f2 Creoda, considerato pronipote di Icel e sovrano del cosiddetto Regno degli Iclinga, nato attorno al 520. Salito al potere intorno al 584, costru\u00ec una fortezza a Tamworth, che divenne la residenza dei re di Mercia. La cronologia dei sovrani presenti nella regione \u00e8 stata ricostruita nella seguente maniera. A Icel succedette il figlio Pybba, nel 593. Cearl, parente di Creoda, segu\u00ec Pybba nel 606; nel 615, Cearl diede sua figlia Cwenburga in sposa all'influente Edvino, a capo del Regno di Deira (precursore del Regno di Northumbria), al quale aveva dato rifugio mentre era un principe in esilio.\nI re di Mercia erano l'unica casa dominante anglosassone nell'eptarchia nota per aver rivendicato un legame familiare diretto con una dinastia reale germanica risalente ad un'epoca precedente alla migrazione.\nPenda e la supremazia merciana.\nIl successivo re di Mercia, Penda, regn\u00f2 dal 626 o 633 circa fino al 655. Parte di ci\u00f2 che si conosce di Penda deriva dal resoconto riferito da Beda il Venerabile, il quale non forniva un profilo lusinghiero della persona sia perch\u00e9 proveniente dalla Northumbria sia perch\u00e9 pagano. Tuttavia, Beda ammetteva che Penda consent\u00ec liberamente ai missionari cristiani di Lindisfarne in Mercia e non imped\u00ec loro di predicare. Nel 633, Penda e il suo alleato Cadwallon di Gwynedd sconfissero e uccisero Edvino, che era diventato non solo sovrano della Northumbria appena unificata, ma pure bretwalda, o sommo re, dei regni meridionali. In tale fase, la Mercia visse probabilmente una delle fasi di suo massimo splendore. Quando un altro sovrano della Northumbria, Osvaldo, sorse e reclam\u00f2 nuovamente la signoria del sud, sub\u00ec anche la sconfitta e la morte per mano di Penda e dei suoi alleati, nel 642, nel corso della battaglia di Maserfield. Nel 655, dopo un periodo travagliato vissuto dalla Northumbria, Penda guid\u00f2 30 pretendenti al trono di quella regione a combattere il legittimo re Oswiu nella battaglia di Winwaed, in cui Penda perse e la battaglia e la sua vita.\nLo scontro gener\u00f2 un crollo temporaneo del potere merciano. Il figlio di Penda, Peada, che si era convertito al cristianesimo a Repton nel 653, succedette al padre come re di Mercia. Oswiu install\u00f2 Peada in qualit\u00e0 di vice-r\u00e9, anche se nella primavera del 656 quest'ultimo fu assassinato e Oswiu assunse il dominio diretto di tutta la Mercia. Una rivolta accaduta in tale regione, nel 658, respinse la spinta della Northumbria e vide comparire sullo scenario nazionale un altro figlio di Penda, Wulfhere, che amministr\u00f2 la Mercia come un regno indipendente (sebbene verosimilmente continu\u00f2 a rendere omaggio alla Northumbria per un po') fino alla sua morte, avvenuta nel 675. Wulfhere riusc\u00ec in un primo frangente a ripristinare il potere della Mercia, ma alla fine del suo regno dovette convivere con le conseguenze di una grave sconfitta causata dalla Northumbria. Il successivo dominante, Etelredo, sconfisse la Northumbria nella battaglia del Trent nel 679, stabilendo una volta per tutte il controllo a lungo conteso dell'antico regno di Lindsey. A Etelredo segu\u00ec Cenredo, figlio di Wulfhere: entrambi si distinsero nella loro vita pi\u00f9 per le loro attivit\u00e0 religiose che per qualsiasi altro contributo, mentre il regnante successivo subentrato nel 709, Ceolredo, veniva definito in una lettera di San Bonifacio come un giovane dissoluto morto pazzo. Con la dipartita di Ceolredo finiva il dominio dei diretti discendenti di Penda.\nAd un certo punto prima dell'adesione di Etelbaldo nel 716, i merciani conquistarono la regione intorno a Wroxeter, nota ai gallesi come Pengwern o come \"il paradiso di Powys\". Le elegie scritte da coloro che avevano perduto il possesso di quella terra rendono chiaro il dolore per quella perdita.\nIl successivo importante re di Mercia, Etelbaldo, regn\u00f2 in un arco temporale assai punto, dal 716 al 757. Nei primi anni del suo regno dovette affrontare due forti oppositori, Witredo del Kent e Ine del Wessex. Quando Witredo si spense nel 725 e Ine abdic\u00f2 nel 726 decidendo di diventare monaco a Roma, Etelbaldo riusc\u00ec a stabilire l'egemonia merciana sul resto degli anglosassoni a sud dell'Humber. Il vittorioso monarca sub\u00ec una battuta d'arresto nel 752, quando i sassoni occidentali sotto Cutredo lo sconfissero, ma sembra aver ripristinato la sua supremazia sul Wessex entro il 757.\nNel luglio 2009, \u00e8 stato ritrovato il tesoro aureo di Staffordshire di epoca anglosassone ad opera di Terry Herbert in un campo vicino a Lichfield, nello Staffordshire. L'insediamento fungeva da centro religioso di Mercia e i manufatti andarono provvisoriamente datati da Svante Fischer e Jean Soulat come risalenti intorno al 600-800 d.C. Se le ricchezze furono realizzate da anglosassoni di fede pagana o cristiani rimane poco chiaro, cos\u00ec come lo scopo a cui era stato destinato il lavoro.\nRegno di Offa e ascesa del Wessex.\nDopo l'omicidio di Etelbaldo ad opera di una delle sue guardie del corpo nel 757, scoppi\u00f2 una guerra civile che si concluse con la vittoria di Offa, discendente di Pybba. Offa (al potere dal 757 al 796) dovette ricostruire l'egemonia che il suo predecessore aveva esercitato sugli inglesi del sud, e lo fece con tale successo che divenne il pi\u00f9 grande re che la Mercia avesse mai conosciuto. Non solo prevalse in battaglia in diverse occasioni dominando in Inghilterra meridionale, ma prese anche parte attiva nell'amministrazione degli affari del suo regno, fondando citt\u00e0 di mercato e sovrintendendo alle prime grandi emissioni di monete d'oro in Gran Bretagna. Assunse inoltre un ruolo nell'amministrazione della Chiesa cattolica in Inghilterra (battendosi per la promozione dell'arcivescovado di Lichfield di breve durata, dal 787 al 799), e negozi\u00f2 persino con Carlo Magno da pari a pari. A Offa viene attribuita la costruzione del vallo omonimo che segnava il confine tra Galles e Mercia.\nOffa si sforz\u00f2 di assicurarsi che suo figlio Ecgfrith gli succedesse, ma dopo la sua dipartita, avvenuta nel luglio 796, Ecgfrith sopravvisse al potere per soli cinque mesi e il regno pass\u00f2 a un lontano parente di nome Cenwulf nel dicembre 796. Nell'821, Ceolwulf, il fratello di quest'ultimo, gli subentr\u00f2 assumendo la corona della Mercia: egli dimostr\u00f2 la sua abilit\u00e0 militare attaccando e distruggendo l'importante fortezza di Deganwy, nel Gwynedd. Il potere dei sassoni occidentali sotto Egberto (re del Wessex dall'802 all'839) crebbe durante questo periodo, tuttavia, e nell'825 Egberto sconfisse il merciano Beornwulf (che aveva rovesciato Celwulf nell'823) a Ellandun.\nLa schermaglia appena menzionata si rivel\u00f2 decisiva: Beornwulf fu ucciso mentre sopprimeva una rivolta tra gli angli orientali e il suo successore, un vecchio aldermanno di nome Ludeca (regn\u00f2 dall'826 all'827), incontr\u00f2 la stessa sorte. Un altro aldermanno, Wiglaf, regn\u00f2 in seguito per meno di due anni prima che Egberto del Wessex lo scacciasse dalla Mercia. Nell'830, Wiglaf riconquist\u00f2 l'indipendenza per la Mercia, ma in quel momento il Wessex era chiaramente diventato la potenza dominante in Inghilterra. Nell'840 circa, Beorhtwulf subentr\u00f2 a Wiglaf.\nArrivo dei danesi.\nNell'852, Burgred sal\u00ec al trono e con Etelvulfo del Wessex soggiog\u00f2 il Galles settentrionale. Nell'868 gli invasori danesi occuparono Nottingham e cacciarono Burgred dal suo regno nell'874, con Ceolwulf II che prese il suo posto. Nell'877, i danesi si impadronirono della parte orientale della Mercia, divenuto parte del Danelaw. Ceolwulf, ultimo \"dominus\" della Mercia, rimase al potere fino all'879. Dall'883 circa e fino alla sua morte nel 911 Etelredo govern\u00f2 la Mercia sotto la signoria del Wessex. Alfredo convert\u00ec il suo titolo da \"re dei sassoni occidentali\" a \"re degli anglosassoni\" per riflettere l'accettazione della sua signoria su tutta l'Inghilterra meridionale non sotto il dominio danese. Tutte le monete coniate in Mercia dopo la scomparsa di Ceolwulf nell'879 circa riportavano nella definizione del titolo il re della Sassonia occidentale. Etelredo aveva sposato Ethelfleda (870 circa-12 giugno 918), figlia di Alfredo il Grande del Wessex (r. 871-899), assumendone le funzioni quando suo marito si ammal\u00f2 nell'ultimo decennio della sua vita.\nDopo la morte di Etelredo nel 911, Ethelfleda regn\u00f2 come \"Signora dei Merciani\", ma il successore di Alfredo in veste di re degli anglosassoni, Edoardo il Vecchio (r. 899-924), assunse il controllo di Londra e Oxford, che Alfredo aveva posto sotto la signoria di Etelredo. Etelfledo e suo fratello continuarono la politica di Alfredo di costruire dei burh fortificati, tanto che nel 918 avevano conquistato il Danelaw meridionale nell'Anglia orientale e la Mercia danese.\nPerdita dell'indipendenza.\nQuando Ethelfleda mor\u00ec nel 918, Elfwynn, figlia di Etelredo, subentr\u00f2 come \"Seconda Signora dei Merciani\", ma nel giro di sei mesi Edoardo l'aveva privata di ogni autorit\u00e0 in Mercia e l'aveva portata nel Wessex. A Edoardo gli successe come re degli anglosassoni il figlio maggiore Atelstano (al potere dal 924 al 939), che era cresciuto in Mercia, la cui autorit\u00e0 and\u00f2 immediatamente accettata ovunque tranne che nel Wessex, almeno fino all'anno successivo. Nel 927 conquist\u00f2 la Northumbria e divenne cos\u00ec il primo monarca di tutta l'Inghilterra. La Mercia riacquist\u00f2 brevemente una propria esistenza politica separata dal Wessex nel 955-959, quando Edgar divenne re di Mercia, e di nuovo nel 1016, quando Canuto ed Edmondo II si spartirono il regno inglese, con il primo che acquis\u00ec la Mercia. La Mercia preserv\u00f2 una sua identit\u00e0 separata come contea fino alla conquista normanna nel 1066.\nSuddivisioni della Mercia.\nPer conoscere la composizione interna del Regno di Mercia, bisogna fare affidamento su un documento di epoca incerta, forse della fine de VII secolo, noto come \"Tribal Hidage\". Questo riferisce di una valutazione dell'estensione, ma non l'ubicazione, dei terreni posseduti (stimati in base all'unit\u00e0 di misura dell\"'hide\"), e quindi gli obblighi militari e forse le tasse dovute, da ciascuna delle trib\u00f9 merciane e dei regni soggetti per nome. Il resoconto \u00e8 sopravvissuto in diverse copie successive, alcune addirittura del XIV secolo. L'atto elenca un certo numero di popoli, come gli hwicce, che ora sono scomparsi, anche se non i toponimi da loro originati. Le principali suddivisioni della Mercia erano le seguenti:\nDopo che la Mercia fu annessa al Wessex all'inizio del X secolo, i governanti della Sassonia occidentale la divisero in \"shire\" modellate sul proprio sistema, effettuando le divisioni sulla base di quelle tradizionali di epoca merciana. Queste contee sono sopravvissute perlopi\u00f9 intatte fino al 1974, tanto che ancora oggi seguono in gran parte i loro confini originali.\nLingue.\nIl dialetto merciano fior\u00ec tra l'VIII e il XIII secolo e fu citato da John Trevisa, il quale annotava nel 1387:\nJ. R. R. Tolkien \u00e8 uno dei tanti studiosi che si sono occupati di esaminare e ricostruire il dialetto merciano legato alla lingua inglese antica, introducendo vari termini di quell'epoca nel suo \"Legendarium\" \u2013 specialmente in relazione al Regno di Rohan, altrimenti noto come \"Mark\" (un nome affine a \"Mercia\"). Il dialetto merciano gett\u00f2 di fatto la base del linguaggio di Tolkien di Rohan. Inoltre, ad alcuni dei suoi sovrani aveva assegnato gli stessi nomi dei monarchi che compaiono nella genealogia reale di Mercia (ad esempio Fr\u00e9awine, Fr\u00e9al\u00e1f e \u00c9omer).\nReligione.\nI primi re di Mercia erano fedeli al culto tradizionale e resistettero all'espansione del cristianesimo pi\u00f9 a lungo di altri regni dell'eptarchia anglosassone.\nI governanti merciani rimasero infatti risolutamente pagani fino al regno di Peada nel 656, anche se ci\u00f2 non imped\u00ec loro di unirsi a coalizioni con i governanti cristiani gallesi per resistere alla Northumbria. La prima apparizione del cristianesimo in Mercia, tuttavia, era avvenuta almeno trent'anni prima, in seguito alla battaglia di Cirencester del 628, quando Penda incorpor\u00f2 nel suo regno i territori precedentemente sassoni occidentali di Hwicce.\nLa conversione della Mercia al cristianesimo avvenne nell'ultima parte del VII secolo e, in contemporanea alla sconfitta e alla morte di Penda, la Mercia appariva in gran parte circondata da stati cristiani. Diuma, monaco irlandese e missionario di Oswiu, and\u00f2 successivamente ordinato vescovo, il primo ad operare in Mercia. Il cristianesimo alla fine prese piede in Mercia quando Oswiu sostenne Peada come vice-r\u00e9 dell'Inghilterra centrale, chiedendogli di sposare la figlia di Oswiu, Alchflaed, e di accettare la sua religione.\nPassi decisivi per cristianizzare la Mercia furono intrapresi da Chad (latinizzato da Beda in \"Ceadda\"), il quinto vescovo a operare nella regione. A questo controverso personaggio fu assegnata della terra da re Wulfhere per costruire un monastero a Lichfield. Le prove suggeriscono che il \"Libro di Lichfield\" fu realizzato nella localit\u00e0 da cui trae il nome intorno al 730. Come in altri regni anglosassoni, i numerosi piccoli monasteri fondati dai re di Mercia permisero all'aristocrazia, all'apparato militare e al clero di consolidare la propria unit\u00e0 attraverso vincoli di parentela e unioni coniugali.\nLascito.\nUsi moderni del nome Mercia.\nIl termine \"midlands\" si registra per la prima volta (come \"mydlande\") nel 1555. \u00c8 possibile, quindi, che fino ad allora Mercia fosse rimasto il termine preferito, come emergerebbe dalla citazione di John Trevisa.\nJohn Bateman, che scriveva nel 1876 o nel 1883, si riferiva alle propriet\u00e0 terriere contemporanee di Cheshire e Staffordshire come parte della Mercia. La fonte pi\u00f9 credibile per l'idea di una Mercia contemporanea restano i romanzi di Thomas Hardy sul Wessex. Il primo di questi, edito nel 1874, e lo stesso Hardy lo consider\u00f2 all'origine del concetto di un Wessex contemporaneo. Bram Stoker ambient\u00f2 il suo romanzo del 1911 \"La tana del Verme Bianco\" in una Mercia contemporanea che potrebbe essere stata influenzata dalla visione di Hardy, il cui segretario era amico del fratello di Stoker. Sebbene la \"Mercia edoardiana\" non abbia mai avuto il successo del \"Wessex vittoriano\", rimaneva un'idea che piaceva alle alte sfere della societ\u00e0. Nel 1908, sir Oliver Lodge, rettore dell'Universit\u00e0 di Birmingham, scrisse alla sua controparte di Bristol, dando il benvenuto a una nuova universit\u00e0 degna \"[...] la grande provincia del Wessex di cui soddisfer\u00e0 i bisogni di istruzione superiore. non sar\u00e0 rivale, ma collega e collaboratore di questa universit\u00e0, la cui provincia \u00e8 Mercia [...]\".\nL'esercito britannico ha fatto uso di diverse identit\u00e0 regionali per nominare formazioni pi\u00f9 grandi e amalgamate. Dopo la seconda guerra mondiale, i reggimenti di fanteria di Cheshire, Staffordshire e Worcestershire furono organizzati nella \"Mercian Brigade\" (1948-1968). Oggi, \"Mercia\" appare nei titoli di due reggimenti: il reggimento merciano, fondato nel 2007, che recluta nel Cheshire, nel Derbyshire, nel Nottinghamshire, nel Worcestershire e in parti della Grande Manchester e delle Midlands occidentali, e la yeomanry reale della Mercia e di Lancaster, fondata nel 1992 come parte dell'esercito territoriale. Nel 1967, le forze di polizia di Herefordshire, Shropshire e Worcestershire sono confluite nel \"West Mercia Constabulary\", che ha cambiato la denominazione in \"West Mercia Police\" nel 2009.\nGli elenchi telefonici delle Midlands includono un gran numero di organizzazioni commerciali e di volontariato che utilizzano \"Mercia\" nei loro nomi e nel 2012 \u00e8 stata costituita una nuova lega di calcio chiamata \"Mercian Regional Football League\" (oggi \"Shropshire Premier League\").\nSimbolismo e araldica attribuita.\nNon esiste una versione autentica e incontrovertibile dello stemma merciano, poich\u00e9 l'araldica non si svilupp\u00f2 in alcuna forma riconoscibile fino all'Alto Medioevo.\nLa decusse o croce di Sant'Andrea come simbolo della Mercia potrebbe essere stata in uso fin dai tempi di Offa. Nel XIII secolo, la croce di Sant'Andrea era diventata il simbolo attribuito del Regno di Mercia. Lo stemma si compone di una blasonatura \"azzurrata e una croce di Sant'Andrea\" in colore giallo. Il simbolo and\u00f2 successivamente utilizzato dalla Cattedrale di St Albans (in origine abbazia), fondata dal re Offa di Mercia. Con lo scioglimento dell'edificio religioso e l'incorporazione del comune di St Albans, lo stemma ha finito per diventare quello ufficiale dell'entit\u00e0 amministrativa, come riporta una visita araldica del 1634.\nLa decusse \u00e8 usata sia come bandiera che come stemma: simboli del primo genere si rintracciano presso il castello di Tamworth, l'antica sede dei re di Mercia, dove sventola tuttora. La bandiera appare anche sui cartelli stradali che danno il benvenuto alle persone a Tamworth, l'\"antica capitale della Mercia\". Fu altres\u00ec sventolata dal concistoro di Birmingham durante il 2009, mentre il tesoro dello Staffordshire era in mostra in citt\u00e0 prima di essere portato al British Museum di Londra. La croce \u00e8 stata incorporata in una serie di stemmi di citt\u00e0 merciane, tra cui Tamworth, Leek e Blaby. \u00c8 stata riconosciuta come bandiera della Mercia dal Flag Institute nel 2014.\nL'aquila bicipite d'argento sormontata da una corona sassone d'oro a tre punte \u00e8 stata usata da diverse unit\u00e0 dell'esercito britannico come stemma araldico per la Mercia dal 1958, incluso il cosiddetto reggimento merciano. Il disegno deriva dal presunto emblema di Leofrico di Coventry nell'XI secolo. Ad un'analisi attenta, tuttavia, alcuni studiosi hanno fatto notare come alla figura di Leofric venisse affiancata un'aquila nera con una sola testa (e non dunque bicipite).\nLa viverna, un genere di drago partorito dalla mitologia europea, inizi\u00f2 ad avere una forte associazione con la Mercia nel XIX secolo. La Midland Railway, che usava come stemma una viverna bianca (argento) \"sans legs\" (senza gambe), avendola ereditata dalla ferrovia di Leicester e Swannington, affermava che la \"viverna rappresentava la stendardo del Regno di Mercia\", oltre ad essere \"uno dei simboli distintivi della citt\u00e0 di Leicester\". Il simbolo \u00e8 apparso su numerose stazioni e altri edifici aziendali nella regione ed \u00e8 stato indossato come distintivo d'argento da tutti i dipendenti in uniforme. Tuttavia, nel 1897 il \"Railway Magazine\" not\u00f2 che \"non sembrava esserci alcun fondamento storico per cui la viverna fosse associata al Regno di Mercia\". Il legame con Leicester risaliva ai tempi di Tommaso Plantageneto (1278 circa-1322), il pi\u00f9 potente signore delle Midlands, che lo adott\u00f2 come suo stemma personale, e fu registrato in una visita araldica della citt\u00e0 nel 1619.\nNel romanzo del 1911 di Bram Stoker \"La tana del Verme Bianco\", come detto esplicitamente ambientato a Mercia, la viverna bianca merciana \"sans legs\" della Midland Railway si trasformava in una bestia mostruosa, ovvero il verme da cui deriva il titolo del testo. Il termine \"worm\" (in italiano \"verme\") deriva dall'inglese antico \"wyrm\" e originariamente si riferiva a un drago o un serpente. \"Wyvern\" (\"viverna\") deriva dall'antico sassone \"wivere\", che significa anche serpente, ed \u00e8 etimologicamente correlato a \"viper\" (\"vipera\").\nLa fonte ultima per il simbolismo dei draghi bianchi in Inghilterra sembrerebbe essere l'opera di fantasia di Goffredo di Monmouth intitolata \"La storia dei re di Britannia\" (1136 circa), che racconta un episodio della vita di Merlino dove si vede un drago rosso combatterne uno bianco e prevalere. Il drago rosso venne poi adottato come simbolo dai gallesi e la loro eventuale vittoria sugli invasori anglosassoni, simboleggiati dal drago bianco.\nIl filologo e studioso di Tolkien Tom Shippey ha suggerito che il Medio Regno ne \"Il cacciatore di draghi\" di J.R.R. Tolkien, una storia incentrata su un drago, riprendeva aspetti geografici e geomorfologici della Mercia, ovvero la zona dell'Inghilterra dove Tolkien era cresciuto. La figura leggendaria, chiamata Chrysophylax, sebbene perlopi\u00f9 ostile, alla fine aiutava Giles a fondare un suo dominio, il Piccolo Regno. Shippey poneva infine l'attenzione sul \"Mark\", cio\u00e8 la terra dei cavalieri di Rohan, i quali avevano tutti nomi nel dialetto merciano dell'antico inglese. Con \"Mark\" si soleva indicare in epoca alto-medievale l'Inghilterra centrale: l'espressione veniva probabilmente indicata e pronunciata come \"marc\", piuttosto che utilizzando il sasso e occidentale \"mearc\" o la versione latinizzata \"Mercia\"."}
{"id": "113998", "revid": "764447", "url": "https://it.wikipedia.org/wiki?curid=113998", "title": "ANZUS", "text": "ANZUS (Australia, New Zealand, United States Security Treaty) \u00e8 un patto tripartito di sicurezza fra Australia, Nuova Zelanda e Stati Uniti d'America, sottoscritto il 1\u00ba settembre 1951 sotto la presidenza di Harry S. Truman e in vigore dal 1952. Lo scopo del patto, coordinato con altre iniziative nel corso della presidenza Truman e della successiva presidenza Eisenhower, era quello di accerchiare diplomaticamente l'Unione Sovietica nell'ottica delle tensioni della guerra fredda.\nUnico organo politico \u00e8 il Consiglio, composto dai ministri degli esteri dei paesi membri. Dalla fine degli anni ottanta l'attivit\u00e0 dell'ANZUS \u00e8 paralizzata a causa di contrasti tra Nuova Zelanda e USA.\nStruttura.\nIl trattato, concepito inizialmente come patto di difesa, fu firmato tra Australia, Nuova Zelanda e Stati Uniti, ma dopo una disputa fra questi ultimi due paesi, nel 1984, sul diritto di visita di navi americane equipaggiate con reattori o armi nucleari nei porti neozelandesi, l'alleanza non \u00e8 pi\u00f9 in vigore tra Stati Uniti e Nuova Zelanda, sebbene sia ancora in vigore separatamente con l'Australia.\nL'alleanza USA-Australia \u00e8 ancora in vigore sotto l'egida dell'ANZUS, ed \u00e8 spesso capitato che i segretari alla difesa di entrambi i paesi partecipassero ai meeting ministeriali annuali. Questi meeting sono implementati da consultazioni militari, tra lo US Combatant Commander Pacific e l'Australian Chief of Defense, e da altre consultazioni a pi\u00f9 basso livello, anche civili.\nA differenza della NATO, l'ANZUS non ha una struttura militare integrata, ma nonostante ci\u00f2 i due membri conducono attivit\u00e0 congiunte. Queste attivit\u00e0 spaziano da esercitazioni navali e terrestri ad assegnazione di ufficiali nelle forze armate dell'alleato e creare uno standard per quanto riguarda equipaggiamento e dottrina operativa. I due paesi condividono il controllo di diverse stazioni a terra (in Australia) per il controllo di satelliti spia e stazioni di spionaggio elettronico per il sud-est asiatico ECHELON.\nStoria.\nNascita dell'organizzazione.\nL'ANZUS \u00e8 erede della cooperazione tra Stati Uniti d'America, Australia e Nuova Zelanda durante la Seconda guerra mondiale; durante questo conflitto l'Australia fu attaccata direttamente da una potenza straniera, il Giappone, per la prima volta nella sua storia.\nNel dopoguerra gli Stati Uniti erano interessati a normalizzare le loro relazioni con il Giappone, perch\u00e9 la vicina Corea era diventata terreno di scontro tra i due blocchi contrapposti sovietico e statunitense. Per questo motivo, per impedire la vittoria dei comunisti nordcoreani ed una diffusione del comunismo in Asia gli statunitensi preferivano allearsi e permettere il riarmo dei vecchi nemici nipponici.\nAl contrario Australia e Nuova Zelanda non volevano stringere dei rapporti amichevoli e, soprattutto, permettere il riarmo del Giappone. Le resistenze dei due paesi furono messe da parte quando gli USA accettarono un accordo, da questi proposto, di mutua difesa.\nIl trattato stipulato dai tre paesi fu firmato a San Francisco il 1\u00ba settembre 1951, ed entr\u00f2 in vigore il 29 aprile 1952. L'accordo di carattere prettamente difensivo, prevede che i paesi membri, nel caso in cui uno di questi riscontri dei pericoli alla propria integrit\u00e0 territoriale, alla propria indipendenza politica e alla propria sicurezza nazionale, si riuniscano e decidano d'agire a tutela degli interessi di ognuno di essi. Inoltre, le tre potenze si impegnarono a mantenere un certo standard e d'implementare le proprie capacit\u00e0 difensive in previsione di un possibile attacco.\nLe guerre combattute.\nTra il 1948 e il 1960 in Malaysia si combatt\u00e9 una guerra civile fra truppe del governo malese, sostenuto dal Regno Unito, e i guerriglieri comunisti del \"Malayan National Liberation Army\" (MNLA), nota come Crisi malese. In questo conflitto si schierarono a fianco delle truppe britanniche e governative la Nuova Zelanda e l'Australia. Dopo una lunga e sanguinosa guerra i guerriglieri furono sconfitti e si pot\u00e9 proclamare la nascita dell'indipendente Federazione della Malesia.\nSuccessivamente le tre potenze dell'ANZUS combatterono assieme in Vietnam, nella Guerra del Golfo, in Afghanistan nell'ambito della Guerra al terrorismo e in Iraq, dove la Nuova Zelanda \u00e8 intervenuta nonostante le critiche del suo primo ministro Helen Clark ai motivi adotti dagli USA per giustificare l'invasione."}
{"id": "113999", "revid": "1444886", "url": "https://it.wikipedia.org/wiki?curid=113999", "title": "Regno del Kent", "text": "Il regno del Kent, nel sud-est dell'Inghilterra, dapprima fu un reame degli Juti (V secolo) e poi uno dei sette regni anglosassoni. La capitale era Canterbury, che divenne in seguito il centro religioso della chiesa anglicana.\nPreistoria e storia antica.\nA seguito della sua posizione geografica la regione fu colpita nel V secolo dalle prime ondate di invasori germanici, cosa che cancell\u00f2 quasi ogni informazione storica del tempo. Il nome \"Kent\" \u00e8 precedente al regno degli Juti e si riferisce alla trib\u00f9 celtica dei Cantiaci, stanziati in quella regione.\nSecondo la \"Historia Brittonum\", il britanno Gwrangon regn\u00f2 sul Kent (come sovrano-dipendente) al tempo di Vortigern, che gli tolse il trono per darlo al primo re germanico, Hengist. Questo testo, per\u00f2, \u00e8 considerato una fonte inaffidabile e, quindi, come sottolineato da alcuni studiosi, Gwrangon sembra essere stato trasportato dal Gwynedd al Kent e trasformato in un re immaginario di Kent, privato del trono a favore di Hengist.\nIl Kent fu il primo regno in Inghilterra ad essere creato dagli invasori germanici, cosa che lo fece diventare relativamente potente nel primo periodo anglosassone. Il Kent sembra aver avuto un grande potere agli inizi del VII secolo con Ethelbert, che fu riconosciuto come Bretwalda. Il primo evento sicuramente databile nella storia del regno \u00e8 l'arrivo di sant'Agostino, con 40 monaci, nel 597. Ethelbert fu il primo sovrano anglosassone ad accettare il Cristianesimo e il primo ad introdurre un codice scritto di leggi. Dopo di lui, per\u00f2, la potenza del Kent cominci\u00f2 a declinare e a partire dalla met\u00e0 del secolo sembra essere stata dominata da regni anglosassoni pi\u00f9 forti.\nNel 686 il Kent fu conquistato da Caedwalla del Wessex, che mise sul trono il fratello Mul. Quest'ultimo fu ucciso da una rivolta, ma Caedwalla invase di nuovo il regno e lo devast\u00f2.\nA questo punto il Kent cadde in uno stato di disordine. I merciani misero sul trono un re cliente, Oswine, che per\u00f2 sembra aver regnato per soli due anni, dopodich\u00e9 il potere fu preso da Wihtred. Costui si impegn\u00f2 a ricostruire il regno e nel 694 fece la pace con il Wessex, pagando un risarcimento per l'uccisione di Mul.\nLa storia del Kent successiva alla morte di Wihtred nel 725 \u00e8 frammentaria e sempre pi\u00f9 oscura. Per i 40 anni che seguirono, due o anche tre sovrani regnarono allo stesso tempo.\nPotrebbe essere stata questa specie di divisione a fare del Kent il primo obiettivo del crescente potere di Offa di Mercia, che nel 764 acquist\u00f2 la supremazia sul Kent, su cui pose sovrani clienti.\nSembra che dagli inizi degli anni Settanta dell'VIII secolo Offa abbia tentato di regnare direttamente sul Kent, provocando una ribellione. Ne segu\u00ec una battaglia, a Otford (776), e anche se non se ne conosce l'esito, le circostanze degli anni successivi suggeriscono che siano stati i ribelli del Kent a prevalere: Egbert II e poi Ealhmund del Kent sembrano aver regnato in maniera indipendente da Offa per quasi un decennio. Questo stato di cose, per\u00f2, non dur\u00f2 molto e Offa stabil\u00ec saldamente la sua autorit\u00e0 sul Kent nel 785, sul quale la Mercia regn\u00f2 direttamente fino al 796.\nDopo la morte di Offa, vista la momentanea debolezza merciana, nel Kent scoppi\u00f2 una ribellione: Eadbert II Praen sal\u00ec temporaneamente al potere. Il successore di Offa, Coenwulf, riconquisto il Kent nel 798, mettendo sul trono Cuthred. Dopo la morte di Cuthred nell'807, Coenwulf regn\u00f2 direttamente sul Kent, ma l'autorit\u00e0 merciana fu rimpiazzata da quella del Wessex nell'825, dopo la battaglia di Ellandun: il re-cliente merciano, Baldred fu scacciato.\nQuando nell'892 tutta l'Inghilterra meridionale fu unita sotto lo scettro di Alfredo il Grande, il Kent era sull'orlo del disastro. Circa un secolo prima i pagani vichinghi avevano iniziato scorrerie, attaccando dapprima Lindisfarne, sulla costa della Northumbria, uccidendo i monaci e devastando l'abbazia.\nLa maggior parte delle terre di questo regno fanno oggi parte della contea del Kent. Il suo capoluogo \u00e8 la citt\u00e0 di Maidstone."}
