{"id": "123196", "revid": "125411757", "url": "https://it.wikipedia.org/wiki?curid=123196", "title": "Panath\u012bna\u00efkos Athl\u012btikos Omilos", "text": "Il Panath\u012bna\u00efkos Athl\u012btikos Omilos (in greco: \u03a0\u03b1\u03bd\u03b1\u03b8\u03b7\u03bd\u03b1\u03ca\u03ba\u03cc\u03c2 \u0391\u03b8\u03bb\u03b7\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2, \"Club Atletico di Tutti gli Ateniesi\"), noto pi\u00f9 semplicemente come Panathinaikos, Pao o Pana, \u00e8 una societ\u00e0 polisportiva greca con sede ad Atene.\nLa squadra di calcio del Panathinaikos, la cui attivit\u00e0 inizi\u00f2 il 3 febbraio 1908, data di fondazione della polisportiva, gioca le partite interne allo Stadio Apostolos Nikolaidis e milita nella Souper Ligka Ellada, la massima serie del campionato greco di calcio fin dalla sua istituzione, avvenuta nel 1959. Insieme a e \u00e8 una delle grandi di Grecia; nella sua storia ha conquistato 20 campionati nazionali e 18 Coppe di Grecia, mentre a livello internazionale il miglior risultato raggiunto dal club, il pi\u00f9 prestigioso traguardo internazionale per una squadra di calcio ellenica, \u00e8 la finale della Coppa dei Campioni 1970-1971, persa contro l' (questo non imped\u00ec comunque ai greci di partecipare alla Coppa Intercontinentale 1971 stante la rinuncia degli olandesi).\nPer distinguersi dalle altre sezioni sportive, il settore calcistico usa spesso presentarsi su testi anglofoni come \"Panathinaikos FC\", sebbene l'originale ed ufficiale denominazione greca coincida con quella della polisportiva generale. Nomi particolari attengono invece agli altri sport, tra i quali quello della sezione cestistica, che \u00e8 tra le principali realt\u00e0 europee nella sua specialit\u00e0.\nStoria.\nLe origini.\nIl Panath\u012bna\u00efkos venne fondato il 3 febbraio 1908 come \"P.O.A.\" - \"Podosferikos Omilos Athinon\" (\"\u03a0.\u039f.\u0391.\" - \"\u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2 \u0391\u03b8\u03b7\u03bd\u03ce\u03bd\") da Gi\u014drgos Kalafat\u012bs, calciatore che aveva appena partecipato alle Olimpiadi del 1906 tenutesi proprio ad Atene, e da alcuni suoi atleti appena usciti dal loro vecchio club, il Panellinios G.S. per creare una nuova associazione dedicata interamente al calcio.\nKalafat\u012bs prese in affitto come primo terreno di gioco e di allenamento un campo sulla strada Patission dopo aver raggiunto un accordo con l'Ethnikos G.S. Athens e il Panellinios G.S.: i due club sportivi beneficiari erano esitanti nell'istituire una sezione calcistica perch\u00e9 ritenevano questo uno sport dedicato alla classe lavoratrice. La prima partita non ufficiale fu disputata nel settembre 1908 contro il Piraeikos, un'antenata dell'; questa si concluse con una vittoria per 9-0, ed attir\u00f2 i primi tifosi. L'anno successivo venne invece istituito il primo torneo calcistico ufficiale greco, la Coppa S.E.G.A.S., che il Panath\u012bna\u00efkos concluse subito al terzo posto.\nAlla fine del 1909 Kalafat\u012bs ebbe alcune divergenze con il resto del vertice della societ\u00e0, e decise di ricostruire la squadra cambiando il nome della societ\u00e0 in \"P.P.O. - Panellinios Podosferikos Omilos\" (in greco: \"\u03a0.\u03a0.\u039f. - \u03a0\u03b1\u03bd\u03b5\u03bb\u03bb\u03ae\u03bd\u03b9\u03bf\u03c2 \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2\", \"Club Calcistico Panellenico\"). Si assicur\u00f2 inoltre un campo in piazza Amerikis, e venne presto raggiunto dalla dirigenza del vecchio club. Nel 1912 Kalafat\u012bs, finora allenatore-giocatore della squadra, chiam\u00f2 in panchina John Cyril Campbell, che proveniva dall'universit\u00e0 di Oxford: per quanto i metodi di allenamento del tecnico fossero al di sotto dello standard inglese, essi furono considerati rivoluzionari in Grecia. Questo fu pi\u00f9 chiaro quando abbandon\u00f2 la squadra nel 1914: grazie anche all'apporto di giocatori come Michalis Papazoglou, Michalis Rokos, Loukas Panourgias e Apostolos Nikola\u00efd\u012bs il club aveva infatti gi\u00e0 una certa notoriet\u00e0 a livello nazionale.\nCambiamenti di nome.\nUn altro cambiamento di nome avvenne al termine del primo conflitto mondiale, quando mut\u00f2 in \"P.P.A.O.\" - \"Panellinios Podosferikos ke Agonistikos Omilos\" (\u03a0\u03b1\u03bd\u03b5\u03bb\u03bb\u03ae\u03bd\u03b9\u03bf\u03c2 \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03cc\u03c2 \u03ba\u03b1\u03b9 \u0391\u03b3\u03c9\u03bd\u03b9\u03c3\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2, in italiano \"Club calcistico e sportivo panellenico\") per sottolineare la giurisdizione di societ\u00e0 polisportiva. Nel 1919 il club adott\u00f2 il verde come colore sociale e, su proposta di Papazoglou, il trifoglio come emblema In quello stesso anno la squadra vinse il primo campionato greco disputato del dopoguerra, che venne organizzato dall\"'Unione Calcistica di Atene e del Pireo\". Anche a causa dell'acquisizione dello status di societ\u00e0 polisportiva si dovette affrontare il problema dello stadio, che venne risolto nel 1923 con il trasferimento della squadra in un impianto situato nel distretto di Ampelokipoi che prese inizialmente il nome della strada su cui sorgeva, Leoforos Alexandras (Leoforos pu\u00f2 essere tradotto come \"viale\"). Questo coincise con un altro cambiamento nella denominazione del club, che assunse definitivamente il nome di \"P.A.O.\" - \"Panath\u012bna\u00efkos Athlitikos Omilos\" (\"\u03a0.\u0391.\u039f. - \u03a0\u03b1\u03bd\u03b1\u03b8\u03b7\u03bd\u03b1\u03ca\u03ba\u03cc\u03c2 \u0391\u03b8\u03bb\u03b7\u03c4\u03b9\u03ba\u03cc\u03c2 \u038c\u03bc\u03b9\u03bb\u03bf\u03c2\", in italiano \"Societ\u00e0 sportiva pan-ateniese\").\nNel 1926 anche in Grecia venne fondata la federazione calcistica nazionale, che l'anno successivo organizz\u00f2 il primo campionato greco di calcio in sostituzione della coppa S.E.G.A.S.; si trattava comunque di molti campionati locali con una successiva fase nazionale per le sole squadre \"meritevoli\". Durante gli anni trenta il Panath\u012bna\u00efkos non ottenne risultati degni di nota, anche a causa di dissapori all'interno della dirigenza del club; gli unici risultati di rilievo furono la conquista del titolo nella stagione 1929-1930 e quella della Coppa di Grecia 1939-1940 in seguito alla vittoria per 3-1 sull' nella finale.\nI successi del dopoguerra.\nIl Panath\u012bna\u00efkos vinse il secondo titolo nella stagione 1948-1949, e contemporaneamente arriv\u00f2 anche alla finale della Coppa nazionale (dove venne per\u00f2 sconfitto dai concittadini dell'); vinse quindi il terzo nel 1952-1953 e un'altra Coppa nel 1954-1955. Il 1959 fu un anno emblematico: in Grecia nacque l'Alpha Ethniki, il primo campionato greco con un format uguale a quello dei maggiori tornei europei (un unico girone all'italiana con squadre da tutta la nazione), inoltre esord\u00ec in squadra il \"Generale\" D\u012bm\u012btr\u012bs \"Mim\u012bs\" Domazos. Il Panath\u012bna\u00efkos vinse subito la prima edizione e si ripet\u00e9 per altre sei volte fino al 1970, quando conquist\u00f2 il decimo titolo; chiuse inoltre la stagione 1963-64 da imbattuto, ed ottenne anche un \"double\" nella stagione 1968-69 e un'altra Coppa.\nIntanto in Europa era nata la Coppa dei Campioni. Sebbene il Panath\u012bna\u00efkos avesse rappresentato la Grecia in pi\u00f9 occasioni, raramente era riuscito a superare il primo turno, e comunque mai il secondo. Le cose cambiarono quando venne chiamato a sedersi in panchina Ferenc Pusk\u00e1s, che da giocatore aveva invece sollevato il trofeo in tre occasioni: infatti nell'edizione 1970-1971 della Coppa dei Campioni i greci superarono la e lo nei primi due turni, poi l' nei quarti e la in semifinale; il passaggio in quest'ultimo turno fu complicato dalla sconfitta per 4-1 subita a Belgrado, a cui venne posto rimedio con la vittoria per 3-0 di Atene. Il 2 giugno 1971 il club and\u00f2 quindi a Wembley a giocare la finale, e qui trov\u00f2 l' del calcio totale, che era guidato da Rinus Michels in panchina e da Johan Cruijff in campo. A vincere l'incontro furono per\u00f2 gli olandesi, per 2-0, che conquistarono il primo dei loro tre successi consecutivi, ma Ant\u014dn\u012bs Ant\u014dniad\u012bs si laure\u00f2 capocannoniere della competizione. Inoltre, a causa della rinuncia dei campioni continentali, il Panath\u012bna\u00efkos ebbe la possibilit\u00e0 di giocare contro il nella Coppa Intercontinentale 1971. La coppa non venne per\u00f2 conquistata: allo Stadio Ge\u014drgios Karaiskak\u012bs la prima gara fin\u00ec 1-1, mentre nel ritorno in Uruguay i padroni di casa vinsero 2-1 (a segnare per gli ellenici fu in entrambe le occasioni Tot\u012bs Fylakour\u012bs). Negli anni successivi il Panath\u012bna\u00efkos continu\u00f2 ad affermarsi in campo nazionale, vincendo un campionato nel 1971-1972 e centrando il \"double\" nel 1976-1977. Questo anche grazie anche ai gol di Ant\u014dniad\u012bs, pi\u00f9 volte miglior marcatore in campionato oltre che secondo nella Scarpa d'oro 1972 con 39 gol, solo uno in meno di Gerd M\u00fcller.\nNel 1979, con l'avvento del professionismo in Grecia, la squadra fu acquistata da Yiorgos Vardinogiannis, facente parte di una famiglia di imprenditori televisivi e petroliferi. In quello stesso periodo la societ\u00e0 istitu\u00ec una sezione dedicata al calcio femminile, divenendo il primo club greco a farlo. Dopo un periodo di transizione il Panath\u012bna\u00efkos attravers\u00f2 un periodo di forma per il resto del decennio, centrando il \"double\" due volte (nel 1984 e 1986), vincendo un'altra Coppa e una Supercoppa. A livello internazionale offr\u00ec una buona prova nella Coppa dei Campioni 1984-1985, quando venne eliminato in semifinale dal , mentre in questo periodo il club cominci\u00f2 a trasferirsi nel nuovo Stadio olimpico, che in futuro si sarebbe spesso alternato col \"Leoforos\".\nIl Panath\u012bna\u00efkos conferm\u00f2 il suo buon periodo anche nella prima met\u00e0 del decennio successivo: ottenne il \"double\" altre due volte (nel 1991 e nel 1995), vinse inoltre il campionato nel 1990 e nel 1996, la coppa nazionale nel 1993 e nel 1994 e la Supercoppa nel 1993 e nel 1994. Sempre nel 1996 i greci raggiunsero le semifinali di Champions League, dove trovarono nuovamente l': gli olandesi furono sconfitti in casa per 1-0, ma poi vinsero 3-0 ad Atene ed in seguito persero in finale di Roma contro la Juventus. Nel gennaio del 1998 il polacco Krzysztof Warzycha divenne il miglior goleador di sempre.\nIl nuovo millennio.\nNell'estate del 2000 il presidente Vardinogiannis si dimise dopo ventun anni dall'incarico, favorendo alla successione il nipote Giannis, che cambi\u00f2 strategia aziendale. Nei primi anni della sua gestione il Panath\u012bna\u00efkos, che gi\u00e0 veniva da alcuni anni senza successi, altern\u00f2 prestazioni altalenanti in campionato a buone prove in campo internazionale: guidato in panchina da Sergio Markari\u00e1n e trascinato da Michal\u012bs K\u014dnstantinou raggiunse infatti, dopo aver superato due fasi a gironi, i quarti di finale della UEFA Champions League 2001-2002, dove venne eliminato dal . Lo stesso traguardo venne raggiunto anche nella successiva edizione di Coppa UEFA, quando fu invece fermato dai futuri vincitori del . In quella stessa stagione la squadra torn\u00f2 in corsa per la vittoria finale del campionato, arrendendosi solo all'ultima giornata ai rivali dell'. In seguito la squadra fu rinnovata (arrivarono giocatori come Ezequiel Gonz\u00e1lez, Lucian S\u00e2nm\u0103rtean e Markus M\u00fcnch) e, affidata al tecnico israeliano Itzhak Shum vinse, dopo otto anni di astinenza, il suo diciannovesimo titolo, e pure la Coppa.\nAnni senza vittorie e cambio di dirigenza.\nSubito dopo abbandonarono la squadra sia l'allenatore che il portiere Ant\u014dn\u012bs Nikopolid\u012bs, ed in seguito furono seguiti anche da diversi artefici della vittoria del campionato, tra cui Aggelos Mpasinas e Konstantinou. Vennero invece ingaggiati tra gli altri Fl\u00e1vio Concei\u00e7\u00e3o ed Igor Bi\u0161\u0107an ma la squadra, sulla cui panchina si sedettero Zden\u011bk \u0160\u010dasn\u00fd e Alberto Malesani, non riusc\u00ec a battere i rivali dell' e si classific\u00f2 al secondo ed al terzo posto in campionato.\nNell'estate 2008 ci fu un cambio ai vertici dirigenziali, con Nikos Pateras che assunse l'incarico di presidente al posto di Vardinogiannis. La nuova dirigenza chiam\u00f2 in panchina l'olandese Henk Ten Cate ed effettu\u00f2 alcuni acquisti di peso, tra cui il terzino Gabriel e Gilberto Silva, proveniente dall'. Il Panath\u012bna\u00efkos, pur classificandosi nuovamente terzo in campionato si rese protagonista di un'altra una buona prestazione in Champions League: chiuso il raggruppamento al primo posto davanti all' e al venne eliminato agli ottavi dal .\nRitorno ai vertici (2009-2011), cambio di propriet\u00e0, crisi e risalita.\nPer la stagione 2009-2010 la squadra venne rafforzata in estate con una campagna acquisti imponente (35 milioni di euro investiti e arrivi di valore come Djibril Ciss\u00e9, K\u014dstas Katsouran\u012bs e Sebasti\u00e1n Leto) e, pur perdendo nel periodo natalizio l'allenatore Ten Cate, che venne sostituito da Nikos Nioplias, fu protagonista di una fuga in campionato. Questa si concluse con la conquista del suo ventesimo titolo nazionale, il primo dopo sei anni, al quale si aggiunse il trionfo contro l' nella finale di Coppa. Nell'estate 2010 arrivarono Jean-Alain Boumsong, Sidney Govou, e Luis Garc\u00eda oltre all'allenatore portoghese Jesualdo Ferreira, ma la squadra non riusc\u00ec a difendere il titolo, giungendo seconda, e termin\u00f2 il girone di Champions League all'ultimo posto.\nA causa di problemi finanziari e divergenze professionali il Panath\u012bna\u00efkos cedette poi il capocannoniere Ciss\u00e9 alla e il portiere titolare Alexandros Tzorvas al , con lo scopo principale di ridurre il monte ingaggi. Arrivarono invece, Quincy Owusu-Abeyie, Toch\u00e9, Vitolo e Zeca, mentre la presidenza pass\u00f2 a Dimitris Gontikas. La stagione inizi\u00f2 male: la squadra non riusc\u00ec ad entrare nel tabellone principale delle due Coppe europee, mentre il secondo posto posto in campionato fu segnato dai gravi fatti del derby con l'Olympiacos del 18 marzo 2012. La societ\u00e0 pass\u00f2 poi a Ioannis Alafouzos, proprietario dell'emittente greca Skai, che rilev\u00f2 il club a costo zero e chiese ai tifosi di contribuire con una sorta di azionariato popolare. Vennero raccolti poco meno di 3 milioni di euro grazie al contributo di 8.606 sostenitori (tra i quali gli ex calciatori del club Jean-Alain Boumsong, S\u014dt\u012br\u012bs Nin\u012bs, Gilberto Silva e Djibril Ciss\u00e9), e il nuovo proprietario riusc\u00ec a rilevare la quota che apparteneva a Vardinogiannis e a costituire un board di 20 nuovi membri con a capo nuovamente Dimitris Gontikas. Giannis Vardinogiannis cedette ufficialmente il 54% del Panath\u012bna\u00efkos alla \"Panath\u012bna\u00efkos Alliance\", e Giannis Alafouzos divenne presidente. Le difficolt\u00e0 finanziarie del club pregiudicarono per\u00f2 l'annata 2012-2013, che si concluse con un deludente sesto posto in campionato: nella stagione successiva il Panath\u012bna\u00efkos rest\u00f2 cos\u00ec direttamente fuori dalle competizioni europee per la prima volta dopo sedici anni. In vista della stagione 2013-2014 i membri salirono a 9.305, e nel maggio 2013 la panchina fu affidata a Yannis Anastasiou, che seppe combinare giovani del vivaio con nuovi acquisti stranieri in cerca di riscatto. Malgrado le scarse aspettative la squadra si piazz\u00f2 quarta in campionato nella regular season e seconda dopo i play-off, qualificandosi cos\u00ec per la Champions League, con Marcus Berg capocannoniere del torneo. Battendo per 4-1 il nella finale di Coppa di Grecia venne poi conquistato un nuovo trofeo dopo vari anni.\nStoria recente.\nIl Panath\u012bna\u00efkos non riusc\u00ec per\u00f2 ad accedere alla UEFA Champions League 2014-2015, e nemmeno alla successiva edizione della manifestazione. Il 2 novembre 2015 Anastasiou fu sollevato dall'incarico; al suo posto fu ingaggiato Andrea Stramaccioni, che condusse la squadra al terzo posto in campionato. L'italiano termin\u00f2 la sua esperienza il 1\u00ba dicembre 2016, con la squadra terza in campionato a sette punti dalla vetta della classifica; gli subentr\u00f2 Marinos Ouzounid\u012bs, gi\u00e0 calciatore della squadra negli anni '90, e la squadra conferm\u00f2 a fine stagione il terzo posto in Souper Ligka.\nDal punto di vista calcistico la stagione 2017-2018 fu probabilmente la peggiore nella storia del Panath\u012bna\u00efkos: con il club attanagliato da problemi societari e debiti, la squadra, penalizzata di 8 punti anche a causa delle intemperanze dei propri tifosi, riusc\u00ec a salvarsi chiudendo il campionato al tredicesimo posto, il peggior piazzamento nella storia del club in massima divisione. Ouzounidis lasci\u00f2 alla fine della stagione la guida tecnica, mentre alla fine di giugno 2018 la squadra pass\u00f2 sotto il controllo di Pairoj Piempongsant, uomo d'affari thailandese a capo di PAN ASIA Fund, che ne ha rilevato la propriet\u00e0 da Giannis Alafouzos. In panchina venne poi chiamato Gi\u014drgos D\u014dn\u012bs, che guid\u00f2 i verdi all'ottavo posto nella Souper Ligka Ellada 2018-2019: il derby con l' venne sospeso e la stagione si chiuse con un totale di 11 punti di penalizzazione.\nColori e simboli.\nColori.\nL'attuale simbolo e i colori della maglia furono adottati nel 1919, quando il giocatore Michalis Papazoglou (proveniente dal quartiere Kad\u0131k\u00f6y di Istanbul) propose alla societ\u00e0 di adottare come logo il trifoglio (T\u03c1\u03b9\u03c6\u03cd\u03bb\u03bb\u03b9 - \"Trifylli\"), gi\u00e0 adottato dalla squadra da dove il giocatore proveniva. I colori della divisa sono il bianco e il verde, anche se a volte il bianco non viene utilizzato nella divisa.\nNei primi anni dall'istituzione del verde come colore sociale, i giocatori indossavano magliette verdi, calzoncini bianchi e calzettoni verdi. Da allora l'uniforme ha cambiato diverse volte stile, ma il verde fu mantenuto come principale colore sociale.\nIl 6 gennaio 2008, in occasione del centenario della fondazione del club, furono introdotte nuove uniformi, nonch\u00e9 un nuovo logo per celebrare la ricorrenza, un trifoglio stilizzato accompagnato da un numero 100. Questo logo \u00e8 stato disegnato da Nikos Karokis, un tifoso della squadra, che aveva vinto un concorso che consisteva nel disegnare un logo per celebrare il centesimo anniversario della fondazione.\nStadio.\nDal 2018 il club gioca le sue partite interne nello Stadio olimpico Spyros Lou\u012bs. L'impianto, inaugurato nel 1982 e capace di contenere 69.618 spettatori, \u00e8 stato il terreno di gioco del Panath\u012bna\u00efkos in pi\u00f9 periodi distinti: dal 1984 al 2000, dal 2005 al 2007 e dal 2008 al 2013. Nella sua storia \u00e8 stato inoltre teatro di vari eventi, tra i quali spiccano le Olimpiadi di Atene del 2004 (per ospitarle sub\u00ec una profonda ristrutturazione e l'aggiunta di una copertura particolare progettata dal celebre architetto Santiago Calatrava), oltre a tre finali di Coppa dei Campioni-Champions League e ad una di Coppa delle Coppe.\nStoricamente il club \u00e8 per\u00f2 legato allo Stadio Apostolos Nikolaidis, detto anche \"Leoforos\"; aperto nel 1922 pu\u00f2 ospitare 16.003 persone e si trova nel distretto di Ampelokipi, nel centro di Atene. Questo stadio venne rinnovato nel 2000 per adeguarlo agli standard UEFA (furono ridotti i posti da 25.000 a 16.620, rinnovati gli spogliatoi ed installata una copertura), ma fu abbandonato quattro anni dopo a causa di una nuova normativa che impose nuovi criteri. Nel tempo \u00e8 stato utilizzato anche per le partite della nazionale greca, nonch\u00e9 degli altri due club cittadini, l' (che lo ha usato fino al 2004 per le partite interne di Champions League) e l' (solo per le amichevoli). Qui si sono cimentate diverse formazioni note a livello internazionale, come , , e . Nel frattempo si \u00e8 anche parlato di costruire un nuovo stadio, ma a causa della crisi economica della Grecia l'idea \u00e8 stata accantonata; venne quindi deciso di ammodernare il \"Leoforos\", eseguendo dei lavori terminati nel 2013.\nCentro di allenamento.\nDal 2013 il Panath\u012bna\u00efkos svolge le sue sedute di allenamento al centro Georgios Kalafatis, che si trova a Koropi ed \u00e8 stato intitolato al fondatore del club.\nSociet\u00e0.\nAltre sezioni della societ\u00e0.\nLa polisportiva del , oltre alla nota sezione calcistica, gareggia in diverse competizioni e ha 21 club in diversi sport, tra cui:\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nSono ora elencati i presidenti che si sono succeduti alla dirigenza del club.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1959-1960 alla 2019-2020 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Gi\u014drgos Karagkoun\u012bs a quota 79, mentre il miglior marcatore \u00e8 Krzysztof Warzycha con 25 gol.\nStatistiche di squadra.\nA livello internazionale la miglior vittoria \u00e8 per 6-0, ottenuta contro l' nel primo turno della Coppa UEFA 1992-1993, mentre la peggior sconfitta \u00e8 il 6-1 subito contro la nel secondo turno della Coppa delle Coppe 1989-1990.\nAlcuni record:\nTifoseria.\nStoria.\nTra i tifosi del Panath\u012bna\u00efkos, il gruppo principale \u00e8 il \"Gate 13\", fondato il 19 novembre 1966. Si tratta della pi\u00f9 antica associazione di tifosi calcistici della Grecia, con un totale di 80 sodalizi affiliati tra Grecia e Cipro.\nGemellaggi e rivalit\u00e0.\nI tifosi del Panath\u012bna\u00efkos sono gemellati con quelli del , con cui condividono i colori verde e bianco. Dagli anni '10 del XX secolo sussiste un legame con i tifosi della , in particolare il gruppo dei \"Bad Blue Boys\", con cui condividono la contrapposizione con i tifosi dell' e della . Un'amicizia lega inoltre i sostenitori del Panath\u012bna\u00efkos radunati nel \"Gate 13\" con il gruppo \" ROMA \" di tifosi della .\nLa maggiore rivalit\u00e0 sportiva \u00e8 quella con l', con cui il Panathinaikos disputa il \"derby degli eterni nemici\".\nOrganico.\nRosa 2021-2022.\n\"Aggiornata al 02 novembre 2021.\"\nStaff tecnico.\nFonte: Technical Staff, pao.gr. "}
{"id": "123200", "revid": "1226", "url": "https://it.wikipedia.org/wiki?curid=123200", "title": "Hephaestus", "text": ""}
{"id": "123202", "revid": "1718925", "url": "https://it.wikipedia.org/wiki?curid=123202", "title": "Federico III di Sicilia", "text": "Origine.\nFiglio maschio terzogenito del re d'Aragona, di Valencia e conte di Barcellona e altre contee catalane, Pietro III \"il Grande\" e di Costanza di Sicilia, figlia del re di Sicilia Manfredi (figlio illegittimo dell'imperatore Federico II di Svevia e di Bianca Lancia).\nBiografia.\nFederico era il figlio terzogenito dei tre figli maschi ancora in vita (gli altri due erano Alfonso, il figlio primogenito, e Giacomo, il figlio secondogenito; mentre l'ultimogenito, Pietro, era morto giovane) di Pietro e di Costanza. Confermato anche nella \"Historia Sicula\" di Bartolomeo di Neocastro (\"Alfonsus, Elisabeth regina Portugalli\u2026 Rex Iacobus, Dominus Fridericus, domina Violanta et dominus Petrus\") e nella \"Cr\u00f2nica\" (\"Anf\u00f3s, Jacme, Frederic e Pere\") di Ramon Muntaner.\nIl 19 giugno 1291, suo fratello primogenito, il sovrano della corona d'Aragona, Alfonso III mor\u00ec improvvisamente lasciando l'Aragona, Valencia, la Catalogna e il governo di Maiorca al secondogenito, Giacomo \"il Giusto\" e disponendo che la Sicilia andasse al terzogenito Federico; ma Giacomo dopo essersi fatto incoronare a Saragozza nel mese di luglio, come successore di Pietro III e non di Alfonso III, ne trascur\u00f2 il testamento e si tenne il regno di Sicilia, a scapito di Federico. L'infante Federico, nello stesso 1291, fu inviato, come luogotenente del fratello Giacomo II, in Sicilia, dove raggiunse la madre Costanza.\nGiacomo II voleva porre fine alla situazione che vedeva l'Aragona in perenne lotta contro il papato la Francia e la situazione si sblocc\u00f2 dopo l'elezione al papato, il 23 dicembre 1294, di Bonifacio VIII, che, elaborando la proposta del suo predecessore, papa Celestino V, ad Anagni, il 12 giugno del 1295 stipul\u00f2 con Giacomo e con Carlo II d'Angi\u00f2 il \"Trattato di Anagni\". Con questo accordo, Giacomo acconsent\u00ec a cedere la Sicilia; in cambio avrebbe ottenuto i feudi di Sardegna e di Corsica, se li avesse saputi conquistare, e avrebbe sposato la figlia di Carlo II d'Angi\u00f2; mentre Federico, che perdeva il governatorato della Sicilia sarebbe stato compensato dal matrimonio con l'erede dell'impero d'oriente, Caterina Courtenay, figlia dell'imperatore titolare Filippo I di Courtenay e Beatrice d'Angi\u00f2, con l'impegno di Federico di aiutare il futuro suocero a riconquistare l'impero.\nIl re di Francia, Filippo IV il Bello, pur approvando il trattato di Anagni, rifiut\u00f2 di accettare quest'ultima clausola e, in quello stesso anno, il fidanzamento tra Federico e Caterina fu rotto. Federico, amareggiato, oltre che dalla rottura del fidanzamento, anche dal fatto che Giacomo II non aveva ottemperato al testamento di Alfonso III, accett\u00f2 le offerte dei Siciliani che, sentendosi traditi dal nuovo re aragonese, dichiarato decaduto Giacomo, lo elessero al trono di Sicilia. L'11 dicembre 1295, a Palermo, Federico fu proclamato \"Signore della Sicilia\", e il Parlamento siciliano riunito al Castello Ursino di Catania, il 15 gennaio 1296, lo riconobbe Federico III Re di Sicilia. L'incoronazione ufficiale avvenne, il 25 marzo del 1296, nella Cattedrale di Palermo.\nFederico riprese le guerre del Vespro e, prendendo l'iniziativa nei confronti degli Angioini, non solo conservava la Sicilia ma portava la guerra in Calabria e nel napoletano. Allora Bonifacio VIII, agli inizi del 1297, convoc\u00f2 a Roma sia Giacomo II che Carlo II d'Angi\u00f2 e li spron\u00f2 a riconquistare la Sicilia secondo il trattato di Anagni; dovettero abbandonare la Sicilia, per ordine di Giacomo, sia Giovanni da Procida che Ruggero di Lauria, che divenne ammiraglio della flotta alleata anti-siciliana e alla fine anche la regina madre Costanza dovette abbandonare il figlio prediletto Federico e raggiungere Giacomo a Roma. Giacomo intervenne, a fianco degli Angioini, contro il fratello Federico e i Siciliani e con la sua flotta aragonese affiancata da quella napoletana, a Capo d'Orlando, nel luglio del 1299, sconfisse Federico che si riusc\u00ec a salvare con solo 17 galee. Giacomo, l'anno dopo, visto che il fratello continuava a resistere, fece ritorno in Aragona. La guerra fu proseguita con successo da Roberto d'Angi\u00f2, nominato da Carlo II vicario generale in Sicilia, e suo fratello Filippo I di Taranto, con la conquista di alcuni importanti centri nella Sicilia orientale: nell'ottobre 1299 Catania, per la ribellione dei suoi nobili cittadini Virgilio Scordia e Napoleone Caputo, passava in mano angioina; Patern\u00f2 dopo un breve assedio veniva consegnata dal conte camerario Manfredi Maletta; Noto, difesa valorosamente da Ugolino Callari, compare dello stesso Federico, veniva infine a patti con Roberto d'Angi\u00f2. Messina, difesa dai Palizzi, tuttavia resisteva all'assedio angioino e Federico riportava una notevole vittoria nella piana di Falconara (Trapani), facendo prigioniero Filippo di Taranto.\nAllora il papa, nel 1300, chiam\u00f2 in aiuto i templari, gli ospitalieri e i riluttanti Genovesi, ma ad eccezione di una nuova brillante vittoria della flotta di Lauria su quella siciliana, il 14 giugno del 1300, la situazione non progred\u00ec. Infine Bonifacio VIII si rivolse al re di Francia, Filippo IV il Bello, che invi\u00f2 un esercito al comando del fratello, Carlo di Valois: questi, arrivato in Sicilia, nel maggio del 1302, bruciando e depredando, l'attravers\u00f2 sino a Sciacca, dove per\u00f2 arriv\u00f2 distrutto dalla malaria e, per la paura di un deciso attacco da parte di Federico, accett\u00f2 la pace che gli venne offerta. Allora da Carlo di Valois, Carlo II d'Angi\u00f2 e dal papa, fu proposto a Federico di sposare la figlia di Carlo II lo Zoppo e di Maria d'Ungheria e sorella del duca di Calabria Roberto, Eleonora; durante la trattativa fu offerto a Federico, in cambio della Sicilia, il regno di Albania, creato per lui oppure il regno di Cipro, dopo averlo tolto alla famiglia Lusignano. Federico rifiut\u00f2, ma, nell'agosto del 1302, fu trovato un compromesso che prevedeva che Federico III mantenesse il potere sulla Sicilia col titolo di \"Re di Trinacria\" (quello di Sicilia spettava solo al re di Napoli) fino alla sua morte, dopo la quale l'isola sarebbe dovuta passare nuovamente agli Angi\u00f2.\nLa guerra dei Vespri Siciliani termin\u00f2 con la pace di Caltabellotta: il 31 agosto del 1302, probabilmente nel castello del Pizzo, si firm\u00f2 il trattato di pace. Questo trattato, modificato dal papa il 12 maggio 1303, comunque conferm\u00f2 che Federico III mantenesse il potere sulla Sicilia, portatagli in dote dalla moglie Eleonora, col titolo di \"Re di Trinacria\" e dopo la sua morte l'isola sarebbe dovuta passare nuovamente agli Angi\u00f2. Il matrimonio con Eleonora venne celebrato nel maggio 1303, a Messina.\nNel 1311, la Compagnia Catalana invit\u00f2 Federico a dichiararsi sovrano del ducato di Atene, dopo che la compagnia aveva conquistato il territorio dopo aver sconfitto Gualtieri V di Brienne. Federico nomin\u00f2 il figlio Manfredi, duca di Atene e, l'altro figlio, illegittimo, Alfonso Federico, capitano-generale del ducato.\nNel 1311, Federico III si alle\u00f2 con Arrigo VII di Lussemburgo, che era calato in Italia per essere eletto Re dei Romani a Milano e imperatore del sacro romano impero a Roma (1312). In quel periodo, Federico intavol\u00f2 con l'imperatore una trattativa per il fidanzamento di suo figlio, Pietro con la figlia ultimogenita di Arrigo, Beatrice; ma la trattativa, nel 1312, sfum\u00f2 per la scelta di Arrigo di imparentarsi con gli Angi\u00f2 e a Pietro prefer\u00ec Carlo, figlio del re di Napoli, Roberto d'Angi\u00f2. Nonostante le trattative con Roberto, Arrigo e Federico preparavano la guerra contro il regno di Napoli, che avrebbe dovuto essere attaccato da Arrigo via terra e da una potente flotta imperiale-siciliana, gi\u00e0 armata nel 1313 e comandata da Federico, via mare; ma la prematura morte dell'imperatore fece fallire il piano. Alla morte di Arrigo, Federico propose un'alleanza in chiave antiangioina alla ghibellina Repubblica pisana, che fu rifiutata in quanto Federico in cambio pretendeva il possesso della Sardegna (promessa dal papa in feudo da conquistare a suo fratello, il re d'Aragona, Giacomo II il Giusto).\nLa pace di Caltabellotta dur\u00f2 solo una dozzina di anni e, dopo che nel 1313 la guerra tra Angioini e Aragonesi era ripresa, il parlamento siciliano, il 12 giugno 1314, disattendendo l'accordo siglato con la Pace di Caltabellotta, riconosceva il figlio di Federico, Pietro come erede al trono, e quindi, alla sua morte, successore di Federico, e, il 9 agosto, confermava Federico re di Sicilia e non pi\u00f9 di Trinacria. Seguirono due anni di guerra, in cui Roberto d'Angi\u00f2 cerc\u00f2 di conquistare l'isola nel 1314, a cui segu\u00ec una tregua di due anni, sino al 1316. Allo scadere della tregua, Roberto attacc\u00f2 la Sicilia occidentale e si diresse su Palermo, su cui confluiva anche la flotta napoletana. Federico, vedendosi a mal partito, nel 1317, chiese una tregua che gli fu concessa a patto di restituire agli angioini tutte le posizioni che ancora deteneva sul continente (quasi tutte in Calabria); la nuova tregua sarebbe scaduta a Natale del 1320.\nFinita la tregua, Federico, nel 1321, invi\u00f2 una flotta con reparti di cavalleria di fronte a Genova, in aiuto ai ghibellini che combattevano contro la repubblica di Genova, ma Roberto d'Angi\u00f2, alleato di Genova, invi\u00f2 82 galee che costrinsero la flotta siciliana a ritirarsi e rientrare in Sicilia (passando da Ischia la saccheggi\u00f2). Nel settembre dello stesso anno, la flotta siciliana torn\u00f2 a Genova e coordinando gli attacchi con le truppe dei ghibellini lombardi capitanati da Marco Visconti, riusc\u00ec a creare grandi difficolt\u00e0 per i difensori, senza per\u00f2 riuscire a fare cadere la citt\u00e0. Col cattivo tempo, la flotta, molto danneggiata, dovette rientrare definitivamente in Sicilia.\nSempre nel 1321, Federico aveva fatto incoronare il figlio Pietro come co-regnante e suo successore, attirandosi le ire del papa Giovanni XXII, che scagli\u00f2 l'interdetto sulla Sicilia (Giovanni XXII lo tolse solo nel 1334, poco prima di morire).\nIn viaggio da Palermo ad Enna, Federico si ammal\u00f2 gravemente. Mor\u00ec il 25 giugno del 1337, nel tragitto tra Patern\u00f2 e Catania, poich\u00e9 sperava di ricevere cure migliori nell'ospedale della Commenda di San Giovanni Gerosolimitano nei pressi di Patern\u00f2. Com'era tradizione di quei tempi, nell'ospedale vennero sepolte le viscere, mentre la salma, trasportata a Catania, fu esposta al Castello Ursino. Federico aveva dichiarato nel testamento di voler esser sepolto a San Francesco nella citt\u00e0 di Barcellona, accanto al fratello Alfonso d'Aragona e alla madre Costanza, ma modific\u00f2 le sue volont\u00e0 e dispose per una sepoltura nella cattedrale nel capoluogo. La salma venne quindi tumulata provvisoriamente nella Cattedrale di Catania, in attesa di traslazione a Palermo. A causa del perdurare della guerra del Vespro la salma rimase definitivamente a Catania.\nIl profilo del Re di Sicilia.\nIl carattere e il comportamento di Federico fu molto influenzato dalla discendenza normanno-sveva: come Ruggero fu fondatore di uno stato, fu un abile condottiero e un buon legislatore e come il bisnonno Federico II fu carismatico, aggressivo, filo-imperiale e perennemente scomunicato (in particolare interdetto dal papa Giovanni XXII dal 1321 al 1334).\nNel 1296, in occasione dell'elezione promulg\u00f2 le \u00ab\"Constitutiones regales\"\u00bb (il cui capitolo XXVIIII del secondo libro, noto anche come Capitolo Volentes, introdusse una notevole innovazione normativa concernente l'acquisto dei feudi); i \u00ab\"Capitula alia\"\u00bb; le \u00ab\"Ordinationes generales\"\u00bb nonch\u00e9 altri testi che fornirono una base di garanzie costituzionali innovative per il medioevo, comprendente i doveri dei reggenti e l'obbligo di convocare almeno annualmente il parlamento siciliano. Nel 1324, il parlamento riunito ad Enna eman\u00f2, fra le altre, cupe norme che prevedevano la segregazione degli Ebrei.\nI caratteri della Sicilia che noi tutti oggi conosciamo derivano in gran parte da questo secondo regno di Sicilia, fondato nel 1296 da Federico, che poi, passando attraverso varie reggenze, verr\u00e0 soppresso nel 1816 da Ferdinando I di Borbone.\nDurante il suo regno si accentu\u00f2 certamente il regime feudale: il parlamento aveva tre rami (ecclesiastico, demaniale e militare), si radic\u00f2 il latifondismo e l'economia entr\u00f2 in crisi.Ma egli va comunque ricordato per le sue riforme civili e amministrative che interessarono la Sicilia che davano maggiore potere al Parlamento (detti i Capitoli) e la suddivisione amministrativa dell'isola in quattro \"Valli\" (Val di Noto, Val Demone e Val di Mazara, Val di Girgenti).\nLa corte di Federico: laboratorio di dibattiti religiosi e rifugio di dissidenti.\nFederico III fu intimo amico del catalano Arnaldo da Villanova, accolse alla sua corte i francescani spirituali perseguitati e i fraticelli. Il mistico Raimondo Lullo ripose in lui molte speranze per un rinnovamento del cristianesimo. Egli stesso interessato alla mistica, Federico fece della sua corte un focolare di dibattiti filosofici e religiosi, nel quale interloquivano filosofi aristotelici, pensatori ebrei, alchimisti, astrologi, e anche praticanti di magia. Anche se si scontr\u00f2 spesso con le autorit\u00e0 ecclesiastiche, Federico non era mosso da uno spirito anticristiano, quanto piuttosto dall'ansia di acquisire conoscenze sempre nuove e dalla convinzione che il mondo, ormai vecchio, si stava rinnovando.\nIl Parlamento Siciliano.\nIl Parlamento siciliano, composto da feudatari, sindaci delle citt\u00e0, dai conti e dai baroni, era presieduto e convocato dal re.La funzione principale era la difesa dell'integrit\u00e0 della Sicilia, come valore massimo anche nei confronti dell'assolutismo del re, nell'interesse di tutti i siciliani. Il re, infatti, non poteva stringere accordi di qualunque natura (politica, militare o economica) n\u00e9 dichiarare guerre senza aver prima consultato e ottenuto l'approvazione del Parlamento che, per costituzione, doveva essere convocato almeno una volta l'anno nel giorno di Tutti i Santi. Il Parlamento costituzionalmente aveva il compito di eleggere il re e di svolgere anche la funzione di organo garante del corretto svolgimento della giustizia ordinaria esercitata da giustizieri, giudici, notai e dagli altri ufficiali del regno.\nDiscendenza.\nDall'unione con Eleonora d'Angi\u00f2 nacquero nove figli, ma gli vengono attribuiti almeno altri cinque figli naturali nati da una relazione con Sibilla Sormella.\nDa Eleonora ebbe::\nDa Sibilla Sormella ebbe::"}
{"id": "123204", "revid": "124312740", "url": "https://it.wikipedia.org/wiki?curid=123204", "title": "Anidride acetica", "text": "L'anidride acetica \u00e8 un'anidride organica, ottenuta per condensazione di due molecole di acido acetico. Analogamente alle anidridi inorganiche, per reazione con acqua forma l'acido corrispondente.\nA temperatura ambiente \u00e8 un liquido incolore dall'odore irritante, da manipolare con particolare cautela.\nL'anidride acetica \u00e8 sintetizzata con delle buone rese di reazione facendo reagire cloruro di acetile con acetato di sodio\nIndustrialmente, viene generata in grandi quantit\u00e0 tramite il processo Tennessee Eastman, una variante del processo Monsanto.\nReagisce rapidamente con l'acqua a dare acido acetico, con gli alcoli a dare i corrispondenti esteri acetati e con le ammine a dare le corrispondenti acetammidi.\nStruttura e propriet\u00e0.\nL'anidride acetica, come la maggior parte delle anidridi acide, \u00e8 una molecola flessibile con una struttura non planare. Il collegamento del sistema pi attraverso l'ossigeno centrale offre una stabilizzazione di risonanza molto debole rispetto alla repulsione dipolo-dipolo tra i due ossileni carbonilici. Le barriere energetiche alla rotazione del legame tra ciascuna delle conformazioni non planari ottimali sono piuttosto basse.\nCome la maggior parte delle anidridi acide, l'atomo di carbonio carbonilico dell'anidride acetica ha un carattere elettrofilo, poich\u00e9 il gruppo uscente \u00e8 il carbossilato. L'asimmetria interna pu\u00f2 contribuire alla potente elettrofilicit\u00e0 dell'anidride acetica poich\u00e9 la geometria asimmetrica rende un lato di un atomo di carbonio carbonilico pi\u00f9 reattivo dell'altro, e in tal modo tende a consolidare l'elettropositivit\u00e0 di un atomo di carbonio carbonilico su un lato. Ci\u00f2 \u00e8 evidente dal diagramma della densit\u00e0 elettronica.\nProduzione.\nL'anidride acetica fu sintetizzata per la prima volta nel 1852 dal chimico francese Charles Fr\u00e9d\u00e9ric Gerhardt (1816-1856) riscaldando acetato di potassio con cloruro di benzoile. \nL'anidride acetica \u00e8 prodotta mediante carbonilazione dell'acetato di metile:\nIl processo di anidride acetica del Tennessee Eastman prevede la conversione di metil acetato in metil ioduro e un sale acetato. La carbonilazione dello ioduro di metile a sua volta fornisce acetil ioduro, che reagisce con sali di acetato o acido acetico per dare il prodotto. Il cloruro di rodio in presenza di ioduro di litio viene impiegato come catalizzatore. Poich\u00e9 l'anidride acetica non \u00e8 stabile in acqua, la conversione viene condotta in condizioni anidre.\nIn misura decrescente, l'anidride acetica viene anche preparata dalla reazione di chetene (etenone) con acido acetico a 45\u201355 \u00b0C e bassa pressione (0,05-0,2 bar), con un \u0394H risultante di \u221263 kJ/mol.\nIl percorso dall'acido acetico all'anidride acetica attraverso il chetene fu sviluppato da Wacker Chemie nel 1922, quando la domanda di anidride acetica aument\u00f2 a causa della produzione di acetato di cellulosa. when the demand for acetic anhydride increased due to the production of cellulose acetate.\nA causa del suo basso costo, l'anidride acetica viene solitamente acquistata, non preparata, per l'uso nei laboratori di ricerca.\nReazioni.\nL'anidride acetica \u00e8 un reagente versatile per le acetilazioni, l'introduzione di gruppi acetilici su substrati organici. In queste conversioni, l'anidride acetica \u00e8 vista come una fonte di CH3CO+.\nAcetilazione di alcoli e ammine.\nGli alcoli e le ammine sono facilmente acetilati. Ad esempio, la reazione dell'anidride acetica con etanolo produce etilacetato:\nSpesso una base come la piridina viene aggiunta per funzionare come catalizzatore. In applicazioni specializzate, anche i sali acidi di scandio Lewis hanno dimostrato di essere efficaci catalizzatori.\nAcetilazione di anelli aromatici.\nGli anelli aromatici sono acetilati dall'anidride acetica. Di solito vengono utilizzati catalizzatori acidi per accelerare la reazione. Caratteristiche sono le conversioni di benzene in acetofenone e ferrocene in acetilferrocene: e ferrocene in acetylferrocene:\nPreparazione di altre anidridi acide.\nGli acidi dicarbossilici vengono convertiti in anidridi dopo il trattamento con anidride acetica. Viene anche usato per la preparazione di anidridi miste come quella con acido nitrico, acetil nitrato.\nPrecursore di diacetati geminali.\nLe aldeidi reagiscono con l'anidride acetica in presenza di un catalizzatore acido per dare diacetati geminali. Un precedente percorso industriale verso l'acetato di vinile riguardava il diacetato di etilidene intermedio, il diacetato geminale ottenuto da acetaldeide e anidride acetica:\nIdrolisi.\nL'anidride acetica si dissolve in acqua a circa il 2,6% in peso. Le soluzioni acquose hanno una stabilit\u00e0 limitata perch\u00e9, come la maggior parte delle anidridi acide, le idrolisi di anidride acetica forniscono acidi carbossilici. In questo caso, si forma acido acetico, dato che questo prodotto di reazione \u00e8 completamente miscibile in acqua:\nApplicazioni.\nCome indicato dalla sua chimica organica, l'anidride acetica viene utilizzata principalmente per le acetilazioni che portano a materiali commercialmente significativi. La sua pi\u00f9 grande applicazione \u00e8 la conversione della cellulosa in acetato di cellulosa, che \u00e8 un componente del film fotografico e di altri materiali rivestiti, e viene utilizzato nella produzione di filtri per sigarette. Allo stesso modo viene utilizzato nella produzione di aspirina (acido acetilsalicilico), che viene preparato mediante acetilazione dell'acido salicilico. Viene anche usato come conservante del legno tramite l'impregnazione in autoclave per rendere il legno pi\u00f9 duraturo.\nNell'industria dell'amido, l'anidride acetica \u00e8 un composto di acetilazione comune, utilizzato per la produzione di amidi modificati (E1414, E1420, E1422)\nA causa del suo uso per la sintesi dell'eroina attraverso la diacetilazione della morfina, l'anidride acetica \u00e8 elencata come precursore dell'elenco II DEA degli Stati Uniti e limitata in molti altri paesi.\nSicurezza.\nL'anidride acetica \u00e8 un liquido irritante e combustibile. A causa della sua reattivit\u00e0 nei confronti dell'acqua, si preferiscono la schiuma alcolica o l'anidride carbonica per l'estinzione delle fiamme. Il vapore dell'anidride acetica \u00e8 dannoso."}
{"id": "123211", "revid": "436907", "url": "https://it.wikipedia.org/wiki?curid=123211", "title": "Tommy (album)", "text": "Tommy, in alcune edizioni pubblicato con il titolo Tommy (1914-1984), \u00e8 il quarto album discografico degli Who.\nPubblicato nel 1969, originariamente su doppio vinile, raggiunse il secondo posto della classifica inglese e il quarto in quella statunitense. \u00c8 una delle prime opere rock della storia, preceduta da due \"prototipi\" (\"The Story of Simon Simopath\" del gruppo britannico Nirvana e \"S.F. Sorrow\" dei Pretty Things). \u00c8, insieme a \"Quadrophenia\", una delle due rock opera del gruppo.\nDall'album \u00e8 stato successivamente tratto il film \"Tommy\" diretto da Ken Russell.\nIl disco.\n\u00c8 un'opera rock basata sulla storia di un ragazzo nato alla fine della prima guerra mondiale (nella versione cinematografica, invece, la trama si svolge alla fine della seconda guerra mondiale), che diviene sordo, cieco e muto. L'episodio che determina questa situazione \u00e8 l'omicidio da parte del padre, un aviatore britannico creduto morto e tornato tardivamente dal fronte, dell'amante della madre (nella versione cinematografica \u00e8 il padre naturale ad essere ucciso dall'amante). I genitori di Tommy, che assiste alla scena dietro allo specchio, dicono al bambino di non dire, vedere e sentire nulla (infatti \"See Me, Feel Me, Touch Me, Heal Me\" sar\u00e0 il leitmotiv del disco). Il traumatizzato Tommy diventa cos\u00ec muto, cieco e sordo.\nA peggiorare la situazione subentrano nella sua vita le violenze sessuali da parte dello zio e gli atti di bullismo del cugino, personaggi, che crudamente e bestialmente, approfittano dello stato del bambino che non pu\u00f2 n\u00e9 urlare n\u00e9 lamentarsi.\nOgni cura ed ogni tentativo di riportarlo alla normalit\u00e0 sono vani fino a quando Tommy si scopre \"mago del flipper\" e come tale ottiene notoriet\u00e0 e ricchezza.\nUn dottore ritiene che l'unico modo per comunicare con Tommy sia attraverso uno specchio; la madre non vuole credergli e distrugge lo specchio di casa. Paradossalmente questo evento rende Tommy libero e gli fa riacquistare tutti i sensi, facendolo tornare un bambino normale. La distruzione del \"santuario\" riporta Tommy alla propria dimensione umana; oltrepassando lo specchio, Tommy torna alla vita e inizia un percorso che lo porta a divenire una sorta di \"messia\" in grado di liberare e curare gli altri facendogli seguire il suo percorso.\nIspirazione e struttura.\nPete Townshend trasse ispirazione per l'album dagli insegnamenti del guru Meher Baba e da elementi autobiografici connessi alla sua infanzia. Un anno prima della pubblicazione di \"Tommy\", Townshend spieg\u00f2 la genesi di molte delle idee poi confluite nell'opera in una famosa intervista data alla rivista \"Rolling Stone\":\nInterrogato circa la sua opinione su \"Tommy\", John Entwistle rispose:\nMusicalmente, \"Tommy\" \u00e8 un complesso set di arrangiamenti pop rock, generalmente basati sulla chitarra acustica di Townshend e costruiti con l'aggiunta di sovraincisioni effettuate da tutti e quattro i membri del gruppo usando molti strumenti, inclusi basso, chitarra elettrica ed acustica, pianoforte, organo, batteria, gong, timpani, tromba, corno francese, armonie vocali, e occasionali raddoppi della voce solista.\nCopertina.\nLa copertina dell'album \u00e8 stata creata dall'artista Mike McInnerney. Una sfera di colore azzurro, nuvole e colombe che contornano le aperture quadrate, la rendono simile ad una gabbia nella quale sono racchiusi i ritratti (in bianco e nero ed altamente contrastati) dei componenti del gruppo. Sul retro le colombe in stormo vanno a riempire il fondo nero squarciato da un pugno.L'opera esprime - con tratti quasi onirici - il senso di oppressione e la conseguente possibile liberazione di un adolescente come Tommy, isolato sia a livello sensoriale che sociale dal mondo che lo circonda proponendogli solo ipocrisie, violenze ed ingiustizie.\nSingoli.\nLe tracce \"Pinball Wizard\", \"Go to the Mirror!\", \"I'm Free\", \"Christmas\", e \"See Me, Feel Me\" furono tutte pubblicate su singolo. \"Pinball Wizard\" raggiunse la top 20 negli Stati Uniti e la top 5 in Gran Bretagna. \"See Me, Feel Me\" entr\u00f2 nella top 20 in USA e \"I'm Free\" raggiunse la top 40.\nConcerti.\nPer il ventennale dell'album, nel 1989, il gruppo propose un concerto che illustrava l'intreccio originale, ossia l'ambientazione nel primo dopoguerra, con la partecipazione dei cantanti Phil Collins e Billy Idol, nella parte dei due parenti aguzzini Ernie e Kevin, di Patti LaBelle nella parte della \"Acid Queen\", di Steve Winwood nella parte di \"Hawker\", ed ovviamente Elton John nella parte di \"Pinball Wizard\".\nInfluenza e fortuna critica.\nAlla pubblicazione del disco, la critica si divise in due tra quelli che lo reputavano un capolavoro, l'inizio di un nuovo genere, e chi invece pensava si trattasse di mero sfruttamento commerciale di tematiche serie come la disabilit\u00e0 e le molestie sessuali su minori. L'album venne messo al bando dalla BBC e da alcune stazioni radio americane proprio per i velati riferimenti alla pedofilia e alle droghe. L'opera riscosse per\u00f2 un enorme successo presso il pubblico, e complici le frequenti esecuzioni dal vivo dei brani del disco da parte degli Who negli anni seguenti, elev\u00f2 la band al rango di superstar del rock donando loro nuovo prestigio e visibilit\u00e0 a livello internazionale.\nIn un articolo del 1969 sul \"The Village Voice\", il critico musicale Robert Christgau afferm\u00f2 che, a parte \"We're Only in It for the Money\" dei Mothers of Invention, \"Tommy\" era il primo vero \"lavoro di ampio respiro\" della musica rock, aggiungendo che il lato parodistico di Townshend era maggiormente \"profondo e sottile\" rispetto a quello di Frank Zappa. Egli lod\u00f2 Townshend per aver deliberatamente costruito l'album in modo da rendere ogni canzone godibile anche se presa singolarmente senza seguire il filo logico della trama del concept, e che \"aveva dato al suo pubblico ci\u00f2 che vuole senza affossare la propria ispirazione individuale\". Nel 1974, la rivista \"NME\" classific\u00f2 \"Tommy\" alla posizione numero 16 della loro lista dei migliori 100 album di tutti i tempi.\nSecondo il giornalista musicale Richie Unterberger, \"Tommy\" venne incensata dai critici dell'epoca come il capolavoro degli Who, ma la sua fortuna critica \u00e8 leggermente diminuita nel corso dei decenni successivi, a causa della occasionale pretenziosit\u00e0 del concetto e dei brani \"riempitivo\" che fungono da connessione tra i temi principali della trama. Nella recensione all'album su AllMusic, Unterberger scrisse di come, nonostante i punti deboli, l'album contenga \"molte canzoni eccellenti\" baciate da uno stato di grazia impressionante; mentre l'abilit\u00e0 narrativa di Townshend di saper narrare una storia dall'ampio respiro, introdusse \"nuovi orizzonti nella musica rock\". Parlando del disco, la rivista \"Uncut\" scrisse che l'album \"non realizza del tutto le proprie ambizioni, sebbene ottenga grandi risultati nel provarci\". Mark Kemp, nella \"The Rolling Stone Album Guide\" (2004), afferm\u00f2 che \"a posteriori, \"Tommy\" non \u00e8 proprio quel capolavoro che sembr\u00f2 alla sua uscita\" aggiungendo anche come non sia \"divertente\" o \"piacevole\" tanto quanto \"The Who Sell Out\" (1967).\nNel 2003, \"Rolling Stone\" ha classificato \"Tommy\" alla posizione numero 96 nella sua lista dei 500 migliori album di sempre. Il disco \u00e8 stato inoltre inserito alla posizione numero 90 da VH1 nel libro \"1001 Albums You Must Hear Before You Die\", dedicato ai migliori dischi rock. La rivista \"Q\" posizion\u00f2 \"Tommy\" al nono posto nella lista \"The Music That Changed the World: Part One 1954\u20131969\" del 2004. Lo scrittore Chris Smith incluse l'album nel suo libro \"101 Albums That Changed Popular Music\" e scrisse che \"Tommy\" \"fu il primo album rock che riusc\u00ec a raccontare una storia completa con un proprio filo logico dall'inizio alla fine attraverso la progressione delle canzoni in esso contenute\"."}
{"id": "123212", "revid": "47767", "url": "https://it.wikipedia.org/wiki?curid=123212", "title": "Federico II di Sicilia", "text": ""}
{"id": "123222", "revid": "399", "url": "https://it.wikipedia.org/wiki?curid=123222", "title": "Camino (Oderzo)", "text": "Camino \u00e8 una frazione del comune di Oderzo (TV). Il paese all'agosto 2014 contava abitanti. Sorge a nord del capoluogo, a sinistra del fiume Monticano.\nToponomastica.\nIl nome del paese deriva con ogni probabilit\u00e0 da un'antica fornace, che sorgeva in localit\u00e0 Fornaci sin dall'epoca tardo-romana; fu demolita presumibilmente tra Sei e Settecento. L'ipotesi \u00e8 confermata dai cosiddetti \"Atti notarili di Guecellone di Salico\", documentazione ancora inedita risalente al 1332 e conservata presso l'Archivio di Stato di Treviso.\nStoria.\nIl territorio della frazione \u00e8 abitato fin dall'epoca paleoveneta: a dimostrarlo \u00e8 un'\"ascia in pietra verde\" (IX-VII secolo a.C.) ritrovata in localit\u00e0 Bosco di Camino nel 1966 ed ora esposta al Museo archeologico di Oderzo.\nIl primo nucleo del paese si form\u00f2 probabilmente nell'alto Medioevo, nel periodo in cui l'antica e potente citt\u00e0 romana di Opitergium quasi non esisteva pi\u00f9 dopo anni di invasioni barbariche e di saccheggi.\nLa fortuna del paese inizi\u00f2 nel 1089, quando vi si stabiliscono i conti da Montanara, famiglia feudale di origine longobarda proveniente dal centro omonimo posto dalle pendici del Cansiglio: vi costruiranno il loro castello dal quale in seguito cambieranno il loro predicato familiare in \"da Camino\".\nIl paese fu per poco pi\u00f9 di un secolo la sede principale del loro casato, che nel periodo di maggior splendore si espander\u00e0 dal Cadore a Mestre, dal fiume Livenza fino al Brenta.\nIl castello di Camino venne raso al suolo, su ordine di Alberto II della Scala, nel 1337 durante la cosiddetta guerra Veneto-Scaligera, uno dei primi conflitti scoppiati per l'espansione in terraferma della Repubblica di Venezia.\nNello stesso periodo in cui veniva raso al suolo il castello, il quale ormai aveva assunto un'importanza poco pi\u00f9 che affettiva, iniziava il declino del casato dei da Camino ed anche del paese, che non torner\u00e0 pi\u00f9 ai fasti di un tempo.\nPer tutto il periodo della dominazione veneziana (1338-1797), Camino rimase annesso alla Podesteria di Portobuffol\u00e9. Ci\u00f2 che rimaneva del borgo medievale and\u00f2 perduto probabilmente nel 1412, in occasione degli incendi e saccheggi perpetrati dalle truppe ungheresi, guidate dal mercenario fiorentino Pippo Spano, durante la guerra tra Repubblica di Venezia e regno d'Ungheria.\nIn et\u00e0 moderna in paese sorgevano almeno quattro ville venete, tra le quali una appartenente alla nobile famiglia veneziana dei Contarini.\nNel 1809, come tutti i paesi del Triveneto con meno di mille abitanti, perse il titolo di comune per decreto napoleonico, e pass\u00f2 sotto la giurisdizione della vicina citt\u00e0 di Oderzo. Dopo l'annessione al Regno d'Italia, divenne frazione comunale di quest'ultimo centro.\nIl confine tra frazione e capoluogo, inizialmente corrispondente al corso del fiume Monticano, fu spostato tre volte verso nord nel 1856, 1935 e 1951.\nDopo i difficili anni della prima e seconda guerra mondiale e dell'emigrazione di massa, il paese conoscer\u00e0 una fase di stallo che terminer\u00e0 solo a met\u00e0 degli anni ottanta dopo i quali inizier\u00e0 una nuova fase di risveglio e di espansione urbana.\nDal 1961 in periferia del paese sorge la Societ\u00e0 Opitergina Lavorazioni Elettroplastiche, la prima fabbrica ad aprire in territorio di Oderzo, una delle industrie storicamente pi\u00f9 importanti della sinistra Piave.\nOggi il centro geografico del paese \u00e8 occupato dalla zona industriale nord di Oderzo; per quanto Camino sia un paese di campagna, le trasformazioni avvenute in paese nella seconda met\u00e0 del XX secolo ha ridotto la percentuale di addetti nel settore primario dall'80-90% a meno dell'1%.\nCultura.\nLa chiesa parrocchiale risale, nel suo nucleo originale, sicuramente a prima dell'anno mille; \u00e8 dedicata a San Bartolomeo apostolo. Nei secoli successivi, in particolare nel sedicesimo e nel ventesimo, \u00e8 stata ampliata e profondamente modificata.\nAll'interno sono di particolare pregio la cinquecentesca pala di San Bartolomeo, attribuita al pittore pordenonese Antonio Sacchiense da Pordenone (1515?-1576), e il tabernacolo, realizzato dalla bottega cenedese dei fratelli Ghirlanduzzi tra il 1672 e il 1677.\nIl monumento a Girardini e Tonello \u00e8 stato realizzato dallo scultore Simon Benetton nel 1970, nel luogo dove, il 12 settembre 1944, furono impiccati per rappresaglia due partigiani, Giovanni Girardini e Bruno Tonello.\nFeste popolari.\nLa sagra parrocchiale si svolge nella seconda met\u00e0 di agosto in prossimit\u00e0 della festa del patrono. Da ricordare anche la festa dello sport, che si tiene nella prima met\u00e0 di giugno."}
{"id": "123224", "revid": "2205646", "url": "https://it.wikipedia.org/wiki?curid=123224", "title": "Alinghi", "text": "Alinghi \u00e8 il team svizzero vincitore delle edizioni 2003 e 2007 della coppa America. Il suo proprietario \u00e8 l'imprenditore Ernesto Bertarelli, ex-patron della multinazionale farmaceutica Serono. Il nome \"Alinghi\", che Ernesto e la sorella Donatella (anche lei velista) avevano inventato durante le vacanze a Monte Argentario, deriva da una parola usata da Bertarelli durante l'infanzia quando giocava con la sorella inventando un linguaggio incomprensibile per gli adulti.\nLe imbarcazioni.\nIn principio Alinghi aveva acquistato l'imbarcazione \"59\" dal team elvetico \"Fast 2000\", che aveva partecipato all'edizione del 2000, per fare dei test e paragonare le prestazioni dei nuovi scafi costruiti.\nLe imbarcazioni sono state concepite in stretta collaborazione con Scuola politecnica federale di Losanna (il politecnico di Losanna, in breve EPFL). In particolare, responsabile per la simulazione fluidodinamica e la modellistica matematica \u00e8 stato l'italiano Alfio Quarteroni dell'EPFL (gi\u00e0 docente anche al Politecnico di Milano). La fabbricazione di tutti e 4 gli scafi (SUI 64, SUI 75, SUI 91 e SUI 100) \u00e8 stata affidata alla \"Decision SA\", impresa situata a Corsier-sur-Vevey nei pressi della cittadina svizzera di Vevey.\nGli scafi SUI 64 e SUI 75 sono stati modificati per essere conformi alle norme 5.0 della Classe America, le due imbarcazioni sono state usate per gli \"Acts\" della Louis Vuitton Cup e per testare le nuove imbarcazioni.\nI due scafi (SUI 91 e SUI 100) costruiti per la difesa della 32\u00aa America's Cup sono stati trasportati in camion dalla Svizzera fino a Valencia.\nBase a Valencia.\nLa base di Alinghi a Valencia \u00e8 divisa sostanzialmente in 3 aree: pubblica, pubblica ad accesso limitato e privata. Quest'ultima ovviamente \u00e8 accessibile solo dai componenti del team in quanto \u00e8 l'area in cui avviene l'effettivo sviluppo e costruzione dell'imbarcazione e delle vele.\nLa parte pubblica invece comprende una parte liberamente accessibile al piano terra divisa a sua volta in una sezione espositiva in cui vengono presentate al pubblico alcune delle tecnologie utilizzate a bordo, mediante filmati e simulazioni grafiche.\nUn piccolo simulatore con 2 sezioni di scafo e un monitor al plasma offrono una simulazione molto semplificata ma suggestiva di come avviene un match race; si tratta in tutto e per tutto di un videogioco utilizzabile liberamente da parte dei visitatori.\nDall'area espositiva poi si passa ad una piccola sala cinema con un enorme schermo concavo su cui viene proiettato a ciclo continuo un filmato di 4 minuti di Alinghi in mare con inquadrature che alternano visioni aeree e riprese a bordo. La dimensione dello schermo, i suoni ad alto volume e surround, uniti a ventole che generano vento artificiale e spruzzi d'acqua, rendono molto realistico il filmato, e il visitatore si sente realmente a bordo dell'imbarcazione.\nInfine all'uscita del cinema, si trova il negozio di merchandising. L'ultima area, quella pubblica ma ad accesso limitato, richiede uno speciale invito per poter essere visitata, e di conseguenza pochi spettatori sono in grado di accedervi.\nAll'esterno della base, ormeggiato al molo a lato del negozio, \u00e8 presente un altro simulatore utilizzabile dal pubblico insieme ad un istruttore. In questo caso non \u00e8 pi\u00f9 un videogioco ma un vero scafo di Alinghi adattato con tiranti e altoparlanti che emettono suoni che simula una regata. I partecipanti salgono a bordo e sotto la guida dell'istruttore manovrano gli winch per simulare le regolazioni sulle vele. A seconda delle regolazioni lo scafo si inclina ed emette dei suoni cercando di trasmettere le emozioni che si proverebbero in mare aperto.\nAlinghi: un successo in parte italiano.\nUna delle chiavi del successo di Alinghi in entrambe le edizioni della Coppa America a cui ha partecipato \u00e8 dovuto al lavoro di sviluppo svolto presso il Politecnico di Losanna (il gi\u00e0 citato EPFL) in cui hanno lavorato anche alcuni ricercatori italiani. Tra questi, si pu\u00f2 citare il prof. Alfio Quarteroni, docente di Analisi numerica e direttore scientifico del \"\"Laboratorio di Modellistica e Calcolo Scientifico del Politecnico di Milano\" (MOX) e docente di \"Modelling and Scientific Computing\"\" proprio presso l'EPFL. Il team diretto da Quarteroni ha avuto il ruolo di applicare i modelli matematici per trovare la configurazione ottimale della barca, ovvero di tutti gli elementi che la compongono: lo scafo, la chiglia, il bulbo, le alette, il timone, l'albero e poi le vele.\nTra i ricercatori pi\u00f9 attivi nel progetto della barca vi sono anche due stretti collaboratori del prof. Quarteroni, Davide Detomi e Nicola Parolini, laureati in Ingegneria aerospaziale proprio al Politecnico di Milano, che hanno sviluppato nuovi modelli matematici che hanno consentito di migliorare la configurazione dei diversi elementi della barca con molta pi\u00f9 precisione e, conseguentemente, di migliorare nettamente la performance. In particolare Detomi si \u00e8 concentrato sulla simulazione e progettazione delle vele, mentre Parolini sulla forma dello scafo e, soprattutto del bulbo.\nI progressi tecnici compiuti dal team nei 4 anni che sono passati tra le due edizioni della Coppa America sono notevoli: se per l'edizione del debutto di Alinghi, si era riusciti a simulare al computer circa 100 imbarcazioni di forma diversa usando circa 30 milioni di equazioni, per la nuova edizione del 2007 sono state simulate oltre 400 configurazioni, prima di costruire la barca migliore, risolvendo oltre 135 milioni di incognite. Tali simulazioni hanno permesso di quantificare le resistenze che la barca incontra, e come conseguenza di capire come trovare le forme migliori che minimizzano tali resistenze, aumentando pertanto la velocit\u00e0 della barca stessa. A questo si \u00e8 aggiunta la nuova capacit\u00e0 di simulare la dinamica della deformazione delle vele sotto l'azione del vento.\nMa l'utilizzo del computer non \u00e8 stato determinante solo per la fase di progettazione e messa a punto dell'imbarcazione: alcuni matematici, colleghi di Quarteroni, hanno approntato anche dei modelli di strategia per decidere matematicamente come e quando virare nella fase di bolina.\nAmerica's Cup 2003.\nLa squadra.\nBertarelli ha ingaggiato lo skipper neozelandese Russell Coutts, vincitore delle due precedenti edizioni della coppa America (1995 e 2000) con un'imbarcazione neozelandese. Coutts ha condotto nel team elvetico diversi navigatori neozelandesi, ci\u00f2 che ha provocato una violenta reazione patriottica in nuova Zelanda durante le competizioni.\nCompetizioni.\nL'imbarcazione non ha avuto troppi problemi ad aggiudicarsi la Coppa Louis Vuitton. Questo successo le ha permesso in seguito di affrontare il detentore della coppa America, ossia il Team New Zealand. La sfida \u00e8 stata vinta dal team elvetico con un chiaro 5 a 0.\nAmerica's Cup 2007.\nEssendo il detentore del titolo, Alinghi ha dovuto determinare in quale luogo svolgere la successiva edizione della competizione. Essendo la Svizzera un paese privo di sbocchi sul mare, e pur potendo teoricamente ospitare la gara sul lago di Ginevra, la scelta \u00e8 stata effettuata tra un gruppo di citt\u00e0 candidate estere tra cui Marsiglia, Palma di Maiorca, Lisbona, Napoli, e Valencia. Quest'ultima si \u00e8 infine aggiudicata la possibilit\u00e0 di ospitare la competizione.\nNel luglio 2004, in seguito a molteplici divergenze di opinioni, il proprietario Ernesto Bertarelli ha congedato lo skipper Russell Coutts. La collaborazione con Scuola politecnica federale di Losanna \u00e8 stata per contro confermata fino al 2007.\nDurante i mesi invernali tra il 2006 e il 2007, l'intero team si \u00e8 trasferito a Dubai per continuare i test sul nuovo scafo e le vele; sembra infatti che le condizioni di mare e vento a Dubai durante i mesi invernali siano molto simili a quelle presenti a Valencia durante l'estate.\nFinale.\nLa trentaduesima edizione della Coppa America si \u00e8 svolta a partire dal 23 giugno e ha visto scontrarsi il \"defender\" Alinghi e il \"challenger\" Emirates Team New Zealand, vincitore della Louis Vuitton Cup 2007 grazie alla vittoria in finale sull'imbarcazione italiana Luna Rossa Challenge con un secco 5-0. La vittoria della \"Coppa delle 100 ghinee\" spetta nuovamente all'imbarcazione svizzera, che si \u00e8 imposta per 5 regate a 2. L'ultimo incontro si \u00e8 deciso il 3 luglio 2007, con Alinghi che taglia il traguardo con appena 1\" su New Zealand (che ha dovuto anche scontare una penalit\u00e0).\nAlinghi, come annunciato il 20 giugno, ha iscritto SUI 100 per la finale.\nCommenti.\nHanno detto di Alinghi dopo la vittoria:\nAmerica's Cup 2010.\nLo Yacht Club di Alinghi, la Soci\u00e9t\u00e9 nautique de Gen\u00e8ve, \u00e8 stato coinvolto in una lunga battaglia legale contro il Golden Gate Yacht Club di San Francisco, promotore del sindacato BMW Oracle Racing, avente come oggetto l'organizzazione della nuova edizione dell'America's Cup. Alla fine, il trofeo venne messo in palio, ancora nelle acque di Valencia, in una sfida a due su multiscafi seguendo le antiche regole del Deed of Gift; per l'occasione, Alinghi var\u00f2 l'8 luglio 2009 un catamarano di 90 piedi denominato \"Alinghi 5\". Malgrado un budget di oltre 100 milioni di euro e 100\u00a0000 ore di lavoro, finalizzati alla progettazione, costruzione e sviluppo dell'imbarcazione, il trimarano presentato dallo sfidante ha largamente prevalso nelle due sole regate della competizione, svoltesi il 12 e 14 febbraio 2010, grazie a cui gli americani si sono aggiudicati la Coppa.\nIl futuro del sindacato.\nDopo la pesantissima sconfitta subita e la perdita dell'America's Cup, non sono ancora chiari gli intendimenti della Soci\u00e9t\u00e9 nautique de Gen\u00e8ve e soprattutto di Ernesto Bertarelli riguardo alla partecipazione alla prossima edizione della manifestazione, stavolta di nuovo come sfidante; nel frattempo, comunque, il sindacato ha preso parte nel gennaio-febbraio 2009 alle Louis Vuitton Pacific Series, perdendo la finale con New Zealand, e non \u00e8 esclusa una futura partecipazione a qualcuno degli eventi del Louis Vuitton Trophy previsti nell'arco del 2010-2011."}
{"id": "123225", "revid": "104458", "url": "https://it.wikipedia.org/wiki?curid=123225", "title": "Kilchberg (Zurigo)", "text": "Kilchberg (toponimo tedesco) \u00e8 un comune svizzero di 8\u00a0380 abitanti del Canton Zurigo, nel distretto di Horgen.\nGeografia fisica.\nKilchberg si affaccia sul Lago di Zurigo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKilchberg \u00e8 servito dall'omonima stazione sulla ferrovia Zurigo-Ziegelbr\u00fccke.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123227", "revid": "486946", "url": "https://it.wikipedia.org/wiki?curid=123227", "title": "Federico III di Trinacria", "text": ""}
{"id": "123229", "revid": "1543377", "url": "https://it.wikipedia.org/wiki?curid=123229", "title": "Marco Antonio", "text": "Condottiero abile e feroce, fu un luogotenente fidato di Gaio Giulio Cesare, suo parente per via materna, sotto il quale si distinse nelle sue campagne galliche e grazie al quale pot\u00e9 avviarsi con successo alla carriera politica, arrivando a ricoprire importanti cariche pubbliche. A seguito del brutale assassinio di Cesare, accrebbe decisamente, pur nella caoticit\u00e0 e profonda incertezza del periodo, il suo peso politico e la sua influenza, ponendosi altres\u00ec quale figura di spicco dei \"Populares\" cesariani e contendendosi con Cesare Ottaviano (pronipote, nonch\u00e9 figlio adottivo, di Cesare) la loro guida.\nIl grande progetto politico di Marco Antonio era, sulla falsariga di quello di Cesare, la trasformazione di Roma da una repubblica oligarchica a un regime sostanzialmente monarchico, ma improntato per\u00f2 sul modello teocratico dell'Oriente ellenistico, cosa che, assieme alla sua esuberanza e alla sua vita privata tutt'altro che tranquilla, fin\u00ec per inimicargli le \"\u00e9lite\" patrizie conservatrici. La sua alleanza con la regina tolemaica d'Egitto Cleopatra (della quale era pure amante), inaspr\u00ec ulteriormente la sua rivalit\u00e0 con Ottaviano, col quale nel frattempo aveva ufficialmente costituito assieme a Marco Emilio Lepido un triumvirato nella gestione dei territori della Repubblica. Con la loro lotta per il potere evolutasi in una guerra aperta, Antonio venne sconfitto definitivamente nella battaglia di Azio, al largo della Grecia, trovando rifugio con l'alleata e amante Cleopatra ad Alessandria, dove entrambi si tolsero la vita dopo la caduta della citt\u00e0 da parte delle forze di Ottaviano.\nMarco Antonio fu il primo romano a essere vittima d'un provvedimento di \"damnatio memoriae\", una vera e propria condanna all'oblio. Con l'ascesa del suo rivale, che diede vita al primo Principato romano, alla sua morte il Senato non si limit\u00f2 solo ad applicare provvedimenti riservati ai nemici della patria ma permise la cancellazione di tutti i riferimenti della sua esistenza: documenti, epigrafi, ritratti.\nIn vita il triumviro romano veniva spesso paragonato alla figura di Eracle, per il suo atteggiamento e per il suo vestiario, dato che sovente si mostrava in pubblico con la tunica cinta all'anca, un mantello di panno ruvido e al fianco una grande spada. Dal suo aspetto deriva l'espressione \u00abessere un Marcantonio\u00bb, dal significato di \u00abpersona grande e grossa, dall'aspetto florido e robusto\u00bb.\nFonti.\nPer ricostruire la sua vicenda, disponiamo soprattutto della versione dei fatti elaborata dai suoi nemici: Cicerone e la storiografia di tradizione augustea che ne danno un'immagine negativa. Solo sotto l'imperatore Traiano, il greco Plutarco di Cheronea scrisse una lunga biografia di Antonio che ha contribuito non solo a rafforzare il suo mito negativo, ma ne ha recuperato i suoi lati positivi. Nelle variet\u00e0 di fonti, nelle Vite Parallele, Plutarco accosta e rielabora tradizioni diverse, eccone un riepilogo:\nBiografia.\nI primi anni.\nMarco Antonio nacque a Roma il 14 gennaio dell'83 a.C. Suo nonno, Marco Antonio Oratore, ucciso dai sostenitori di Gaio Mario nell'86 a.C., fu un buon militare e un grandissimo oratore. Dopo aver trionfato sui pirati di Cilicia, coron\u00f2 la sua carriera con l'elezione al consolato, dando cos\u00ec la possibilit\u00e0 alla famiglia degli Antonii, di origine plebea, di entrare a far parte della \"nobilitas romana\". Nell'esigente societ\u00e0 repubblicana, una politica favorevole e una buona posizione non erano sufficienti a garantire il pubblico rispetto; per ottenerlo bisognava esercitare una politica di liberalitas, ovvero di elargizioni. Cos\u00ec suo figlio, Marco Antonio Cretico, fu conosciuto per la sua generosit\u00e0, tanto da suscitare le critiche dei suoi nemici. Riprendendo le orme paterne, cercando di evitare la bancarotta, riprese una guerra contro i Pirati nel 74, ma fu un insuccesso. Mori in giovane et\u00e0 nel 71 a.C., lasciando Antonio e i suoi fratelli Lucio e Gaio e la sorella Antonia alle cure della madre Giulia Antonia, cugina di secondo grado di Gaio Giulio Cesare. Giulia spos\u00f2 Publio Cornelio Lentulo Sura, un politico coinvolto nella congiura di Catilina e giustiziato nel 63 a.C. su iniziativa di Cicerone. Il prestigio sociale del futuro triumviro era limitato dai debiti ingenti del padre, inoltre n\u00e9 lui e n\u00e9 i suoi fratelli erano stati adottati da Lentulo, quindi pur se orfani di un ex console non appartenevano alla famiglia senatoria ma furono declassati a semplici cavalieri.\nSecondo Plutarco, la giovinezza di Antonio fu caratterizzata da uno stile di vita disordinato e dissoluto; divenuto amico del turbolento Gaio Scribonio Curione, accumul\u00f2 molti debiti a causa delle spese eccessive, tanto che in giovane et\u00e0 sembra che avesse gi\u00e0 contratto debiti per una somma di circa 250 talenti, ovvero sei milioni di sesterzi. , Marco Antonio si un\u00ec per breve tempo ai seguaci di un altro personaggio discusso di Roma, Publio Clodio Pulcro, da cui peraltro si distacc\u00f2 deluso e preoccupato per i suoi eccessi e la sua vita pericolosa. Marco Antonio amava anche circondarsi di fenomeni da baraccone, come il nano Sisifo, alto circa uno o due piedi.\nDopo questo periodo di irrequietezza, Marco Antonio and\u00f2 in Grecia per studiare retorica e divenne un abile oratore nello stile enfatico cosiddetto asiano. Poco dopo divenne il luogotenente del proconsole Aulo Gabinio assegnato alla provincia di Siria; Antonio assunse il comando della cavalleria e per la prima volta mise in mostra le sue doti di coraggio, l'aggressivit\u00e0 e la sua abilit\u00e0 tattica, giocando un ruolo decisivo nelle successive campagne intraprese da Gabinio.\nInviato in Palestina per combattere Aristobulo II, che aveva innescato la rivolta contro Roma, sbaragli\u00f2 rapidamente il nemico e lo stesso Aristobulo cadde prigioniero. Subito dopo convinse Gabinio a intervenire in Egitto su sollecitazione del re detronizzato Tolomeo XII Aulete; in questa campagna Marco Antonio diresse l'audace marcia della cavalleria fino a Pelusium che ebbe un'importanza decisiva. Archelao, marito di Berenice IV, venne vinto e ucciso, ma Antonio dimostr\u00f2 magnanimit\u00e0 verso gli sconfitti e imped\u00ec sanguinose vendette da parte di Tolomeo XII. Fu durante questa campagna che visit\u00f2 per la prima volta Alessandria d'Egitto, egli si guadagn\u00f2 il rispetto e l'ammirazione degli alessandrini.\nLuogotenente di Giulio Cesare (54-44 a.C.).\nNon sappiamo precisamente quando sia nato il rapporto tra Cesare e Marco Antonio: in giovent\u00f9 Cesare era stato avversario di Gaio Antonio Ibrida in un processo, ma il suo rapporto con gli Antonii non era del tutto negativo. Antonio aveva tutto l'interesse di affidarsi a un protettore di maggior prestigio, visto che sulla scena politica i nuovi dominatori erano Cesare, Crasso e Pompeo uniti nel \u201cprimo triumvirato\u201d. Nel 54 a.C., periodo in cui ritroviamo le tappe salienti della sua carriera, Marco Antonio divenne uno dei principali luogotenenti del proconsole Gaio Giulio Cesare impegnato nella difficile conquista della Gallia. Cesare aveva bisogno di uomini del profilo di Antonio: ufficiali energici e risoluti, soprattutto, abbastanza giovani per affrontare in modo elastico le situazioni difficili e al tempo stesso sottostare di buon grado all'autorit\u00e0 del comandante. Inoltre, Antonio tornava dall'Oriente carico di gloria e bottino, ma anche con un notevole bagaglio di esperienze: infatti, oltre ad approfondire l'esperienza militare, si era esercitato anche nell'arte della diplomazia, non sempre ben praticata dai rappresentanti di Roma, e aveva potuto sviluppare una certa sensibilit\u00e0 per le tecniche militari e per le usanze degli altri popoli. Da Cesare, Antonio impar\u00f2 a trattare i soldati con generosit\u00e0 e senza arroganza:\nNell'autunno del 53, Antonio si affid\u00f2 alla protezione di Cicerone, il grande oratore che in quel momento viveva una fortunata stagione politica. I due uomini sarebbero poi diventati nemici mortali. Dieci anni prima, Cicerone ne aveva fatto giustiziare il patrigno Lentulo; se Giulia non avesse accettato di umiliarsi, supplicando il console tramite l'intercessione della moglie, Cicerone non avrebbe restituito il cadavere alla famiglia per la sepoltura. Anni dopo, questi oltraggi non sarebbero stati dimenticati, ma il complesso funzionamento delle alleanze nella Roma tardo repubblicana, legati a parentele e clientele, rendono pi\u00f9 comprensibile l'atteggiamento di Antonio, che in ogni caso doveva essere stato consigliato da Cesare. Cicerone disprezzava Marco Antonio, lo considerava un \"gladiatore\" (considerata la sua corporatura) rozzo, limitato e sommamente avido. L'oratore gli era per\u00f2 riconoscente, perch\u00e9 con il suo intervento aveva salvato da una fine ingloriosa il fratello Quinto Cicerone, messo alle strette dall'esercito dei Nervi.\nNel 52 a.C. come legato prese parte alla campagna contro la rivolta generale dei Galli guidata da Vercingetorige; egli si distinse, al comando di alcuni settori delle fortificazioni, nella decisiva battaglia di Alesia; Cesare cita per la prima volta Marco Antonio nei suoi commentari in occasione del lungo assedio di Alesia; egli avrebbe respinto, insieme a Gaio Trebonio, l'attacco dei Galli bloccati dentro la fortezza.\nAvendo raggiunto l'et\u00e0 necessaria, con l'appoggio di Cicerone si candid\u00f2 alla questura per l'anno 52. Si trattava della prima magistratura importante, che apriva la strada al conseguimento delle pi\u00f9 alte cariche della repubblica, la pretura e il consolato. Successivamente divenne questore e svolse un ruolo importante nelle ultime fasi della conquista della Gallia, guidando le operazioni di repressione contro gli Atrebati. Diventato accanito sostenitore di Cesare, grazie all'aiuto di questi nel 50 a.C. fu eletto tribuno della plebe e augure. Durante questo anno Antonio sostenne Cesare nel conflitto con il Senato e Pompeo; questi ultimi richiedevano le dimissioni del generale romano dal proconsolato e il comando dell'esercito prima che richiedesse l'assegnazione del consolato. Infatti mentre i senatori non volevano ricevere i messaggi di Cesare, n\u00e9 permettevano che fossero letti, Antonio, forte della sua carica, ne diede pubblica lettura. Fece cambiare opinione a molti, poich\u00e9 Cesare chiedeva condizioni giuste e moderate e domand\u00f2 ai senatori se non fossero piuttosto del parere che Cesare e Pompeo insieme deponessero le armi e congedassero gli eserciti. Ma i consoli non acconsentirono. Il 19 novembre Antonio, impossibilitato a proporre \"intercessio\" contro la deliberazione con la quale si voleva dichiarare Cesare \"hostis publicus\". All'inizio del 49 a.C. dopo aver posto il proprio veto a favore di Cesare, fu espulso dalla Curia, lasci\u00f2 Roma e raggiunse Cesare a Ravenna o Rimini (dopo il passaggio del Rubicone). Secondo Cicerone invece i tribuni fuggirono volontariamente da Roma senza che gli fosse usata contro alcuna violenza. Durante la fase iniziale della guerra civile, mentre Cesare marciava su Roma, Marco Antonio, assunto il comando di una parte delle coorti cesariane, occup\u00f2 Arezzo e poi Ancona.\nNel maggio del 49 a.C. mentre Cicerone decideva se seguire Pompeo allontanandosi dall'Italia, Antonio invi\u00f2 un'epistola contenuta nelle lettere ad Attico in cui diceva:\nMa, a questa dichiarazione di umilt\u00e0, seguiva l'invito perentorio ad abbandonare Pompeo; i rapporti tra Cicerone e Antonio, diventavano sempre pi\u00f9 ostili, non solo per le sue ostentazioni di ricchezze e potere ma soprattutto per la compagnia della \u00abballerina\u00bb Volumnia Citeride; la donna, liberta del chiacchierato cavaliere romano Volumnio Eutrapelo, era una famosa interprete di \u00abmimo\u00bb, una forma di spettacolo che univa danza, canto e recitazione, dai contenuti spesso licenziosi. Antonio ostentava la sua bella concubina come una sorta di status symbol, i conservatori approfittavano nel criticare questo comportamento, non per l'adulterio del tribuno (purch\u00e9 per le consuetudini romane, fosse l'uomo a compierlo), ma ci\u00f2 che pi\u00f9 urtava i fustigatori dei costumi e i cittadini pi\u00f9 sensibili al mos maiorum era l'ostentazione del rapporto tra un senatore e una liberta che esercitava un mestiere \u00abinfame\u00bb. Nel frattempo Antonio ebbe l'imperio propretorio per l'Italia. In seguito ricevette l'incarico da Cesare di trasferire quattro legioni attraverso il mare Adriatico in aiuto delle forze del dittatore impegnate contro le legioni di Gneo Pompeo Magno nel settore di Durazzo. Prese parte alla battaglia di Farsalo e, quando Cesare venne nominato dittatore, fu fatto magister equitum, carica che prevedeva la direzione della politica militare e interna della penisola. La condotta di Antonio come amministratore port\u00f2 a un raffreddamento dei rapporti con Cesare, che lo rimosse dalle responsabilit\u00e0 politiche.\nEgli infatti fu responsabile di una strage di cittadini romani, quando il Senato var\u00f2 il Senatus consultum ultimum e gli diede ordine di fermare le squadracce di Dolabella che era intenzionato a promulgare una legge di annullamento dei debiti a costo di spargere il terrore per tutta Roma.\nAntonio fece uccidere le prime cinquanta persone che trov\u00f2 nel foro, senza neanche verificarne l'identit\u00e0.\nSecondo una fonte non obiettiva (le \"Filippiche\" ciceroniane), tent\u00f2 addirittura di uccidere Cesare, perch\u00e9 in teoria sarebbe dovuto diventare suo erede.\nNonostante ci\u00f2 Antonio nel 44 a.C. fu eletto console, carica che ricopr\u00ec avendo come collega Cesare.\nNel febbraio dello stesso anno, durante la festa dei Lupercali, il console offr\u00ec pubblicamente a Cesare un diadema, che questi rifiut\u00f2. Questo gesto fu calcolato per debellare le voci secondo cui Cesare avrebbe voluto instaurarsi come un nuovo re di Roma, cosa che avrebbe danneggiato irreparabilmente la sua reputazione, in quanto ancora alla sua epoca la parola \"rex\" era pregna di connotazioni negative (eccezion fatta per il \"rex sacrorum\"). Il diadema era un simbolo di potere regio sin dai tempi delle antiche monarchie ellenistiche, e il rifiuto di Cesare di indossarlo costituiva un rifiuto simbolico del ruolo di re.\nIl 15 marzo 44 Giulio Cesare fu assassinato da un gruppo di senatori, capeggiato da Gaio Cassio Longino e Marco Giunio Bruto.\nPer guadagnare tempo, Antonio scese a compromessi con i cesaricidi: con un'abile mossa permise che il Senato concedesse l'amnistia ai congiurati e cerc\u00f2 il dialogo proprio con la massima assemblea romana. In cambio, il Senato vot\u00f2 la concessione dei funerali di Stato per Cesare e decise di non cambiare nulla di quanto era stato fatto da Cesare. Antonio usc\u00ec dal Senato circondato da un alone di gloria, perch\u00e9 pareva che avesse evitato la guerra civile e avesse trattato affari che comportavano difficolt\u00e0 non comuni e minacciavano scompigli. Durante le celebrazioni accadde per\u00f2 che la vista del corpo del dittatore e del sangue sulla sua toga, la lettura del suo testamento generoso verso i Romani e il discorso a effetto di Antonio, accendessero d'ira l'animo del popolo contro gli assassini.\nIl secondo triumvirato (44-42 a.C.).\nIl vuoto di potere causato dalla morte di Cesare lasci\u00f2 la scena politica romana divisa fra tre fazioni: quella dei cesaricidi, che con Decimo Giunio Bruto controllava la Gallia Cisalpina e che godeva dell'appoggio del Senato, quella che faceva capo ad Antonio e quella dei veterani delle legioni di Cesare, che avevano trovato una guida nel figlio adottivo, Ottaviano. E mentre quest'ultimo rientrava a Roma da Apollonia (maggio del 44 a.c.), Antonio decise di prendere per s\u00e9 la Gallia Comata (e la Gallia Cisalpina), che era stata assegnata dal dittatore scomparso al console designato del 42 a.C., Decimo Bruto.\nIl rapporto tra Antonio e Ottaviano fu avverso sin da subito: nella biografia plutarchea di Antonio, si racconta della loro continua inimicizia e del continuo contendersi il potere e gli eserciti ancora in armi. In tutto questo Cicerone ebbe la meglio, con l'appoggio di Ottaviano, e non perse tempo nello screditare Antonio dinanzi al Senato e persuadendoli nel dichiararlo nemico pubblico. L'assemblea senatoria non accolse le loro provocazioni ma al contempo annull\u00f2 le decisioni pi\u00f9 importanti del console e lo destitu\u00ec da ogni incarico per l'anno seguente. Ormai la scena politica era stata riconquistata da Cicerone che ostacolava l'operato anche pacifico di Antonio. Dopo mesi di difficili negoziati e in seguito alla guerra di Modena durante la quale Antonio, pur sconfitto nella battaglia di Forum Gallorum e nella battaglia di Modena dalle legioni riunite dei consoli Aulo Irzio e Vibio Pansa e del giovane Cesare Ottaviano, dimostr\u00f2 le sue doti di condottiero tenace e coraggioso. Molte difficolt\u00e0 si abbatterono contemporaneamente su Antonio durante la fuga dopo queste sue sconfitte, ma peggiore di tutte fu la fame. Antonio fu in quel momento un mirabile esempio per i soldati, dopo molte mollezze e sfarzi, beveva acqua avariata di buon grado e si portava alla bocca frutti selvatici e radici.\nNel varcare le Alpi si nutrirono, a quanto si dice, anche di cortecce, e mangiarono animali mai prima gustati da uomo. Ottaviano intanto non considerava pi\u00f9 l'opinione ciceroniana, in quanto era legata troppo alla libert\u00e0, cos\u00ec si giunse a un accordo stipulato tra Antonio, Ottaviano e Lepido. A differenza del cosiddetto \u00abprimo triumvirato\u00bb, che era semplicemente un accordo privato tra Cesare, Pompeo e Crasso, il \u00absecondo triumvirato\u00bb (o triumvirato costituente) era una magistratura ufficiale. Il Senato restava comunque nominalmente il massimo organo di governo della \"res publica\", ma allo stesso tempo i triumviri si erano assicurati dei poteri smisurati. A differenza dei magistrati tradizionali, non avevano l'obbligo di render conto delle loro azioni al Senato e al popolo; la loro parola era legge, avevano facolt\u00e0 di assegnare le magistrature; controllavano direttamente le legioni, e soprattutto detenevano l'imperium maius, che consentiva loro di muoversi senza l'obbligo di rispettare determinati limiti territoriali.\nL'incontro fra i tre maggiori esponenti del partito cesariano, organizzato da Lepido su un'isoletta del fiume Reno, presso l'allora colonia romana di \"Bononia\" (odierna Bologna), sanciva un accordo valido per un quinquennio e che ebbe validit\u00e0 istituzionale con la \"Lex Titia\" del 27 novembre 43 a.C. Ufficialmente i suoi membri furono conosciuti come \"Triumviri Rei Publicae Constituendae Consulari Potestate\" (triumviri per la Costituzione della Repubblica con potere consolare, abbreviato come \"III VIR RPC\"). Questo accordo port\u00f2 a spartirsi i territori occidentali della Repubblica romana: a Ottaviano spettavano l'Africa, la Sardegna e Corsica e la Sicilia, a Marco Emilio Lepido la Spagna e la Gallia Narbonensis, mentre a Marco Antonio la Gallia Comata.\nPer suggellare l'alleanza Ottaviano spos\u00f2 Clodia Pulcra, figliastra di Antonio. Il triumvirato era odioso ai Romani per molti motivi ma la maggiore responsabilit\u00e0 andava ad Antonio, che era pi\u00f9 vecchio di Cesare Ottaviano e pi\u00f9 potente di Lepido, ma tra tutti si aggiungeva anche il fatto che abitava nella casa di Pompeo Magno, uomo ammirato per la sua moderazione, per il suo modo di vivere improntato all'ordine. \nOttenuta dai comizi la condanna dei cesaricidi, i triumviri diedero inizio a una sistematica persecuzione degli oppositori. Cicerone fu tra le vittime delle violenze perpetrate: l\u2019oratore fu ucciso dal centurione Erennio nella sua propriet\u00e0 di Formia: i soldati recisero anche le mani per punire il fatto che avesse scritto contro Antonio.\nNel 42 a.C., in seguito alla vittoria nella battaglia di Filippi e il suicidio di Bruto e Cassio (gli assassini di Cesare), i triumviri procedettero alla spartizione delle rispettive sfere d'influenza: a Ottaviano andarono Spagna e Numidia, ad Antonio Gallia e Africa, mentre Sesto Pompeo, figlio del Magno, si era impossessato della Sardegna e della Sicilia.\nLepido ottenne il controllo dell'Africa, Ottaviano, al quale erano toccate le province occidentali, rimase in Italia per garantire l'assegnazione di terre ai veterani e Antonio ebbe le province orientali. Questi, partito per sedare una rivolta in Giudea, durante il viaggio incontr\u00f2 la regina Cleopatra a Tarso nel 41 a.C. e la segu\u00ec ad Alessandria, dove rimase con lei, della quale era divenuto l'amante, fino all'anno successivo. Nel frattempo Ottaviano aveva divorziato da Clodia e aveva dovuto fronteggiare una rivolta interna, capeggiata dalla moglie di Antonio, Fulvia.\nNel 40 a.C. Ottaviano e Antonio negoziarono un trattato di pace a Brindisi, suggellato dal matrimonio tra Antonio e Ottavia minore, sorella di Ottaviano. A quest'ultimo andarono la Gallia Comata. La nuova divisione vedeva Ottaviano ottenere le province di Spagna, Sardegna, Gallia e \"Illyricum\", mentre Antonio tutto l'Oriente romano (sia in Asia sia in Europa, a est del mare Ionio), Lepido l'Africa e Sesto Pompeo la Sicilia.\nMarco Antonio e Cleopatra.\nAntonio intraprese i preparativi per la spedizione contro i Parti, quando la ribellione di Sesto Pompeo in Sicilia occup\u00f2 l'esercito promesso da Ottaviano ad Antonio. Questi non reag\u00ec bene alla frustrazione dei suoi piani e solamente con l'intervento di Ottavia si giunse a un nuovo trattato firmato a Taranto nel 38 a.C. Il triumvirato fu rinnovato per un ulteriore periodo di cinque anni e Ottaviano promise di fornire ad Antonio le legioni per la campagna partica.\nQuesti, stanco degli indugi del triumviro, salp\u00f2 per Alessandria d'Egitto per incontrare di nuovo Cleopatra, che nel frattempo aveva avuto due gemelli. Con l'aiuto delle finanze egiziane Antonio raccolse un esercito e part\u00ec per la campagna contro i Parti. L'esito fu disastroso: dopo aver subito varie sconfitte Antonio perse quasi tutti gli uomini durante la ritirata attraverso l'Armenia.\nNel frattempo a Roma, dopo l'allontanamento di Lepido, Ottaviano, rimasto solo al potere, inizi\u00f2 ad attirare dalla sua parte l'aristocrazia tradizionalista romana. Cominci\u00f2 ad alienare le simpatie dei sostenitori di Antonio, accusandolo di immoralit\u00e0 per aver abbandonato la moglie e i figli per la relazione con la regina d'Egitto, Cleopatra. Nonostante ripetuti inviti rivolti ad Antonio perch\u00e9 tornasse in patria, egli rimase ad Alessandria con Cleopatra, dalla quale ebbe un altro figlio.\nLa fine.\nDopo la conquista dell'Armenia nel 34 a.C., condotta da Antonio con il contributo finanziario egiziano, entrambi celebrarono il trionfo ad Alessandria. Il tradizionalismo dell'opinione pubblica romana fu profondamente scosso dalla inconsueta procedura trionfale e dalle decisioni prese nell'occasione delle Donazioni di Alessandria.\nCleopatra ebbe il titolo di \"regina dei re\", fu associata nel culto a Iside e nominata reggente dell'Egitto e di Cipro con Cesarione, dichiarato figlio ed erede di Cesare. Dei tre figli avuti con Antonio, Alessandro Elio fu incoronato sovrano dell'Armenia, Media e Partia, Cleopatra Selene fu nominata sovrana di Cirenaica e Libia, mentre Tolomeo Filadelfo fu incoronato sovrano di Fenicia, Siria e Cilicia.\nIl conflitto era ora inevitabile. Mancava solo il \"casus belli\", che Ottaviano trov\u00f2 nel testamento di Antonio, in cui risultavano le sue decisioni di lasciare i territori orientali di Roma a Cleopatra VII d'Egitto e ai suoi figli, compreso Cesarione, figlio di Gaio Giulio Cesare. Ottaviano accus\u00f2 la regina di minare il predominio di Roma e convinse i Romani a dichiarare guerra all'Egitto. Svetonio ricorda infatti che nel 32 a.C.:\nAncora Svetonio aggiunge che Antonio scriveva ad Augusto in modo confidenziale, quando ancora non era ancora scoppiata la guerra civile tra loro:\nIn seguito quando fece dichiarare nemico pubblico Antonio, gli rimand\u00f2 i suoi parenti e i suoi amici, tra cui i consoli Gaio Sosio e Domizio Enobarbo. Poi il Senato di Roma dichiar\u00f2 guerra a Cleopatra, ultima regina tolemaica di Egitto, sul finire del 32 a.C. Antonio e Cleopatra furono sconfitti nella battaglia di Azio, del 2 settembre 31 a.C.. Visto che la battaglia era persa la regina ripar\u00f2 ad Alessandria con parte della flotta, seguita da Antonio. Il giorno 1\u00ba agosto del 30 a.C. Ottaviano invase l'Egitto ed entr\u00f2 nella capitale. Non avendo vie di scampo, Antonio si suicid\u00f2. Pochi giorni pi\u00f9 tardi, Cleopatra ne segu\u00ec l'esempio.\nL'archeologo Zahi Hawass sostiene che Cleopatra sia sepolta insieme a Marco Antonio a 30\u00a0km da Alessandria d'Egitto, sotto i resti di un tempio dedicato a Iside, il Taposiris Magna. Hawass \u00e8 convinto che la regina sia sepolta l\u00ec perch\u00e9, conducendo gli scavi, ha trovato monete raffiguranti Cleopatra e Marco Antonio, un busto della prima, una testa raffigurante la bella regina e una maschera del secondo. Recentemente, fuori dal tempio sono state trovate mummie di nobili nelle vicinanze della necropoli: queste scoperte hanno condotto gli archeologi a ritenere che all'interno del tempio stesso fossero sepolte persone molto importanti o di dinastia reale come Cleopatra. La spedizione di Hawass deve ancora scavare le camere di sepoltura poste a 12 metri sotto la superficie: \u00e8 l\u00ec che si spera di trovare una corona o un geroglifico in grado di rivelare l'identit\u00e0 del reale sepolto. Hawass riteneva che entro il 2012 la tomba dei due amanti sarebbe stata portata alla luce.\nInfluenze nella cultura.\nCinema e televisione.\nOltre a essere coprotagonista di diverse serie e miniserie televisive incentrate sugli avvenimenti subito precedenti alla Roma Imperiale, \u00e8 il personaggio principale del film \"Giulio Cesare\" del 1953, probabilmente il miglior adattamento cinematografico ispirato all'omonima tragedia di William Shakespeare, ed \u00e8 il protagonista maschile del colossal \"Cleopatra\" del 1963, entrambi i film per la regia di Joseph L. Mankiewicz.\nTeatro.\nLa vita di Antonio \u00e8 la fonte principale della tragedia \"Antonio e Cleopatra\" di William Shakespeare, basata principalmente sulla traduzione del dizionario francese del 1559 \"Amyot\" della biografia scritta da Plutarco, con alcune libert\u00e0 drammaturgiche. Per esempio, l'incontro con Cleopatra viene posticipato a un momento pi\u00f9 funzionale allo svolgersi del dramma, cos\u00ec come alcuni episodi sono interamente frutto dell'invenzione, come le scene sulla partenza di Antonio e Ottavia e quelle che riguardano il combattimento durante la battaglia di Azio. Le vicende di Antonio sono state riprese anche dal tragediografo Vittorio Alfieri nella sua prima tragedia, aspramente criticata dall'autore stesso anni pi\u00f9 tardi."}
{"id": "123230", "revid": "1904508", "url": "https://it.wikipedia.org/wiki?curid=123230", "title": "Capi di governo del Belgio", "text": "I capi di governo del Belgio dal 1831 ad oggi sono i seguenti.\nLista.\nCapi di gabinetto.\nDal 1831 al 1918 i capi del Governo hanno portato il titolo di capo del Gabinetto (\"Chef du Cabinet\" in francese, \"Kabinetsleider\" in olandese).\nPrimi ministri.\nDal 1918 i capi del governo portano il titolo di Primo ministro, che nelle tre lingue ufficiali \u00e8 denominato: \"Premier ministre\" in francese, \"Eerste Minister\" in olandese, \"Premierminister\" in tedesco."}
{"id": "123232", "revid": "767487", "url": "https://it.wikipedia.org/wiki?curid=123232", "title": "Presidenti della Repubblica di Cipro", "text": "Questo \u00e8 un elenco dei presidenti della Repubblica di Cipro dal 1960 ad oggi.\nEssendo la Repubblica di Cipro, fin dalla sua fondazione, di tipo presidenziale, il Presidente \u00e8 al tempo stesso capo dello Stato e capo del governo."}
{"id": "123239", "revid": "228587", "url": "https://it.wikipedia.org/wiki?curid=123239", "title": "Sic transit gloria mundi", "text": "Sic transit gloria mundi (in italiano: \"cos\u00ec passa la gloria del mondo\"; in senso lato: \"come sono effimere le cose del mondo!\") \u00e8 una celebre locuzione in lingua latina.\nOrigine.\nDeriva da un passo dell'\"Imitatio Christi\": \"O quam cito transit gloria mundi\" (\"Oh, quanto rapidamente passa la gloria di questo mondo\"). Analogo il senso della locuzione \"Mundus transit et concupiscentia eius\" (\"Il mondo passa e cos\u00ec la sua concupiscenza\") nella prima lettera di Giovanni (2,17).\nUso.\nLa locuzione viene citata anche a proposito di insuccessi seguiti a grandi trionfi, a volte in tono scherzoso, oppure in occasione della morte di personaggi famosi. Anche in questo caso, il senso dell'espressione \u00e8 piuttosto esplicito e non cambia. La sentenza \"Sic transit gloria mundi\" \u00e8 usata anche come epitafio, leggibile in molti cimiteri del mondo, incisa su lapidi e tombe di personaggi che in vita hanno goduto di grande fama.\nA volte viene citata in una forma leggermente diversa, in cui il verbo latino all'indicativo presente \u00e8 sostituito da un congiuntivo presente: si tratta di una tradizione meno fedele all'originale dell\"'Imitatio Christi\", con cui la frase diviene allora \"Sic transeat gloria mundi\" che, in questo caso, assume il valore di un'esortazione, del tipo \u00ab\"passi cos\u00ec la gloria del mondo\"\u00bb.\nIn ambito ecclesiastico.\nAssieme alla formula \"Habemus papam\", \u00e8 una delle pi\u00f9 conosciute locuzioni riguardanti la nomina di un nuovo pontefice. Queste parole, secondo l'antico rito, venivano infatti ripetute dal cerimoniere al nuovo Papa subito dopo la sua elezione al soglio di Pietro.\nCon esse s'intendeva rammentare al vescovo di Roma, nonch\u00e9 capo della Chiesa cattolica, la transitoriet\u00e0 del potere temporale e quanto, in ogni caso, la vita sia caduca cos\u00ec come sia vano ogni sfarzo del mondo terreno. Dopo la cerimonia di incoronazione, infatti, il cardinale protodiacono si avvicinava al nuovo pontefice (che sulla sedia gestatoria stava transitando lungo la basilica di San Pietro) e, pronunziando la frase latina, accendeva della stoppa posta su un'asta: come la stoppa brucia e si spegne in un batter d'occhio, cos\u00ec anche la gloria del mondo svanisce in poco tempo.\nUn rito simile si celebra da tempo immemorabile nel Duomo di Lucca durante i solenni pontificali di Natale, Pasqua, Pentecoste e Santa Croce, al canto del Gloria in excelsis Deo. Quando l'arcivescovo della citt\u00e0 intona l'inno angelico, su una grata pendente nella navata della cattedrale viene incendiata la stoppa, segno della vanagloria del mondo."}
{"id": "123241", "revid": "1982", "url": "https://it.wikipedia.org/wiki?curid=123241", "title": "Tancredi di Lecce", "text": ""}
{"id": "123245", "revid": "4", "url": "https://it.wikipedia.org/wiki?curid=123245", "title": "Alchechengi", "text": ""}
{"id": "123246", "revid": "1170", "url": "https://it.wikipedia.org/wiki?curid=123246", "title": "The number of the beast", "text": ""}
{"id": "123247", "revid": "1873027", "url": "https://it.wikipedia.org/wiki?curid=123247", "title": "Pace di Caltabellotta", "text": "La pace di Caltabellotta fu un accordo firmato il 31 agosto 1302 nei pressi di Caltabellotta fra Carlo di Valois, come capitano generale di Carlo II d'Angi\u00f2, e Federico III d'Aragona e che concluse di fatto la prima fase dei Vespri siciliani e delle guerre del Vespro tra Aragonesi ed Angioini per il possesso della Sicilia.\nLe trattative si svolsero per alcuni giorni tra Sciacca e Caltabellotta, mentre la bozza di accordo fu firmata a Castronuovo (secondo Michele Amari corrispondente all'odierna Caltavuturo).\nEssa sanc\u00ec il distacco della Sicilia dal regno unitario meridionale costituito dai Normanni e la divisione del meridione tra parte \"citra farum\" e parte \"ultra farum\", in riferimento al Faro di Messina.\nDescrizione.\nL'accordo prevedeva:\nDopo la pace molti militari lasciarono i rispettivi eserciti, fra tutti Ruggero Flores che offr\u00ec i propri servigi ad Andronico II Paleologo.\nLa riunificazione del Regno prevista dal trattato tuttavia non si verific\u00f2 mai, poich\u00e9 gli Aragonesi non lasciarono la Sicilia: Federico rivendic\u00f2 il titolo di Re per il figlio Pietro evitando cos\u00ec di farlo confluire agli angioini.\nConseguenze.\nCon la pace di Caltabellotta nasceva \"de facto\" il Regno di Napoli.\nSeguiranno per\u00f2 altri anni di guerra visto che Roberto d'Angi\u00f2 cercher\u00e0 di riprendere possesso dell'isola nel 1314, impresa infruttuosa per l'angioino. \nIl titolo di \"Re di Sicilia\" fu rivendicato ancora dagli angioini, e la terminologia adottata per indicare il regno nella parte continentale fu infatti quella di \"Regno di Sicilia al di qua dal faro\". \nGli aragonesi furono poi protagonisti nella met\u00e0 del XV secolo della conquista anche del Regno di Napoli, con Alfonso V d'Aragona, detto \"il magnanimo\", che alla fine del 1442 strapp\u00f2 la corona a Renato d'Angi\u00f2, ultimo dei Re angioini."}
{"id": "123248", "revid": "224230", "url": "https://it.wikipedia.org/wiki?curid=123248", "title": "Oberegg", "text": "Oberegg (toponimo tedesco) \u00e8 un distretto svizzero di 1\u00a0906 abitanti del Canton Appenzello Interno.\nGeografia fisica.\nOberegg non ha contiguit\u00e0 territoriale con il resto del cantone, del quale costituisce quindi un'exclave, e lo stesso territorio comunale \u00e8 diviso in due parti non contigue (), separate dal comune di Reute (Canton Appenzello Esterno).\nIl passo di Sankt Anton collega Oberegg al Canton San Gallo.\nStoria.\n\u00c8 stato istituito nel 1872 con la fusione delle \"rhode\" soppresse di Oberegg e Hirschberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123250", "revid": "599013", "url": "https://it.wikipedia.org/wiki?curid=123250", "title": "Radiofonia", "text": "La radiofon\u00eca \u00e8 la trasmissione di programmi sonori, parlati o musicali, effettuata per mezzo di appositi apparati che, mediante l'utilizzo di onde radio, vengono diffusi generalmente da enti pubblici e privati con finalit\u00e0 informative, ricreative e culturali.\nStoria.\nReginald Fessenden il 23 dicembre 1900 riesce a trasmettere la propria voce a circa 1,5\u00a0km di distanza utilizzando le onde radio. Negli anni seguenti si impegna nel perfezionamento della sua invenzione. Il 24 dicembre 1906 trasmette il primo programma radiofonico della storia: parole e musica vennero ricevute fino a circa 25\u00a0km di distanza.\nNei decenni seguenti la radiofonia si diffuse in tutto il mondo principalmente per due scopi: la comunicazione sonora (tipicamente vocale) limitata tra due o pi\u00f9 stazioni e la diffusione di contenuti sonori al pubblico. La prima fu chiamata \"radiotelefonia\", la seconda \"radioaudizione (o radiodiffusione) circolare\".\nImportanza e utilizzo.\nLa radioaudizione circolare \u00e8 stata quindi il primo sistema di diffusione del mezzo di comunicazione di massa che oggi chiamiamo radio (il secondo sistema di diffusione in ordine di tempo \u00e8 stato la filodiffusione, il terzo la rete Internet, l'ultimo la televisione digitale terrestre, la televisione digitale via cavo e la televisione digitale satellitare). \nPer questo oggi \u00e8 rimasto l'uso dell'aggettivo \"radiofonico\" per esprimere attinenza con la radio intesa come mezzo di comunicazione di massa anche se tale mezzo di comunicazione di massa oggi non \u00e8 pi\u00f9 diffuso solo attraverso le onde radio ma anche attraverso cavi per telecomunicazioni, come ad esempio nella filodiffusione dove \u00e8 utilizzato il doppino telefonico."}
{"id": "123252", "revid": "287204", "url": "https://it.wikipedia.org/wiki?curid=123252", "title": "Foxtrot (album)", "text": "Foxtrot \u00e8 il quarto album in studio del gruppo musicale britannico Genesis, pubblicato il 6 ottobre 1972 dalla Charisma Records.\nIl disco.\nDal punto di vista musicale, \"Foxtrot\" affianca temi scritti gi\u00e0 da tempo dai membri della band a idee nuove. Se nel precedente \"Nursery Cryme\" i testi erano per gran parte ambientati nel passato, sia esso reale o letterario-fiabesco, in quest'album i riferimenti mitologici, letterari o biblici (come in \"Supper's Ready\" o in \"Can-Utility and the Coastliners\") si affiancano all'attualit\u00e0 o al futuro fantascientifico (\"Watcher of the Skies\", \"Get 'Em Out by Friday\") o rimbalzano dagli uni agli altri (la stessa \"Supper's Ready\").\nL'album si apre con \"Watcher of the Skies\", il cui testo fu scritto da Tony Banks e Mike Rutherford sulla terrazza di un albergo di Napoli dove il gruppo si trovava per il fortunato tour italiano legato a \"Nursery Cryme\". La vista dall'alto della citt\u00e0 campana apparentemente deserta ispir\u00f2 agli autori l'idea di un mondo in cui l'umanit\u00e0 si \u00e8 estinta, osservato con stupore da visitatori alieni. Il brano \u2013 e l'intero album \u2013 comincia con una lunga introduzione (1 minuto e 30 secondi) interamente eseguita da Tony Banks al mellotron (che la band aveva acquistato dai King Crimson), un esempio della commistione fra rock e spunti \"sinfonici\" tipica dei Genesis dell'epoca. Proprio grazie alla sua introduzione, il brano divenne il pezzo di apertura fisso dei concerti dei Genesis sino al 1975: il gruppo lo eseguiva in penombra, illuminato solo da lampade di Wood che mettevano in risalto l\"'eye-glow\" attorno agli occhi di Gabriel, il quale compariva in scena con indosso un lungo mantello e un copricapo a forma di ali di pipistrello.\n\"Time Table\", nuovamente introdotta dal solo Banks, stavolta al pianoforte, \u00e8 una canzone dalla struttura pi\u00f9 tradizionale, il cui testo riflette amaramente sull'inesorabile decadenza cui tutte le vicende umane sono soggette e sulla legge della natura che tutto domina oggi come ieri.\n\"Get 'Em Out by Friday\", come gi\u00e0 \"Harold the Barrel\" su \"Nursery Cryme\", \u00e8 una sorta di mini-operetta i cui personaggi parlano tutti in prima persona, e a ciascuno corrisponde un tema musicale differente. Peter Gabriel, autore del testo, immagina una prepotente operazione di speculazione edilizia dei giorni nostri, con tanto di sgombero forzato degli inquilini dalle vecchie alle nuove case, per poi trasportarla \u2013 nella seconda parte del brano - in un futuro distopico nel quale la stessa societ\u00e0 immobiliare si \u00e8 nel frattempo estesa anche al \"controllo genetico\" e sfrutta l'abbassamento della statura media degli esseri umani per risparmiare spazio e collocare le persone in abitazioni ancora pi\u00f9 piccole. Gabriel muta timbri di voce e accenti a seconda del personaggio che interpreta.\n\"Can-Utility and the Coastliners\", il cui testo \u00e8 stato composto da Steve Hackett, si ispira invece alla leggenda nordica di Canuto il Grande, il quale, stufo di essere adorato e adulato come una divinit\u00e0 dai suoi sudditi, volle dimostrare loro la sua natura puramente umana facendo porre il suo trono di fronte al mare ed ordinando alle acque di arrestarsi di fronte ad esso, ovviamente senza successo. Il trono che affonda nel mare \u00e8 metafora ancora una volta della vanit\u00e0 delle cose umane.\nLa seconda facciata si apre con il breve brano strumentale per chitarra acustica \"Horizons\", eseguito dal solo Hackett, ispirato al primo movimento della \"Suite per violoncello solo BWV 1007\" di Bach, ed \u00e8 poi interamente occupata dalla lunga suite \"Supper's Ready\", in cui ritornano i temi biblici accennati nel primo album \"From Genesis to Revelation\". Il brano conferma la propensione del gruppo per una narrazione ricca di riferimenti storici, mitologici e biblici, e dei giochi di parole che continueranno a caratterizzare la sua poetica anche in futuro. Suddivisa in sette sezioni, la suite incomincia con due amanti che si guardano negli occhi e, come per effetto di un'improvvisa suggestione, si ritrovano in un mondo parallelo nel quale si confrontano il Bene e il Male (simboleggiati da figure ambigue come \"l'Uomo dell'Asilo Eterno Garantito\" o Narciso che si muta in fiore). I due passano per la \"fattoria del Salice\" (\"Willow Farm\"), una sorta di parata grottesca e distorta di elementi del subconscio inglese \u2013 da un Churchill \"en travesti\" a \"mamma che fa il bucato\" mentre \"pap\u00e0 sta in ufficio\" \u2013 per poi finire seminati sottoterra e attendere il Giudizio Finale, con l'ultima definitiva battaglia tra Bene e Male dell'Apocalisse; la vittoria delle forze del bene avviene sulle note e sulle parole di una semplice canzone d'amore \u2013 la stessa gi\u00e0 ascoltata in apertura \u2013 e i due amanti possono finalmente tornare a casa, seguendo in trionfo il \"Re dei Re\" nella \"Nuova Gerusalemme\".\nAccoglienza.\nL'album fu generalmente ben accolto: Rutherford afferm\u00f2 che i testi dei brani furono i migliori mai composti da Gabriel, mentre AllMusic ha citato \"Get 'Em Out by Friday\" come \u00abil segno pi\u00f9 evidente che i Genesis hanno fatto le ossa senza abbandonare la fantasia\u00bb. La lunga suite finale \"Supper's Ready\" \u00e8 diventata un brano simbolo del movimento progressive rock ed \u00e8 stata definita come il \u00abcapolavoro indiscusso dei Genesis\u00bb.\nL'album rappresent\u00f2 il primo successo ottenuto dal gruppo nel Regno Unito, debuttando alla dodicesima posizione della Official Albums Chart. In Italia invece, dove i Genesis avevano gi\u00e0 riscosso fama con il precedente \"Nursery Cryme\", arriv\u00f2 al primo posto in classifica.\nNel giugno del 2015 la rivista \"Rolling Stone\" ha collocato l'album alla quattordicesima posizione dei 50 migliori album progressive di tutti i tempi.\nTracce.\nTesti e musiche dei Genesis."}
{"id": "123253", "revid": "110157", "url": "https://it.wikipedia.org/wiki?curid=123253", "title": "Schwellbrunn", "text": "Schwellbrunn (toponimo tedesco) \u00e8 un comune svizzero di 1\u00a0565 abitanti del Canton Appenzello Esterno.\nStoria.\nIl comune di Schwellbrunn \u00e8 stato istituito nel 1648 per scorporo da quello di Herisau.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123255", "revid": "110157", "url": "https://it.wikipedia.org/wiki?curid=123255", "title": "Waldstatt", "text": "Waldstatt (toponimo tedesco) \u00e8 un comune svizzero di 1\u00a0767 abitanti del Canton Appenzello Esterno.\nStoria.\nIl comune di Waldstatt \u00e8 stato istituito nel 1720 per scorporo da quello di Herisau.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWaldstatt \u00e8 servito dall'omonima stazione sulla ferrovia Gossau-Appenzello (linea S23 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123260", "revid": "85687047", "url": "https://it.wikipedia.org/wiki?curid=123260", "title": "Triangolazione (scacchi)", "text": "La triangolazione \u00e8 un tema tattico utilizzato durante i finali negli scacchi allo scopo di costringere l'avversario in una posizione di zugzwang. \nTecnica.\nSolitamente, viene utilizzata nei finali di pedoni, quando un re pu\u00f2 muoversi in tre caselle adiacenti disposte a formare un triangolo e mantenere sostanzialmente la stessa posizione, mentre il re avversario ha solo due caselle a disposizione. Perci\u00f2, se un re utilizza questa tecnica impiegando tre mosse per ritornare nella casa di partenza ed il re avversario non pu\u00f2 fare lo stesso, il bianco perde un importante tempo e ottiene l'opposizione.\nSi consideri questa posizione, con mossa al bianco. Qui il nero ha l'opposizione, tenendo lontano il re bianco. Tuttavia, se il bianco avesse l'opposizione (cio\u00e8 se, nella stessa posizione, toccasse al nero muovere), il re nero avrebbe dovuto allontanarsi da d7, permettendo al bianco di avanzare. Il re nero non pu\u00f2 allontanarsi dalla sua posizione, dovendo impedire al pedone c di avanzare nonch\u00e9 di essere spinto nel bordo della scacchiera. Quando il re bianco \u00e8 su d5, il re nero deve essere su d7, con mossa al bianco. Il bianco ha un triangolo di caselle disponibili: d5, e5, e d4. Il bianco vince con la seguente manovra, in notazione algebrica:\n1. Re5 (oppure 1. Re4) Rc6 (se 1... Re7 o 1... Re6 allora il bianco vince con 2. c6 e il nero non pu\u00f2 evitare la promozione di un pedone)\n2. Rd4 Rd7\n3. Rd5\nadesso la triangolazione \u00e8 completa, e abbiamo la stessa posizione di partenza, ma con mossa al nero. La partita potrebbe continuare cos\u00ec:\n3. ... Rc8\n4. Re6 Rd8\n5. Rd6 Rc8\n6. Re7 Rb8\n7. Rd7 Ra8\n8. c6\ne il bianco ottiene facilmente la vittoria. Da notare che, dopo la sua terza mossa, il bianco disponeva anche di altri modi per vincere."}
{"id": "123262", "revid": "1445493", "url": "https://it.wikipedia.org/wiki?curid=123262", "title": "Fondazione e Terra", "text": "Fondazione e Terra \u00e8 un romanzo di fantascienza dello scrittore Isaac Asimov.\nL'opera \u00e8 stata pubblicata col titolo originale \"Foundation and Earth\" nel 1986 dalla casa editrice Doubleday. \u00c8 il quinto libro in ordine di scrittura del Ciclo delle Fondazioni mentre in ordine cronologico rappresenta il settimo ed ultimo racconto di questo lungo ciclo. Pur essendo il seguito di \"L'orlo della Fondazione\", pu\u00f2 tranquillamente essere letto come libro a s\u00e9 stante, come spiega lo stesso Asimov nella prefazione.\n\"Fondazione e Terra\" \u00e8 suddiviso in sette parti per un totale di 21 capitoli.\nTrama.\nLa vicenda ha inizio nel preciso istante in cui termina il precedente romanzo. \u00c8 l'anno 498 dell'Era della Fondazione e il Piano Seldon \u00e8 a met\u00e0 del suo percorso, quando il consigliere Golan Trevize sta per decidere il futuro evolutivo dell'intera galassia. Consultato da Gaia ed avvalendosi del suo grande talento intuitivo, l'uomo ha scelto Galaxia, un percorso evolutivo che porter\u00e0 tutti gli esseri viventi e la materia inanimata della Via Lattea, comprese stelle, ammassi gassosi, pianeti e buchi neri ad essere uniti in un'unica collettivit\u00e0 in perenne contatto mentale.\nGaia.\nTrevize rimane dubbioso della sua scelta tra la creazione di una galassia vivente, il dominio dei telepati della Seconda Fondazione e la strada basata sul progresso tecnologico proposto dalla Prima Fondazione di Terminus. Egli ritiene che le risposte debbano trovarsi sul leggendario pianeta Terra, supposta origine della razza umana ma del quale, dopo millenni di colonizzazione spaziale, si sono perse le tracce, persino nell'antichissima memoria collettiva di Gaia, acuendo cos\u00ec l'ulteriore sospetto di un intervento esterno di rimozione. Trevize riparte con l'astronave \"Far Star\", accompagnato dal mite Janov e dalla giovane gaiana Bliss, quest'ultima in contatto mentale con il resto del pianeta, nonostante le enormi distanze.\nComporellen.\nSu indicazione del suo amico e traditore Munn Li Compor, incontrato nel precedente romanzo, Trevize fa tappa sul pianeta Comporellen, convinto di trovare migliori notizie. Qui deve affrontare il locale Ministro dei Trasporti, l'avvenente e matura Mitza Lizalor, che vorrebbe impadronirsi dell'avanzata tecnologia della \"Far Star\", tuttavia Trevize riesce a sedurla e ad ottenere la restituzione del vascello. La donna gli confida, non senza timore superstizioso, di consultarsi con uno storico di nome Vasil Deniador, il quale a sua volta narra agli ospiti come l'antico nome di Comporellen fosse Baleyworld (v. Elijah Baley) e cita alcune notizie sui mitici Mondi Spaziali, ovvero i pianeti della prima ondata colonizzatrice risalente a ventimila anni prima. Basandosi sullo studio di antiche documentazioni, Deniador fornisce le coordinate di tre di questi mondi. Rielaborando i dati tramite il computer della Far Star, le coordinate fornite possono essere tradotte secondo il sistema attuale e utilizzate.\nAurora.\nAurora (vedi il \"I robot dell'alba\") si presenta dallo spazio come un mondo in disfacimento, che sta attraversando un processo di \"contro-terraformazione\". Privo di esseri umani, \u00e8 caratterizzato da sconfinate praterie dalle quali emergono i resti di antiche citt\u00e0. Mentre Bliss e Janov sono alla ricerca infruttuosa di qualche reperto significativo, Trevize, rimasto a guardia della nave, si imbatte in un branco di feroci cani rinselvatichiti, dai quali riesce a stento a porsi in salvo utilizzando una frusta neuronica, arma in grado di causare dolore a distanza. Janov amareggiato riferisce di non trovato altro che ruderi e resti di antichi robot spenti da millenni. Consapevoli dell'inutilit\u00e0 della loro permanenza, fanno rotta per il secondo sistema indicato dal computer.\nSolaria.\nSul nuovo pianeta, i tre entrano in contatto con un gruppo di robot destinati ai lavori agricoli. Janov, sfruttando le sue conoscenze delle lingue antiche, riesce ad apprendere di trovarsi sul pianeta Solaria. Nel frattempo sopraggiunge un essere umano che conosce il linguaggio galattico e si presenta come un tale Sarton Bander. Il suo atteggiamento inizialmente curioso diventa ben presto dispotico e sprezzante.\nEgli tuttavia, per puro vanto, racconta della sua natura, risultato dell'ingegneria genetica, spiegando di essere ermafrodita e di disporre di due particolari aree del cervello chiamate \"lobi trasduttori\", con i quali \u00e8 in grado di veicolare l'energia termica dell'intero pianeta, traducendola in energia elettrica per far funzionare macchine e robot. Bander neutralizza le armi di Trevize invitando il gruppo a seguirlo nella sua enorme dimora sotterranea. I protagonisti lo assecondano, sia per acquisire nuove informazioni, sia per dare il tempo a Bliss di studiare la sua mente al fine di poterla controllare. Bander si dimostra infatti loquace e rivela come gli antichi Solariani fossero una razza longeva (vedi \"Il sole nudo\"), dove i contatti interpersonali avvenivano solo tramite ologrammi e i rapporti tra i due sessi erano tollerati esclusivamente per fini procreativi.\nL'ermafrodismo avrebbe ovviato all'esigenza di incontrarsi fisicamente sicch\u00e9 la popolazione, gi\u00e0 poco numerosa, scese ulteriormente fino ad un migliaio. I solariani attuali vivono tutti in enormi tenute accuditi da milioni di robot alimentati tramite i lobi trasduttori. Bander ignora la posizione della Terra, ma racconta che anticamente gli Spaziali escogitarono un mezzo per renderne radioattiva e inabitabile la superficie (Vedi \"I robot e l'Impero\"). Contando sui suoi poteri, il solariano svela l'intenzione di uccidere i suoi ospiti, onde evitare ritorsioni dagli altri abitanti e per impedire che l'esistenza di Solaria sia rivelata. Bliss, sfruttando le capacit\u00e0 mentaliche di Gaia, riesce ad opporsi ma Bander muore nello scontro.\nVagando per le numerose sale della residenza, il gruppo si imbatte in Fallom, figlio di Bander, un bambino che Bliss considera di sesso femminile. Usciti dalla residenza sotterranea trovano ad attenderli dei robot ostili, accorsi nella tenuta a causa della cessazione di energia concomitante col decesso del padrone. Innanzi ad un nuovo pericolo di morte, che non avrebbe risparmiato Fallom in quanto immaturo per la successione, Bliss \u00e8 costretta ad annientare gli automi e insieme con gli altri a fuggire via con l'astronave. I fuggiaschi portano con loro anche Fallom.\nMelpomenia.\nGiunti su Melpomenia, Pelorat e Trevize eseguono una ricognizione in un importante agglomerato. Ma prima ancora di aver toccato la superficie, comprendono che si tratta di un pianeta morto e quasi privo di atmosfera. Ed \u00e8 proprio questo a permettere la conservazione delle costruzioni e degli artefatti abbandonati dagli antichi abitanti. Dopo varie vicissitudini - tra cui \"l'aggressione\" da parte di strani muschi - viene individuata una stele con delle iscrizioni, in cui sono riportati i nomi e le coordinate dei leggendari Cinquanta Mondi Spaziali. \u00c8 l'Uovo di Colombo che porta una svolta al loro viaggio.\nAlpha.\nCon l'ausilio del computer della nave, Trevize e Pelorat applicano un metodo di ricerca ideato da un tale Yariff, citato dallo studioso Deniador, che consiste nel disporre in sfere concentriche i pianeti che furono colonizzati in epoche contemporanee, il centro individuato dalle sfere corrisponderebbe al luogo dell\u2019ipotesi o mondo d'origine, qui indicato con la stella binaria chiamata Alfa.\nPelorat \u00e8 convinto che si tratti proprio del sistema stellare cercato, in quanto Alfa era la prima lettera alfabetica in diverse lingue terrestri. L\u2019entusiasmo \u00e8 frenato da Trevize che gli spiega come in un sistema stellare binario sia difficile trovare un pianeta abitabile con specie autoctone. Il corpo principiale di Alfa presenta tuttavia un sistema planetario con un mondo abitabile, quasi interamente ricoperto da un oceano. Scesi su una delle poche isole, incontrano una donna di nome Hiroko che li accompagna al suo villaggio e spiega loro che la stella di questo sistema si chiama Alfa Centauri e che gli abitanti del pianeta sono in grado di controllarne le condizioni climatiche e discendono dagli ultimi sopravvissuti provenienti dalla Terra, ormai divenuta radioattiva. Dopo un pasto offerto dall'ospite, Bliss, Pelorat e Trevize si separano per cercare notizie sulla Terra. Pelorat ascolta le leggende di un anziano logorroico, mentre Trevize viene intrattenuto e sedotto da Hiroko. Fallom sta maturando i suoi poteri solariani attraverso i lobi trasduttori, e durante un concerto \u00e8 in grado di suonare un flauto senza soffiarvi. Hiroko scossa confida loro come essi siano stati infettati da un patogeno silente che si sarebbe attivato con l'arrivo di altri abitanti, fuori in mare per la pesca. Approfittando della notte, i tre tornano nello spazio. Avvalendosi delle indicazioni di Hiroko, trovano un pianeta abitabile nei pressi di una stella prossima.\nTerra.\nI protagonisti giungono in prossimit\u00e0 del pianeta, per scoprire con rammarico la veridicit\u00e0 della leggenda sulla radioattivit\u00e0 che lo renderebbe ormai inabitabile. Prima di desistere per\u00f2 Trevize, con un misto di intuizione e fortuna, capisce che la risposta ai suoi interrogativi si trova sul satellite del pianeta, la Luna.\nIndividuatovi un insediamento, all\u2019interno di una struttura pressurizzata i protagonisti incontrano nientemeno che il robot R. Daneel Olivaw (ricorrente in numerosi racconti di Asimov) che narra loro la propria storia fino all\u2019intervento per la creazione di Gaia. Il robot, antico di ventimila anni e prossimo al deterioramento, rivela il ruolo di Fallom, ovvero la reciproca fusione mentale, che gli permetter\u00e0 di vivere abbastanza per compiere la creazione di Galaxia. Trevize riesce finalmente a capire quale \u00e8 il punto debole della teoria di Hari Seldon: la psicostoria si occupa della sola Via Lattea, assumendo che l'umanit\u00e0 sia l\u2019unica razza intelligente, e la nascita di Galaxia preserverebbe gli Umani da eventuali ingerenze esterne. Tutto ci\u00f2 a meno che, conclude scrutando preoccupato la giovane solariana Fallom, la minaccia non si trovi in seno alla stessa galassia. Finale aperto quanto inquietante."}
{"id": "123263", "revid": "125842211", "url": "https://it.wikipedia.org/wiki?curid=123263", "title": "Pietro Rigosi", "text": "Biografia.\nRigosi, sposato e padre di due figlie, era un aiuto macchinista (fuochista) della Rete Adriatica. \u00c8 noto perch\u00e9 il 20 luglio 1893, all'et\u00e0 di 28 anni, intorno alle ore 17, si impadron\u00ec di una locomotiva in sosta e la condusse sui binari alla velocit\u00e0 di 50 km/h, che per quei tempi era davvero notevole. Il personale tecnico delle ferrovie riusc\u00ec a deviare la corsa, e la locomotiva fin\u00ec con lo schiantarsi contro sei carri merci in sosta lungo un binario morto della stazione di Bologna.\nLa locomotiva era la 3541, una delle 130 unit\u00e0 comprese nel gruppo 350 della Rete Adriatica, ed era assegnata al traino del treno merci 1343. In una sosta nella stazione di Poggio Renatico, approfittando dell'assenza del macchinista titolare Carlo Rimondini, Rigosi, che lavorava in quella stazione, sganci\u00f2 la macchina dal convoglio e la port\u00f2 via. Dopo lo schianto nel binario morto, nonostante il poderoso impatto, Rigosi venne recuperato ancora vivo ma in pessime condizioni. Fu ricoverato in ospedale, dove gli si dovette amputare una gamba, e il suo volto rest\u00f2 sfigurato da numerose cicatrici.\nNessuno seppe mai il vero motivo del suo folle gesto, ma un cronista della \"Gazzetta Piemontese\" riport\u00f2 che, dopo il ricovero, l'uomo si lasci\u00f2 sfuggire la frase:\nRigosi venne dimesso dall'ospedale dopo due mesi e non ricevette nessuna pena giudiziaria, ma soltanto un esonero dal servizio in ferrovia per motivi di salute (e non un licenziamento netto) e la corresponsione di un sussidio non molto elevato; tuttavia quando, al ritiro del sussidio, ne lesse il motivo, \u201cbuona uscita\u201d, cambi\u00f2 idea e si rifiut\u00f2 di firmare. Accett\u00f2 di ritirare la somma solamente dopo che la motivazione venne sostituita con \u201celargizione\u201d. \nNon si conoscono le circostanze della successiva morte di Rigosi, e non sono note sue fotografie n\u00e9 altri particolari della sua vita.\nImpatto sulla cultura di massa.\nA questa vicenda il cantautore Francesco Guccini si ispir\u00f2 per la sua famosa ballata \"La locomotiva\", che narra la storia in chiave poetica senza per\u00f2 riferirsi esplicitamente a Rigosi (nel testo, scritto in prima persona, chi canta afferma di ignorare il nome e l'et\u00e0 del protagonista)."}
{"id": "123264", "revid": "200568", "url": "https://it.wikipedia.org/wiki?curid=123264", "title": "Agen", "text": "Agen \u00e8 un comune francese di 35.260 abitanti capoluogo del dipartimento del Lot e Garonna della regione della Nuova Aquitania.\nMonumenti e luoghi d'interesse.\nArchitetture civili.\nTour du Chapelet.\n\u00c8 una torre difensiva del secolo XIII: a pianta quadrata, la sua figura massiccia si sviluppa su quattro piani, con finestre a bifora disposte irregolarmente. Se in origine la torre faceva parte delle mura urbane, nel secolo XVI divenne il campanile del convento \"du Chapelet\"; successivamente alla distruzione del convento durante la Rivoluzione, fu adibita a carcere.\nIl ponte-canale.\nCostruito fra il 1839 ed il 1849, \u00e8 un ponte costruito sulla Garonna; tale ponte permette al canale laterale della Garonna di scavalcare il fiume. \u00c8 lungo circa 500 metri e largo 12,5, dei quali 8,8 adibiti a canale.\nAmministrazione.\nFino alla riforma del 2014, il territorio comunale della citt\u00e0 di Agen era ripartito in 5 cantoni:\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di Agen \u00e8 ripartito in 4 cantoni:\nSport.\nRugby.\nLo Sporting Union Agen Lot-et-Garonne \u00e8 la squadra di rugby cittadina."}
{"id": "123265", "revid": "1305772", "url": "https://it.wikipedia.org/wiki?curid=123265", "title": "A Trick of the Tail", "text": "A Trick of the Tail \u00e8 il settimo album in studio del gruppo musicale britannico Genesis, il primo registrato dopo l'uscita dal gruppo del cantante e \"front-man\" Peter Gabriel.\nAntefatti.\nDopo aver assolto all'impegno del lungo tour di \"The Lamb Lies Down on Broadway\", Peter Gabriel nel 1975 lascia definitivamente i Genesis come aveva gi\u00e0 preannunciato loro diversi mesi prima. Nell'estate del 1975, il batterista Phil Collins ed il bassista/chitarrista Mike Rutherford partecipano entrambi alla realizzazione del primo album solista di Steve Hackett, \"Voyage of the Acolyte\", che uscir\u00e0 nell'ottobre seguente. Mentre Hackett \u00e8 ancora impegnato nei missaggi del suo lavoro, Collins, Rutherford ed il tastierista Tony Banks incominciano a pianificare il futuro della band senza Gabriel.\nPhil Collins ha raccontato in anni recenti di aver proposto in un primo tempo l'idea - subito bocciata dagli altri - di produrre un album interamente strumentale. Dapprima in tre e poi anche con Hackett, i Genesis iniziarono quindi a lavorare su nuovo materiale con l'intenzione di risolvere il problema della voce una volta che le parti vocali fossero state definite. Il batterista, che gi\u00e0 aveva cantato come solista su due brani del gruppo (\"For Absent Friends\" da \"Nursery Cryme\" e \"More Fool Me\" da \"Selling England by the Pound\") e da sempre integrava le parti vocali di Gabriel anche dal vivo, si occup\u00f2 di incidere le voci guida per i cantanti da provinare. Poich\u00e9 nessuno degli aspiranti pareva soddisfare le esigenze della band, Collins chiese di provare davvero a ricoprire il ruolo di cantante. Nonostante qualche iniziale perplessit\u00e0, soprattutto di Banks, riguardo allo spessore del timbro vocale, il batterista fin\u00ec per superare la prova anche in brani vocalmente pi\u00f9 insidiosi come \"Squonk\" e \"Mad Man Moon\".\nDescrizione.\nDal punto di vista musicale, \"A Trick of the Tail\" affianca i serrati momenti strumentali d'insieme da sempre cari alla band, qui venati a tratti di influenze fusion pi\u00f9 marcate che in passato (principalmente grazie alla ritmica di Phil Collins, all'epoca grande fan di gruppi come Weather Report) a composizioni pi\u00f9 semplici e lineari (\"Entangled\", \"Squonk\", \"Ripples\") con enfasi su melodia e armonia, ed un ritorno al suono delle chitarre acustiche (soprattutto a 12 corde), quasi totalmente assenti nel precedente \"The Lamb Lies Down on Broadway\".\nPer la prima volta nella carriera dei Genesis, i brani sono qui accreditati agli effettivi singoli autori anzich\u00e9 all'intero gruppo. Ci\u00f2 fa risaltare il contributo di Tony Banks che figura, da solo o come coautore, in tutte le canzoni. Interamente sue sono \"Mad Man Moon\" e l'omonima \"A Trick of the Tail\", quest'ultima estratta come primo singolo dell'album.\nI testi dei brani riprendono lo stile narrativo/fiabesco del passato, ispirandosi talvolta ad autori letterari come Carlos Castaneda (\"Dance on a Volcano\") o William T. Cox (\"Squonk\"); non mancano le storie di fantasia come l'avventura semiseria del rapinatore solitario in \"Robbery, Assault &amp; Battery\" o la strana creatura con coda e corna protagonista di \"A Trick of the Tail\". Da questi ultimi due brani furono tratti i primi videoclip mai fatti dai Genesis: il primo con Collins nella parte del rapinatore e gli altri tre Genesis in quella dei poliziotti che lo inseguono. Il secondo videoclip ritrae il gruppo riunito attorno a un pianoforte verticale, al quale siede Banks e dentro il quale, grazie alla tecnica del \"chroma key\", viene fatto passeggiare un Phil Collins in miniatura. Anche dal lungo brano \"Ripples\" fu tratto un \"promo\" che ritrae semplicemente Collins che canta accompagnato dagli altri tre Genesis.\nIl brano di chiusura \"Los Endos\" \u00e8, per ammissione degli autori, una sorta di omaggio allo stile di Carlos Santana, da cui il titolo in finto spagnolo (storpiatura di \"the end\"): esso riprende nella seconda parte temi da \"Dance on a Volcano\" e \"Squonk\". Quasi interamente strumentale, contiene in coda - nella sola versione in studio - la voce di Collins (che appare distante in missaggio) che cita due versi non consecutivi dal brano \"Supper's Ready\" del 1972: \"There's an angel standing in the sun / free to get back home\".\nLa stampa specializzata apprese la notizia dell'uscita di Peter Gabriel dal gruppo quando l'album era gi\u00e0 quasi completato, i problemi di formazione - almeno in studio - relativamente risolti, e la fiducia all'interno del gruppo ristabilita dopo l'abbandono di Gabriel. Nonostante le iniziali ed inevitabili speculazioni sul futuro stesso della band, destinata secondo la stampa ad un declino inesorabile una volta privata del suo \"front-man\", sia la critica che il pubblico restarono favorevolmente sorpresi dal disco, che ottenne buone recensioni e arriv\u00f2 a piazzarsi al terzo posto nelle classifiche britanniche, al quarto in Italia e Nuova Zelanda, al settimo nei Paesi Bassi e al trentunesimo in quelle statunitensi, posizione mai raggiunta dai Genesis fino ad allora.\nCopertina.\nLa confezione grafica dell'album fu affidata all'artista \"free lance\" Colin Elgie, all'epoca collaboratore del noto studio Hipgnosis, che avrebbe poi realizzato anche il dipinto di copertina per il successivo \"Wind &amp; Wuthering\". Il disegno di copertina, dallo stile grafico patinato e r\u00e9tro che ben si sposa con la poetica del Genesis del periodo, raffigura tutti assieme i vari personaggi ispirati ai testi dell'album; ciascun personaggio, all'interno della copertina apribile, compare anche di fianco al testo della canzone cui \u00e8 relativo. Nella busta interna compaiono gli stessi personaggi di nuovo assieme, ma stavolta in un momento temporalmente successivo a quello raffigurato all'esterno."}
{"id": "123271", "revid": "125628690", "url": "https://it.wikipedia.org/wiki?curid=123271", "title": "Ajaccio", "text": "Ajaccio o Aiaccio (in italiano , in francese , in corso \"Aiacciu\" , in ajaccino \"Aghjacciu\") \u00e8 una citt\u00e0 ed un comune francese di oltre abitanti, capoluogo della regione Corsica e del dipartimento della Corsica del Sud. La citt\u00e0 \u00e8 nota per aver dato i natali a Napoleone Bonaparte.\nGeografia fisica.\nTerritorio.\nAjaccio si trova nella parte pi\u00f9 profonda del golfo di Ajaccio, insenatura del mar di Corsica presso la foce del Gravona e del Prunelli.\nStoria.\nEpoca antica ed etimologia del nome.\nPer la favorevole posizione geografica, il luogo dove sorge la citt\u00e0 fu scelto secondo la leggenda da alcuni coloni greci focesi, che vi fondarono \"Agathon\" (spesso tradotto come \"buon porto\"), oppure dall'eroe Aiace Oileo (ossia \"Ajax\").\nIn epoca romana, l'insediamento ebbe il nome di \"Adiacium\", ossia \"addiaccio\" o \"agghiaccio\" (spazio recintato di terreno all'aperto), da cui derivano successivamente le forme \"Addiazzo\" ed \"Aghjacciu\", quest'ultima ancora usata dalla popolazione isolana.\nEpoca post-romana.\nConquistata prima dai Vandali, poi dai Longobardi, intorno all'anno Mille venne occupata dai pisani e in seguito pass\u00f2 ai genovesi (sotto l'autorit\u00e0 del Banco di San Giorgio), che nel 1492 vi costruirono una cittadella fortificata, progettata dall'architetto milanese Cristoforo de Gandino, e la popolarono di cento famiglie della Lunigiana, tra cui i Buonaparte, che arrivarono ad Ajaccio nel 1510. In seguito si ingrand\u00ec anche grazie all'afflusso di abitanti provenienti dalle zone interne dell'isola.\nFu occupata una prima volta dai francesi dal 1553 al 1559 e restituita ai genovesi con la pace di Cateau-Cambr\u00e9sis. Nel Settecento divenne una roccaforte degli indipendentisti di Pasquale Paoli, ma nel 1768 fu occupata dai francesi in seguito al Trattato di Versailles. Nel 1769 vi nacque il suo cittadino pi\u00f9 illustre: Napoleone Bonaparte. Dal 1793 al 1796 fu parte del regno anglo-corso di Pasquale Paoli, per ritornare definitivamente alla Francia nel 1796.\nNello stesso anno divenne capoluogo del \"dipartimento del Liamone\" e poi di tutta l'isola nel 1811 in sostituzione di Bastia. Nel 1803 furono abbattute le antiche mura genovesi. Durante la Seconda guerra mondiale, nel novembre 1942 fu occupata dagli italiani, a cui si sostituirono dopo l'8 settembre 1943 le truppe del Terzo Reich. Il 10 settembre 1943 fu liberata dai partigiani corsi e dalle truppe italiane, che avevano rifiutato di arrendersi ai tedeschi e si erano unite alla Resistenza locale. Il 13 settembre 1943 vi sbarcarono truppe algerine della Francia Libera e fu il primo capoluogo di dipartimento della Francia metropolitana ad esser liberato.\nClima.\nIl clima \u00e8 di tipo mediterraneo.\nSociet\u00e0.\nAssociazioni.\nAd Ajaccio ha sede la Federazione Europea delle Citt\u00e0 Napoleoniche, associazione di cui la citt\u00e0 \u00e8 co-fondatice.\nSport.\nCalcio.\nLa citt\u00e0 \u00e8 sede di due squadre calcistiche, l\u2019AC Ajaccio e il Gazelec Ajaccio che militano rispettivamente nella seconda (Ligue 2) e quarta divisione nazionale francese (National 2).\nPallavolo.\nLa locale societ\u00e0 Gaz\u00e9lec Football Club Ajaccio Volley-Ball ha vinto due volte di seguito la coppa di Francia (2016, 2017).\nFootball americano.\nLa locale squadra di football americano, I Guerrieri Aiacciu, ha vinto il titolo IAAFL nel 2016.\nAmministrazione.\nAjaccio \u00e8 stata successivamente:\nInfrastrutture e trasporti.\nA ovest della citt\u00e0 si trova l'aeroporto di Ajaccio-Campo dell'Oro, il pi\u00f9 grande dell'isola, con due piste ortogonali, dove \u00e8 ubicata la stazione meteorologica di Ajaccio (riconosciuta dall'Organizzazione meteorologica mondiale). Dal porto di Ajaccio partono molti traghetti verso la Francia, in particolare verso Nizza, Tolone, e Marsiglia, anche per la Sardegna verso il Porto di Porto Torres mentre per lo stivale italiano \u00e8 collegata alle citt\u00e0 di Genova e Savona, ma soltanto d'estate.\nPresso la stazione ferroviaria di Ajaccio ha termine la linea proveniente da Bastia. Nel territorio comunale sono presenti altre due fermate, \"Les Salines\" e \"Campo dell'Oro\", entrambe servite dalla linea suburbana TER Ajaccio-Mezzana, esercita dalla Soci\u00e9t\u00e9 nationale des chemins de fer fran\u00e7ais (SNCF)."}
{"id": "123272", "revid": "125350023", "url": "https://it.wikipedia.org/wiki?curid=123272", "title": "Sublime porta", "text": "Sublime porta (in turco \"Bab-\u0131 Ali\", ), ossia \"Porta Superiore o Suprema\", o anche Porta ottomana, \u00e8 uno degli elementi architettonici pi\u00f9 noti del Palazzo di Topkap\u0131 di Istanbul, antica residenza del sultano ottomano. L'espressione, nel corso dei secoli, \u00e8 stata usata come metonimia per indicare il governo dell'Impero ottomano.\nOrigine dell'espressione.\nLa locuzione deriva dal portale, situato a Istanbul nelle immediate vicinanze del Palazzo di Topkap\u0131, che conduceva al quartier generale del gran visir, dove il sultano teneva la cerimonia di benvenuto per gli ambasciatori stranieri. \nL'uso ha origine dal francese che era la lingua franca della diplomazia europea. In seguito pass\u00f2 ad indicare il Ministero degli Esteri e in epoca contemporanea l'ufficio del governatore (\"Wali\") della Provincia di Istanbul. Il nome \u00e8 stato interpretato anche come riferimento alla posizione dell'Impero Ottomano, come punto di passaggio tra Europa ed Asia.\nNell'antica societ\u00e0 turco-mongola la soglia della tenda del khan era il luogo della giustizia, dove il sovrano sedeva per giudicare. Era protetta dalla divinit\u00e0 tanto che calpestarla era un delitto punito con la condanna a morte, come speriment\u00f2 un compagno di Guglielmo da Rubruck che, dopo averla toccata con un piede, riusc\u00ec a salvarsi solo sostenendo di non conoscere quella legge.\nNell'impero ottomano il termine \"Sublime Porta\" (\"B\u0101b\u0131 \u2018\u0100li)\" fu utilizzato prima di tutto per indicare il palazzo imperiale, il luogo dove si riuniva il consiglio di stato (\"divan\") e in particolare la terza porta detta anche \"Porta della Felicit\u00e0\". Al di l\u00e0 di essa stava l'inaccessibile residenza imperiale il cui simbolismo rimandava al Paradiso islamico. \nCome sinonimo di stato ottomano esso fu usato solo in seguito. Dopo il 1654 il \"divan\" non si riun\u00ec pi\u00f9 nel Topkap\u0131, bens\u00ec nel palazzo dei gran visir cui vennero delegati i poteri stessi del sultano. \"Sublime Porta\" fu definita quindi, in un primo tempo, la residenza ufficiale del gran visir e, dall'ultimo quarto del XVIII secolo, anche l'Impero stesso."}
{"id": "123278", "revid": "125470587", "url": "https://it.wikipedia.org/wiki?curid=123278", "title": "Amiens", "text": "Amiens (: ; \"Anmien\" o \"Anmyin\" in piccardo) \u00e8 una citt\u00e0 francese di abitanti situata nel dipartimento della Somme nella regione dell'Alta Francia.\nIl territorio comunale ospita la confluenza del fiume Selle nella Somme.\nAd Amiens \u00e8 presente la cattedrale gotica pi\u00f9 grande della Francia, intitolata a Notre-Dame.\nGeografia fisica.\nCantoni.\nAmiens \u00e8 divisa amministrativamente in 7 cantoni:\nPrima della riforma del 2014 (entrata in vigore con le elezioni dipartimentali del 2015), era invece divisa in 8 cantoni:\nStoria.\nLa civilt\u00e0 acheuleana che si svilupp\u00f2 nel paleolitico prese nome dal primo insediamento rinvenuto presso Saint-Acheul, oggi sobborgo di Amiens.\nFu il centro principale della trib\u00f9 gallica degli Ambiani. In epoca romana la citt\u00e0 era chiamata Samarobriva (che significava \"ponte sulla Somme\"). I Romani capirono subito l'importanza strategica della citt\u00e0; Giulio Cesare vi ebbe la propria sede invernale dal 54 a.C. al 53 a.C..\nLo sviluppo urbano della citt\u00e0 si deve all'imperatore Claudio, che sfrutt\u00f2 la sua posizione in funzione della campagna per la conquista della Britannia. \nAmiens divenne quindi un importante nodo stradale sulla direttrice Lione-Boulogne, il principale della Gallia del nord.\nDurante questa epoca furono costruite le terme, un grande foro e un anfiteatro.\nNel 287 San Firmino fu il primo a tentare di predicare il Cristianesimo nella citt\u00e0 e per questo fu catturato e decapitato nell'anno 303.\nSecondo la tradizione, San Martino di Tours, quando era ancora un soldato romano, divise il proprio mantello per regalarne la met\u00e0 ad un mendicante, nei pressi di Amiens.\nDurante il secolo IV l'anfiteatro fu trasformato in fortezza, il \"Castillon\".\nLa citt\u00e0 fu teatro delle incursioni di Alani, Vandali e Burgundi.\nNel medioevo (V secolo) la citt\u00e0 fu conquistata dai Merovingi sotto la guida di Clodione e successivamente (859 e 882) dai Normanni. In quest'ultimo attacco i Normanni saccheggiarono la citt\u00e0 e incendiarono la cattedrale.\nSebbene molte altre citt\u00e0 della regione la precedettero, Amiens si costitu\u00ec in municipio soltanto nel 1113. La domenica delle palme del 1115 il re Luigi VI di Francia si rec\u00f2 ad Amiens per sostenere gli abitanti contro Enguerrand de Boves che rifiutava il riconoscimento dell'istituzione di una carta dei diritti municipali.\nDonata alla Borgogna con il Trattato di Arras (1435) e successivamente acquistata da Luigi XI di Francia nel 1477, Amiens fu conquistata a sorpresa dagli spagnoli nel 1597, grazie ad una tecnica di assalto assai simile a quella del cavallo di Troia.\nEnrico IV di Francia riconquist\u00f2 la citt\u00e0 al termine di un assedio durato 6 mesi.\nNel 1802 Giuseppe Bonaparte e Charles Cornwallis firmarono ad Amiens l'omonimo trattato che sanciva la pace tra Francia ed il Regno Unito. Nel trattato il Regno Unito riconosceva la Francia Repubblicana ponendo di fatto fine alla Seconda coalizione. La pace che ne consegu\u00ec ebbe la breve durata di un anno.\nDurante i secoli XVIII e XIX Amiens ebbe un forte sviluppo industriale e fiorirono numerose ed importanti industrie tessili. Nel 1848 Amiens fu raggiunta dalla linea ferroviaria.\nNel 1906 si tenne ad Amiens uno storico congresso sindacale, promosso dalla Conf\u00e9d\u00e9ration g\u00e9n\u00e9rale du travail (CGT), al termine del quale fu redatta la Carta d'Amiens, considerato il documento principale del sindacalismo francese, in particolare di quella parte che inneggiava alla lotta di classe.\nAmiens sub\u00ec pesanti bombardamenti durante i due conflitti mondiali. Al termine della prima guerra mondiale oltre edifici risultavano essere stati distrutti e pi\u00f9 di danneggiati.\nDurante la seconda guerra mondiale Amiens fu di nuovo pesantemente bombardata. I bombardamenti fortunatamente risparmiarono la cattedrale e i quartieri di Henriville e Saint-Leu.\nMonumenti e luoghi d'interesse.\nLa cattedrale Notre-Dame di Amiens, con i suoi oltre m\u00b2 di superficie, \u00e8 la pi\u00f9 vasta delle cattedrali francesi. La sua struttura costituisce un tutto armonico, fedele ai canoni del Gotico classico definiti a \"Chartres\", ma anche rivoluzionario per la sua concezione basata sulla grandiosit\u00e0. Dal 1981 \u00e8 iscritta nell'elenco dei Patrimoni mondiali dell'umanit\u00e0 dell'UNESCO.\nLa Casa del Sagittario venne costruita nel 1593 per il mercante di tessuti Jean Bultel, venne distrutta dai bombardamenti del 1940. Si salv\u00f2 solo la facciata, che venne ricomposta nel sito attuale. Rappresenta un bell'esempio di decorazione rinascimentale.\nAnticamente sede del Capitolo di Notre-Dame, venne rifatto fra il 1520 e il 1525 come residenza dei governatori della Piccardia.\nLa Casa del balivo \u00e8 una bella costruzione rinascimentale eretta verso il 1541.\nIl Cirque Jules-Verne, costruito su un progetto di \u00c9mile Ricquier, allievo di Gustave Eiffel, ha forma poligonale a 16 lati, venne inaugurato da Jules Verne nel 1889 in occasione del centenario della rivoluzione francese per ospitare le tradizionali festivit\u00e0 di .&lt;br&gt;\n\u00c8 stato teatro per le riprese del film \"I clowns\" di Federico Fellini.\nUno dei primi grattacieli d'Europa. Rasa al suolo nel 1944 durante un bombardamento e ricostruita tra il 1948 e il 1954. \u00c8 alta 110 metri e vanta trenta piani. Fu progettata dall'architetto Auguste Perret.\nRiaperta al pubblico come museo nel 2006. Il cimitero cittadino ospita la tomba del celebre scrittore.\nGli \"Hortillonnages\" sono un insieme di canali e giardini, che si estendono per un'area di circa 300 ettari in prossimit\u00e0 del centro della citt\u00e0. I canali sono navigabili con piccole imbarcazioni dal fondo piatto. Ai piedi della cattedrale cittadina si trova il \"Porto d'Amont\", presso il quale ogni settimana si tiene il \"mercato cittadino sull'acqua\".\nMuseo di arte e archeologia che conserva sia reperti di epoca preistorica che oggetti dell'antico Egitto, dell'antica Grecia e di epoca romana che opere d'arte medievali e di epoca moderna, fino al XX secolo.\nSport.\nCalcio.\nL'Amiens SC milita nel campionato di Ligue 2, il secondo livello del campionato transalpino. Il risultato di maggior prestigio \u00e8 stato il raggiungimento della finale di Coppa di Francia nel 2001 persa ai rigori contro lo Strasburgo."}
{"id": "123292", "revid": "1652635", "url": "https://it.wikipedia.org/wiki?curid=123292", "title": "Shenzhen", "text": "Shenzhen (IPA , ) \u00e8 una citt\u00e0 sub-provinciale della Cina appartenente alla provincia di Guangdong, nella Cina continentale meridionale. Trovandosi immediatamente a nord della regione amministrativa speciale di Hong Kong, detiene lo stato amministrativo sub-provinciale, che le attribuisce poteri leggermente diversi e limitati rispetto alla provincia di appartenenza, ma superiori a quelli di una normale citt\u00e0. Nel 2018, con 13 milioni di abitanti, \u00e8 la terza economia della Cina e la quarta citt\u00e0 pi\u00f9 popolosa.\nConsiderata una delle citt\u00e0 pi\u00f9 evolute della Cina continentale, si \u00e8 sviluppata a partire dagli anni '80 del XX secolo quale snodo cruciale dei trasporti tra Hong Kong e la Cina e risulta il centro pi\u00f9 importante per l'elettronica in Cina, tanto da essere soprannominata \"la Silicon Valley cinese\". Dal 1991 \u00e8 sede della borsa di Shenzhen, seconda piazza finanziaria della Repubblica Popolare Cinese.\nStoria.\nShenzhen era semplicemente una citt\u00e0-mercato composta da 30.000 persone lungo la rotta ferroviaria di Kowloon-Canton. Per sfuggire alle persecuzioni da parte del Partito Comunista Cinese, circa 560.000 rifugiati cinesi sono fuggiti da qui nel periodo tra il 1950 e il 1970.\nNel 1979 fu ufficialmente nominata citt\u00e0 e successivamente, nel Maggio 1980, Deng Xiaoping decise di lanciare uno dei pi\u00f9 audaci esperimenti economici mai tentati prima.\nCon Shenzhen, si d\u00e0 inizio al piano sperimentale per trasformare il modello economico Cinese tradizionale in un modello pi\u00f9 liberale e aperto a investimenti provenienti da compagnie estere e permettere a quest'ultime di potersi insediare e operare all'interno della prima \"zona economica speciale\" in Cina (SEZ). La posizione speciale di Shenzhen rappresenta quasi un'espansione di Hong Kong. Gli investimenti e la tecnologia esteri da Hong Kong hanno fatto crescere Shenzhen rapidamente.\nShenzhen \u00e8 diventata la quarta citt\u00e0 pi\u00f9 grande della Cina e ha superato Hong Kong in termini di economia e popolazione nel 2017.\nAmministrazione.\nLa municipalit\u00e0 di Shenzhen \u00e8 costituita da sei distretti: Luohu (), Futian (), Nanshan\n(), Yantian (), Bao'an (), e Longgang ().\nGli ultimi due distretti non fanno parte della Zona Economica Speciale.\nSituata al centro della Zona Economica Speciale e adiacente ad Hong Kong, Luohu/Lowu \u00e8 il centro finanziario e commerciale della citt\u00e0.\nOccupa una superficie di 78,89\u00a0km\u00b2. Futian \u00e8 la sede del Governo Municipale ed \u00e8 il cuore della Zona Economica Speciale. Occupa un'area pari a 78,04\u00a0km\u00b2. Nanshan \u00e8 la localit\u00e0 prescelta dalle industrie di alta tecnologia ed \u00e8 situata nella parte occidentale della Zona\nEconomica Speciale. Yantian (75,68\u00a0km\u00b2) ospita il porto omonimo. Bao'an (712,92\u00a0km\u00b2) e Longgang (844,07\u00a0km\u00b2) sono rispettivamente a nord-ovest e a nord-est di Shenzhen.\nGemellaggi.\nShenzhen \u00e8 gemellata con:\nHa accordi di collaborazione con:\nGeografia e clima.\nL'estremit\u00e0 di Shenzhen \u00e8 posta sul delta del Fiume delle Perle. Occupa una superficie di 2.050\u00a0km\u00b2 e ha una popolazione di 10.628.900 abitanti (censimento 2013). Applicando un tasso di crescita simile a quello storico, si stima che nel 2020 Shenzhen possa aver superato i 15.000.000 di abitanti \nShenzhen \u00e8 una regione costiera subtropicale. La temperatura media \u00e8 di 22,4 \u00b0C.\nSociet\u00e0.\nEvoluzione demografica.\nGrazie alla creazione della Zona Economica Speciale e alle nuove opportunit\u00e0 economiche, la popolazione \u00e8 cresciuta esponenzialmente a partire dal 1978, tanto che si tratta dell'area urbana che ha registrato la crescita pi\u00f9 veloce al mondo nella seconda met\u00e0 del XX secolo. Shenzhen \u00e8 passata da circa 20\u00a0000 a 13,5 milioni di abitanti in trent'anni. Il minor costo del lavoro di Shenzhen rispetto alla vicina Hong Kong ha contribuito al sostenuto sviluppo economico.\nMolti sono i pendolari che ogni giorno attraversano la frontiera tra Hong Kong e Shenzhen: sebbene facciano entrambe parte della Repubblica Popolare Cinese, l'accesso alla regione amministrativa speciale di Hong Kong \u00e8 sottoposto a limitazioni. I cittadini di Hong Kong generalmente entrano nella Zona Economica Speciale di Shenzhen per avvantaggiarsi dei minori prezzi dei prodotti commercializzati. Le autorit\u00e0 governative a partire dal luglio 2003 hanno eliminato molte restrizioni imposte ai cittadini di Shenzhen, Canton, Pechino, Shanghai e alcune altre citt\u00e0 cinesi che di fatto limitavano le possibilit\u00e0 di visitare Hong Kong. L'immigrazione dalle altre province cinesi alla municipalit\u00e0 di Shenzhen \u00e8 rigidamente regolata dal sistema hukou. Molti sono i contadini che lasciano le regioni rurali del paese alla ricerca di un lavoro nel settore manifatturiero e immobiliare. Le restrizioni all'immigrazione hanno determinato il rapido sorgere di diverse citt\u00e0 appena fuori Shenzhen abitate principalmente da immigrati dalle province pi\u00f9 povere.\nReligione.\nSecondo rilevamenti statistici, effettuati nel 2010 dall'Universit\u00e0 della Carolina del Sud, il 37% della popolazione di Shenzhen pratica religioni tradizionali e culti popolari cinesi, il 26% \u00e8 costituito da buddisti, il 18% taoisti, il 2% cristiani e un altro 2% \u00e8 costituito da musulmani. Il restante 15% della popolazione non aderisce ad alcuna religione o \u00e8 costituito da atei.\nEconomia.\nShenzhen \u00e8 vicino a Hong Kong ed \u00e8 la finestra principale per l'ingresso di capitale straniero e tecnologia in Cina. Nel 2001, la popolazione occupata di Shenzhen ha raggiunto i 3,3 milioni. Sebbene il settore industriale contribuisca maggiormente\nall'occupazione della citt\u00e0 (1,85 milioni nel 2001), il settore terziario cresce velocemente (1,44 milioni nel 2001). Nel 2018, la popolazione occupata di Shenzhen ha superato 13 milioni. L'area metropolitana di Shenzhen-Hong Kong \u00e8 diventata la pi\u00f9 grande area metropolitana della Cina. Grande Baia Guangdong-Hong Kong-Macao ha una popolazione di 70 milioni.\nNel dicembre del 1990 \u00e8 stata inaugurata la borsa di Shenzhen, il mercato finanziario regolamentato della citt\u00e0.\nAnche Shanghai \u00e8 sede di una borsa valori.\nParticolarmente dinamica \u00e8 la crescita dell'attivit\u00e0 portuale che sottrae quote di mercato ai porti di Hong Kong e Shanghai grazie ai minori costi del lavoro e alle attivit\u00e0 manifatturiere della provincia del Guangdong alla ricerca di comodi servizi logistici.\nI maggiori terminal portuali di Shenzhen sono: \"Yantian International Container Terminals\", \"Chiwan Container Terminals\", \"Shekou Container Terminals\" e \"China Merchants Port and Shenzhen Haixing (Mawan port)\". Nel 2017, il porto di Shenzhen \u00e8 stato il terzo porto per container pi\u00f9 grande del mondo.\nShenzhen \u00e8 il principale centro industriale tecnologico della Cina. Inoltre a Longhua (Shenzhen) \u00e8 stanziata la fabbrica pi\u00f9 grande al mondo della Foxconn, con stime approssimative che indicano dai 250000 al mezzo milione di lavoratori impiegati.\nQui c'\u00e8 la Tencent, proprietaria di Clash Royale. A Shenzhen hanno sede Oukitel, Doogee, TP-LINK, Globalegrow e OnePlus, brand costruttrici di dispositivi di telefonia mobile e di comunicazioni.\nMa soprattutto a Shenzhen ha sede la casa madre dell'azienda Huawei, colosso mondiale della telefonia mobile e degli apparati di networking.\nMonumenti e luoghi d'interesse.\nShenzhen \u00e8 dotata di buone strutture ricettive e attira visitatori da Hong Kong alla ricerca di specialit\u00e0 culinarie cantonesi e servizi di prostituzione a buon mercato. Allo stesso tempo per\u00f2 il tasso di criminalit\u00e0 relativamente elevato intimidisce molti visitatori di Hong Kong.\nI turisti di solito preferiscono visite brevi alla citt\u00e0 per via della mancanza di siti culturali di particolare interesse e a causa del forte inquinamento. In genere vengono attirati dall'opportunit\u00e0 di vedere la \"vera Cina\", anche se Shenzhen non la rispecchia affatto e, nata com'\u00e8 per scelta politica, pu\u00f2 essere definita il prototipo della Cina del XXI secolo.\nInfrastrutture e trasporti.\nL'aeroporto di Shenzhen dista 35\u00a0km dal centro della citt\u00e0 ed \u00e8 collegato con diversi aeroporti della Cina e varie destinazioni internazionali. Esistono collegamenti con autobus tra l'aeroporto e le citt\u00e0 di Shenzhen e Hong Kong.\nLa stazione ferroviaria di Shenzhen consente collegamenti con varie citt\u00e0 della Cina, e Hong Kong via Lowu/Luohu.\nDal febbraio 2003 \u00e8 possibile attraversare con auto privata o autobus il confine stradale con Hong Kong 24 ore su 24.\nNel dicembre 2004 sono state inaugurate due linee di metropolitana che sono diventate 5 nel 2012.\nEsistono tre tipologie di taxi che si distinguono tramite il colore: i taxi rosso possono viaggiare ovunque; i taxi verdi possono\nviaggiare all'esterno della Zona Economica Speciale; i taxi gialli possono viaggiare all'interno della Zona Economica Speciale.\nSport.\nDal 12 al 23 agosto 2011 Shenzen \u00e8 stata sede della XXVI Universiade."}
{"id": "123302", "revid": "165042", "url": "https://it.wikipedia.org/wiki?curid=123302", "title": "Glossario dei termini marinareschi", "text": "Il glossario \u00e8 utile per la comprensione del linguaggio della storia della navigazione, degli sport velici e della marineria in generale."}
{"id": "123309", "revid": "367445", "url": "https://it.wikipedia.org/wiki?curid=123309", "title": "Corno (strumento musicale)", "text": "Il corno \u00e8 uno strumento musicale a fiato che fa parte degli aerofoni e della sottofamiglia degli ottoni con canneggio conico. Viene anche chiamato corno francese anche se non ne \u00e8 chiaro il motivo considerando che l'antenato dello strumento moderno, il corno naturale, non ha avuto chiare origini nel paese transalpino, ma ha subito un'evoluzione un po' generalizzata in tutta Europa e veniva utilizzato prima come segnale di richiamo nelle battute di caccia e introdotto poi come strumento stabile nell'orchestra. Per questi motivi, dal 1971, l'International Horn Society ha suggerito il termine \"corno\" per antonomasia.\nIl corno \u00e8 lo strumento a fiato con la pi\u00f9 ampia estensione di registro, sono infatti possibili, potenzialmente, 5 ottave piene.\nIl corno, nella versione moderna pi\u00f9 comune con suono fondamentale Fa1, presenta un canneggio conico (anche se nella parte iniziale \u00e8 parzialmente cilindrico) lungo , avvolto a spirale e terminante in una campana molto svasata. La piccola imboccatura ha una sezione conica, contrariamente agli ottoni di tipo cilindrico (tromba, trombone, etc.) che utilizzano bocchini con sezione a tazza. I corni odierni hanno il bocchino separabile dal corpo dello strumento, in modo che ogni strumentista possa scegliere il modello di imboccatura che pi\u00f9 gli aggrada. Il suono viene prodotto grazie alla vibrazione delle labbra appoggiate sull'imboccatura, cos\u00ec come avviene negli altri ottoni.\nLo strumento antico, chiamato corno naturale, era senza valvole e poteva produrre solo gli armonici naturali: per via della lunghezza del canneggio e delle ridotte dimensioni dell'imboccatura produceva gli armonici pi\u00f9 acuti e quindi pi\u00f9 ravvicinati tra loro.\nI corni moderni possiedono una \"macchina\" con almeno tre valvole, azionate con la mano sinistra, che deviano l'aria in tubature aggiuntive e permettono di produrre tutte le altezze cromatiche. Molti corni possiedono valvole rotative azionate da leve ma alcuni, come il corno viennese, usano pistoni simili a quelli della tromba.\nOggigiorno si costruiscono corni singoli nelle tonalit\u00e0 di Fa, di Si\u266d, o Fa acuto (pi\u00f9 raramente Mi\u266d e Mi\u266d acuto). Esistono per\u00f2 anche doppi (i pi\u00f9 comuni, in Fa/Si\u266d), doppi \"descant\" (Sib/Fa acuto), e tripli (in Fa/Si\u266d/Fa acuto). I doppi e i tripli hanno una o due valvole supplementari, solitamente azionate dal pollice, che deviano l'aria verso il canneggio supplementare. \nIn orchestra viene utilizzato come strumento sia melodico (con tanti spunti solistici) che armonico, grazie al suo particolare timbro che \"lega\" molto bene con gli altri suoni e pu\u00f2 anche emergere facilmente; molti compositori dei periodi barocco, classico e romantico hanno dato importanti ruoli a questo strumento dal suono evocativo in campo sinfonico, cameristico ed operistico. Strumento \"anfibio\", i compositori lo hanno trattato sia come uno strumento appartenente al gruppo dei legni, sia a quello degli ottoni grazie alle sue molteplici qualit\u00e0 timbriche e sonore.\nI musicisti che suonano il corno sono chiamati cornisti.\nLa posizione moderna dei cornisti prevede di utilizzare la macchina con la mano sinistra e di posizionare la mano destra, distesa e a dita chiuse, nel padiglione. La mano destra sorregge lo strumento ma pu\u00f2, cambiando di posizione, correggere l'intonazione, scurire il suono, ottenere l'effetto dello stoppato o della sordina (chiudendo la campana). Dato che l'inserimento della mano nella campana modifica la lunghezza della colonna d'aria, talvolta \u00e8 necessario modificare la diteggiatura. L'effetto sordina rende il timbro molto particolare, nasale e ovattato, e pu\u00f2 essere ottenuto anche con sordine di legno o di metallo da inserire nella campana.\nStoria.\nGli antichi corni erano molto pi\u00f9 semplici di quelli moderni. In principio, lo strumento si ricavava dalle corna del bestiame, tipicamente dai bovini.\nAll'inizio del XVII secolo, apparvero i corni naturali, detti abitualmente \"corni da caccia\", strumenti che appunto venivano suonati durante le battute di caccia. Essi consistevano in tubi metallici avvolti su se stessi diverse volte per essere pi\u00f9 maneggevoli e terminanti con una larga apertura finale, detta \"campana\". Dalla parte dell'imboccatura invece si aveva il bocchino, che era parte integrante dello strumento. Il cornista teneva lo strumento afferrandolo nella porzione di tubo vicina all'imboccatura, con il resto del corno attorno al braccio, in modo che fosse sufficiente una sola mano per suonarlo e l'altra potesse tenere a freno il cavallo.\nIl corno attir\u00f2 l'interesse dei compositori e fu usato soprattutto per evocare atmosfere campestri ed immagini di caccia. Per poter eseguire composizioni in diverse tonalit\u00e0, il cornista era costretto a possedere pi\u00f9 strumenti, ciascuno dotato di \"ritorte\", cio\u00e8 di porzioni di tubo aggiuntivo che modificavano l'intonazione di base dello strumento e quindi tutti gli armonici eseguibili. Inoltre, usando la mano nella campana, il cornista poteva ottenere altri suoni, dei quali i compositori si servirono largamente. Questi ultimi avevano un'evidente differenza timbrica con i suoni naturali. Per questo strumento, che tra armonici naturali e note artificiali si poteva considerare a pieno titolo \"melodico\", molti grandi compositori scrissero concerti, tra cui i celebri concerti di Mozart (K 412, K 417, K 447 e K 495).\nNegli anni '20 del XIX secolo diversi costruttori di strumenti idearono meccanismi per rendere gli ottoni finalmente cromatici e riempire i \"vuoti\" presenti tra gli armonici naturali. Nel 1824 Charles-Joseph Sax (il padre di Adolphe Sax, inventore del sassofono), brevett\u00f2 il suo \"cor omnitonique\" in cui le ritorte venivano attivate attraverso un cursore. Ma il passaggio chiave fu l'adozione dei pistoni o dei cilindri, intorno al 1835, anche grazie al cornista Luigi Pini. Con tre valvole rotative (inventate probabilmente da Joseph Riedlin nel 1832) si ottenevano sette possibili combinazioni che davano finalmente un sistema affidabile per suonare l'intera scala cromatica in tutta l'estensione. La stessa possibilit\u00e0 si poteva ottenere con i pistoni lineari, usati in Francia sul corno fino al primo Novecento, e coi doppi pistoni del corno viennese, tuttora in uso soprattutto a Vienna. \nPer la bellezza del timbro, il corno scelto per l'applicazione delle valvole fu quello in Fa e ancor oggi i corni sono \"tagliati\" in questa tonalit\u00e0.\nTipi di corno.\nIl corno doppio si pu\u00f2 considerare lo standard odierno. Combina un canneggio in Fa (lungo 3,894\u00a0m) ad uno in Si\u266d (lungo 2,917\u00a0m). Questo permette di suonare pi\u00f9 agevolmente nella zona acuta dello strumento, usata sempre pi\u00f9 spesso dai compositori. Il prototipo di questo strumento risale al 1897 ad opera del costruttore tedesco Fritz Kruspe. Attraverso un quarto cilindro azionato dal pollice, il cornista pu\u00f2 agevolmente passare dai suoni gravi e ricchi di armonici del corno in Fa a quelli pi\u00f9 definiti e tipicamente pi\u00f9 acuti del corno in Si\u266d. Data la grande estensione dello strumento, esso viene costruito in vari tagli o combinazioni a seconda delle esigenze dello strumentista.\nTimbro.\nIl timbro \u00e8 versatile e molto caratteristico: pu\u00f2 essere soffice e profondo, meditativo, pieno e pastoso, ma anche squillante e brillante, travolgente, maestoso ed eroico. Pi\u00f9 lo strumento \u00e8 piccolo e pi\u00f9 il suono \u00e8 chiaro, infatti il corno semplice in Si\u266d ha un suono meno profondo di quello in Fa. Tradizionalmente ci sono due diverse configurazioni di costruzione del corno, che determinano suoni di differente concezione: i disegni \"Kruspe\" e \"Geyer\", dal nome dei progettisti. Entrambi tedeschi emigrati negli Stati Uniti, hanno dato vita a concezioni timbriche profondamente diverse.\nIl suono originato dal modello Kruspe, idealizzato nel modello Conn 8D, \u00e8 quello considerato \"americano\": pi\u00f9 scuro e metallico, e con articolazione tendenzialmente meno definita. Il suono del modello Geyer \u00e8 considerato invece pi\u00f9 \"europeo\": pi\u00f9 chiaro, morbido e arioso, e brillante, che permette articolazioni pi\u00f9 definite. Negli Stati Uniti, nella seconda met\u00e0 del Novecento, le orchestre sinfoniche di Philadelphia e New York usavano corni Kruspe, mentre l'orchestra sinfonica di Chicago i Geyer. I costruttori nel tempo hanno contribuito comunque a creare numerose varianti dei disegni originari, ognuna che dona caratteri diversi al timbro, spesso ibridando i sistemi e ottenendo alcuni degli strumenti oggi pi\u00f9 diffusi.\nInizialmente in Europa i due modelli originali erano egualmente diffusi; tra i due oggi si tende a preferire il Geyer per via delle caratteristiche timbriche, che lo rendono affine sia alla sezione ottoni, posizionandosi come \"anello mancante\" fra le trombe basse e i tromboni, sia alla sezione legni, per la limpidezza e morbidezza di suono che \u00e8 in grado comunque di produrre.\nMembri della famiglia del Corno.\nCos\u00ec come la famiglia dei clarinetti, dei sassofoni o dei flicorni, anche il corno ha altri strumenti affini che ne completano e agevolano l'esecuzione di determinati registri.\nNotazione.\nIl corno \u00e8 oggi uno strumento traspositore in Fa e Si\u266d: la nota scritta \u00e8 una quinta giusta sopra il suono reale.\nViene scritto in chiave di violino, ma per il registro grave si utilizza talvolta la chiave di basso. Secondo una convenzione ottocentesca, la trasposizione in chiave di basso diventava di una quarta sotto: oggi invece si traspone pi\u00f9 coerentemente in entrambe le chiavi di una quinta.\nNelle partiture per corno naturale, la trasposizione veniva scritta a chiare lettere (\"Corno in Re\" o \"Corno in Mi\", con l'indicazione eventuale \"muta in\u2026\" se il cornista doveva cambiare ritorta): il compositore trasponeva quindi le parti in modo da avere una corrispondenza univoca tra armonico e nota scritta (il Do scritto corrispondeva sempre alla tonica; il Do sotto al rigo, sempre al quarto armonico), ponendo quindi in secondo piano il suono effettivo che usciva dallo strumento (come i clarinettisti quando passano dal clarinetto in Sib a quello in La). Gli accidenti in chiave non venivano notati.\nPer pratica professionale, i cornisti d'oggi, specialmente in Italia, sono abituati a pensare in note reali, usando mentalmente la chiave di mezzosoprano ed aggiungendo un bemolle all'armatura quando leggono le parti in Fa. Inoltre usano normalmente il corno in Fa/Si\u266d anche per eseguire brani per corno naturale scritti secondo l'antica convenzione; sono quindi pronti ad eseguire qualsiasi tipo di trasposizione.\nEstensione.\nA causa del lungo passato del corno caratterizzato dall'uso delle ritorte, l'estensione dei corni naturali sono sempre state da relazionare alla tonalit\u00e0 della ritorta usata e dalle richieste dei compositori. La duplice attitudine del corno agli accompagnamenti armonici e all'uso solistico quasi sempre costituivano un parallelismo con l'altezza della notazione utilizzata. Nei primi casi venivano evitati quasi sempre i registri pi\u00f9 acuti e pi\u00f9 gravi, preferendo suoni appartenenti al registro pi\u00f9 caratteristico dello strumento, dove le note risultano meglio articolabili, pi\u00f9 facilmente intonabili e con un buon timbro dolce o potente a seconda dell'occorrenza.\nNell'uso solistico, riferito sempre alle epoche antecedenti l'invenzione del corno doppio, i compositori hanno dato pi\u00f9 sfogo alla loro inventiva e alle potenzialit\u00e0 dello strumento; specialmente in epoca barocca, l'uso delle ritorte permise di ricercare passaggi virtuosistici molto spinti verso l'alto, potendo utilizzare un maggior numero di armonici. Alcuni esempi si trovano nel Concerto per corno in Re Maggiore di Leopold Mozart, in cui viene richiesto di raggiungere il Sol5 (parlando per note reali), che per il corno odierno in Fa corrisponde al Re sopra il pentagramma, oppure nell'aria per soprano della cantata BWV 14 di Johann Sebastian Bach \"W\u00e4r Gott nicht mit uns diese Zeit\", in cui al cornista si richiede pi\u00f9 volte di raggiungere il Do6, scritto come diciottesimo armonico del corno in Sib acuto.\nDegna di nota \u00e8 anche la Sinfonia 51 in Si\u266d maggiore di Haydn, in cui al corno sono assegnati sia frammenti solistici che accompagnamenti tra i pi\u00f9 gravi (La0) e i pi\u00f9 acuti (Si\u266d5) mai scritti per questo strumento, e risulta essere una delle prime opere in cui l'estensione del secondo corno supera le tre ottave. In epoca classica, romantica e tardoromantica la ricerca per ampliare all'estremo il registro del corno si \u00e8 interrotta, e i compositori optarono per la valorizzazione del registro centrale e di quelli immediatamente consecutivi, che raggiunsero l'apice grazie ai contributi di Mozart, Strauss, Beethoven, Wagner, Rossini e altri. Si parla di suoni compresi all'incirca tra Fa1 e Fa5.\nNel frattempo, con l'invenzione del \"corno doppio\" in Fa e Si\u266d e successivamente del \"corno triplo\", l'estensione \u00e8 andata via via standardizzandosi, arrivando dal Mi contrabbasso (Mi0), scritto Si contrabbasso e raggiungibile col corno in Si\u266d in settima posizione, fino al Fa bisacuto (Fa5) che per il corno viene scritto come Do bisacuto, quindi 5 ottave complete. I registri estremi, non sempre raggiungibili da chiunque, di solito sono tipici dei passaggi virtuosistici, come nel famoso \"Konzertst\u00fcck\" per 4 corni e orchestra di Schumann in cui viene raggiunto il La5. Nella letteratura moderna per orchestra sinfonica e per gruppi di fiati, i compositori raramente escono dal registro privilegiato in epoca classica, sostanzialmente per gli stessi motivi di intonazione, di attacco dei suoni e di caratteristiche timbriche. In molti lavori di musica da camera contemporanei invece, la ricerca per allargare l'estensione del corno \u00e8 proseguita, come nelle opere di Gy\u00f6rgy Ligeti."}
{"id": "123315", "revid": "174925", "url": "https://it.wikipedia.org/wiki?curid=123315", "title": "Plebei", "text": "I plebei (singolare \"plebeo\") nell'antica Roma erano i cittadini romani appartenenti alla classe della plebe (), distinti dai patrizi.\nOrigini.\nSecondo Dionigi di Alicarnasso Romolo, dopo aver creato le Trib\u00f9 e le curia, suddivise il popolo romano in Patrizi e Plebei, contando tra i primi quelli notevoli per nascita, virt\u00f9 e danaro e tra i secondi gli altri. Lo storico Tito Livio afferma che Romolo nomin\u00f2 cento senatori, detti \"patres\" (e patrizi i loro discendenti), sulla base della loro dignit\u00e0 morale.\nStoria.\nEpoca monarchica.\nRomolo inizialmente ai patrizi assegn\u00f2 tutte le magistrature romane, mentre destin\u00f2 i plebei al lavoro dei campi, all'allevamento e al commercio. Romolo avrebbe anche creato il rapporto di patronato tra il Cliens e il Patrono, ponendo i plebei in posizione giuridicamente dipendente dai patrizi.\nEpoca repubblicana.\nIl termine \"plebe\" entra in uso in epoca repubblicana in contrapposizione ai \"patrizi\". Il racconto tradizionale, la cui fonte primaria si trova nell'opera \"Ab Urbe condita libri\" di Tito Livio, narra che i patrizi, una volta preso il potere esecutivo detronizzando il re Tarquinio il Superbo nel 509 a.C. (ponendo cos\u00ec termine, definitivamente, all'istituto della monarchia), si arrogarono il potere di limitare ai soli componenti del loro ordine il governo della citt\u00e0, tramite l'istituzione del consolato. I patrizi, infatti, ritenevano di essere gli unici a poter ricoprire le magistrature \"cum imperio\", in quanto, essendo discendenti dei \"patres\", erano i soli che potevano detenere gli auspici, ovvero interpretare il volere degli dei, necessario per poter avviare qualsiasi azione politica. Inoltre, con l'introduzione da parte di Servio Tullio dei comizi centuriati, si era fatto in modo che il voto dei plebei avesse un peso nettamente inferiore alla loro dimensione numerica. Il voto infatti non era pi\u00f9 per testa, ma per centuria, anche se le centurie della quinta classe (solo quattro), cio\u00e8 quella dei pi\u00f9 umili, erano numericamente molto superiori, tanto che Cicerone affermava che una centuria delle classi inferiori conteneva quasi pi\u00f9 cittadini dell'intera prima classe. I plebei, inoltre, erano esclusi oltre che dal consolato anche dai collegi religiosi e dalle altre magistrature. Erano, comunque, suddivisi in \"gentes\" e \"tribus\" (trib\u00f9), servivano nell'esercito e potevano diventare tribuni militari.\nNei primi due secoli della Repubblica (V-IV secolo a.C.) avvenne il Conflitto degli Ordini che nacque dal desiderio della plebe di raggiungere le pi\u00f9 alte cariche governative e la parit\u00e0 politica. Nel 494 a.C. ci fu la prima ribellione della plebe, che ottenne il riconoscimento di un'importante magistratura, quella dei tribuni della plebe (\"tribunus plebis\") (inizialmente furono solo due, poi il loro numero si stabilizz\u00f2 in dieci), i quali avevano i poteri di \"ius auxilii\" (diritto d'aiuto: il tribuno poteva intervenire per salvare chiunque fosse minacciato da un magistrato) e \"intercessio\" (il diritto di veto contro i decreti dei magistrati, le delibere dei comizi e i \"senatusconsulta\" in contrasto con gli interessi della plebe), nonch\u00e9 la prerogativa dell'inviolabilit\u00e0 personale (\"sacrosanctitas\"). Inoltre venne creato il Concilio della Plebe (\"Concilium plebis\"), 494 a.C.), un'assemblea riservata ai plebei all'interno dei \"Comitia Tributa\" (una delle assemblee con poteri legislativi e giudiziari).\nUn importante passo avanti fu anche la redazione da parte dei decemviri delle Leggi delle XII tavole (\"Duodecim tabularum leges\", 451-450 a.C.), una raccolta di leggi scritte volte a limitare le interpretazioni di parte, affisse nel Foro pubblico. Proprio per questo esse furono determinanti, anche se si limitavano alla trascrizione del \"mos\" nel \"ius\": prevedevano per esempio ancora il divieto di matrimonio tra patrizi e plebei. Tale divieto fu abolito nel 445 a.C. con la promulgazione della \"Lex Canuleia\".\nDal 409 a.C. la carica di questore divenne accessibile alla plebe: si trattava di una conquista importante, perch\u00e9, dalla riforma di Silla del 81 a.C., chi era stato questore entrava a far parte di diritto del Senato.\nDal 367 a.C. con le leggi Licinie-Sestie (dai tribuni della plebe: Licinio Stolone e Sestio Laterano) venne stabilito che: \nNel 339 a.C., il primo dittatore plebeo nella storia romana, Publilio Filone, con le \"leggi Publilie\" trasform\u00f2 i \"plebiscita\", ovvero le deliberazioni dell'assemblea della sola plebe (\"Concilium plebis\"), in leggi dello Stato e quindi vincolanti per tutti, purch\u00e9 fossero stati approvati dal Senato; inoltre ai plebei fu aperta la carica di censore.\nDal 337 a.C. i plebei poterono accedere alla pretura.\nA partire dal 320 a.C. tutte le magistrature divennero aperte anche ai plebei.\nNel 313 a.C. secondo Marco Terenzio Varrone (326 a.C. secondo Tito Livio) con la legge Poetelia Papiria fu abolito l'imprigionamento per debiti (\"nexum\").\nNel 300 a.C. la \"Lex Ogulnia\" permise ai plebei di accedere ai collegi sacerdotali (pontificato e augurato).\nLo status dei due gruppi si and\u00f2 parificando, finch\u00e9 nel 287 a.C. con la \"Lex Hortensia\", dopo un'ennesima secessione della plebe sul Gianicolo, si ebbe la formale parit\u00e0 tra plebei e patrizi, in quanto i \"plebiscita\" ebbero valore automatico di leggi, anche senza approvazione senatoria.\nNel I secolo a.C. il patriziato, che si stava progressivamente estinguendo, venne ampliato con l'immissione di nuove famiglie, le pi\u00f9 ricche tra la plebe, nel Senato.\nSignificato odierno.\nNel linguaggio corrente, il termine \"plebeo\" indica in genere gli strati pi\u00f9 bassi e meno abbienti della popolazione o un individuo particolarmente volgare e grezzo nel modo di parlare."}
{"id": "123316", "revid": "767487", "url": "https://it.wikipedia.org/wiki?curid=123316", "title": "Ghatam", "text": "Il ghatam \u00e8 uno strumento a percussione in terracotta o ceramica, a forma di vaso con ampia imboccatura, che produce suoni gravi e acuti. Viene usato solitamente nell'ambito della musica carnatica indiana. Con una raffinata tecnica, il ghatam riesce anche a produrre un suono che proviene dalla cassa armonica, ottenuto battendo con precisione sopra l'imboccatura. Il suono che viene prodotto percuotendo la ceramica dello strumento invece \u00e8 un suono acuto.\nEsistono Ghatam di diverse misure che forniscono tonalit\u00e0 differenti. Inoltre vi sono ghatam pi\u00f9 sottili di quelli ordinari, realizzati apposta per ottenere tonalit\u00e0 pi\u00f9 acute del suono.\nEtimologia.\nIl nome deriva dalla sua forma: infatti in Sanscrito \"Ghatam\" significa proprio \"vaso\"."}
{"id": "123318", "revid": "2231004", "url": "https://it.wikipedia.org/wiki?curid=123318", "title": "Pianeti immaginari", "text": "Per pianeti immaginari si intendono tutti i luoghi genericamente abitabili di carattere astronomico, completamente inventati o ridescritti immaginariamente a partire da quelli realmente esistenti che si trovano in opere letterarie, cinematografiche e d'animazione. Non costituiscono quindi un pianeta ipotetico, perch\u00e9 i lettori non credono nella loro reale esistenza.\nL'esplorazione di \"altri mondi\" \u00e8 uno dei temi pi\u00f9 antichi e ricorrenti nella fantascienza. I pianeti immaginari possono essere utilizzati come ambientazione oppure descritti nelle opere di narrativa.\nStoria.\nPrima che Galileo volgesse il telescopio verso il cielo, i pianeti del sistema solare non erano riconosciuti come mondi o luoghi in cui si potesse mettere piede: erano visibili agli osservatori semplicemente come punti luminosi, distinguibili dalle stelle solo per il loro moto.\nNel sistema di Tolomeo (100-150 circa), l'astronomo alessandrino le cui opere furono alla base di tutta l'astronomia europea durante Medioevo e Rinascimento, i pianeti erano luci fissate in una serie di sfere trasparenti che girano intorno alla Terra, che era l'unico e solo centro dell'universo. Dante Alighieri (1265-1321), nel suo \"Paradiso\", descrive l'ascesa del suo narratore attraverso le sfere celesti della Luna, i pianeti da Mercurio a Saturno e di l\u00ec alla sfera delle stelle fisse e al cielo degli angeli. Dante presuppone che la luce dei pianeti sia una combinazione di luce impartita dalla volont\u00e0 divina e dello splendore dei beati che abitano le sfere. Questi pianeti sono, tuttavia, del tutto eterei: possiedono luce ma nessuna forma fisica o geografia.\nLudovico Ariosto nel suo epico \"Orlando furioso\" (1513), ironicamente manda il suo eroe in una Luna dove si pu\u00f2 ritrovare tutto ci\u00f2 che \u00e8 andato perso sulla Terra, ma il concetto che i pianeti fossero veri corpi fisici non venne preso sul serio fino a quando Galileo scopr\u00ec (nel 1609-1610) che la Luna aveva rilievi nella sua superficie, e che gli altri pianeti avrebbero potuto quantomeno essere risolti in dischi. Nel 1543 Niccol\u00f2 Copernico aveva gi\u00e0 postulato che i pianeti orbitano intorno al Sole, come la Terra. La combinazione di questi due concetti port\u00f2 al pensiero che i pianeti avrebbero potuto essere \"mondi\" simili alla Terra. Esprimere in pubblico tali concetti poteva tuttavia essere pericoloso: Giordano Bruno, messo al rogo nel 1600 come eretico, aveva immaginato un numero infinito di altri mondi in \"De l'infinito universo e mondi\" (1584).. In Occidente, non si riconosceva ancora l'esistenza di tali mondi, nonch\u00e9 di quelli abitati, cosa, invece, presente nell'Induismo e, accennata in parte, anche nella Bibbia.\nNell'epoca della fantascienza.\nDurante i primi decenni della fantascienza, Marte rappresent\u00f2 il pianeta pi\u00f9 frequentemente utilizzato e romanzato del nostro sistema solare; le sue condizioni in superficie erano ritenute le pi\u00f9 favorevoli alla vita: l'idea di Percival Lowell riguardo ai canali di Marte era tenuta in seria considerazione.\nMarte oggi \u00e8 invece ritratto soprattutto come oggetto di terraformazione.\nDurante la prima met\u00e0 del Novecento, Venere costituiva a sua volta un soggetto popolare. Il pianeta Venere \u00e8 assai simile alla Terra in quanto a dimensioni e gravit\u00e0 alla superficie, e la superficie \u00e8 occultata da una spessa coltre di nubi. Venere era generalmente descritto come un mondo temperato, umido, coperto di paludi e di giungla dove la vita era abbondante, spesso con allegorie sottilmente velate del colonialismo europeo in Africa. Il pianeta \u00e8 nella realt\u00e0 un mondo inospitale: le nuvole sono di acido solforico, l'atmosfera, molto pi\u00f9 spessa di quella terrestre, \u00e8 composta prevalentemente di biossido di carbonio (la pressione atmosferica \u00e8 92 volte quella della Terra) e la temperatura alla superficie potrebbe fondere il piombo.\nGli scrittori nelle loro opere hanno creato migliaia di pianeti immaginari. La maggior parte di questi sono quasi indistinguibili dalla Terra, e questo \u00e8 il motivo per cui Brian M. Stableford li chiama \"cloni della Terra\". Si tratta in molti casi di un espediente che permette maggiore libert\u00e0 nell'ambientare delle vicende avventurose, slegandole dallo spazio e dal tempo a noi noti. In questi mondi, le differenze rispetto alla Terra sono prevalentemente di tipo sociale, come ad esempio Barrayar nella fantascienza di Lois McMaster Bujold; altri tipici esempi sono i pianeti prigione, le culture primitive, estremismi politici e religiosi e societ\u00e0 pseudo-medievali (\"vedi anche: Utopia, Distopia, Fantapolitica\").\nPianeti pi\u00f9 insoliti dal punto di vista fisico si possono invece trovare nelle opere di fantascienza hard o classica; tipici esempi sono quelli che presentano su gran parte della loro superficie un unico ambiente climatico, ad esempio i pianeti desertici, i mondi acquatici, artici o interamente ricoperti da foreste.\nAlcuni scrittori, scienziati e artisti hanno poi speculato riguardo a mondi artificiali o pianeti-equivalenti; come il Mondo Anello de \"I burattinai\" (\"Ringworld\") di Larry Niven, le sfere di Dyson di Freeman Dyson o Globus Cassus di Christian Waldvogel.\nAlcuni mondi fantasy sono a loro volta descritti come pianeti alieni.\nElenco di pianeti immaginari.\nEcco un elenco (necessariamente \"non esaustivo\") di pianeti immaginari descritti nelle opere letterarie e cinematografiche, nei fumetti e in altri media.\n\"Per degli elenchi su serie specifiche vedi anche Pianeti di Guerre stellari - - Pianeti di Stargate - Pianeti dell'Universo della Fondazione - Lista dei pianeti di Dune.\"\n\"Per un elenco delle stelle e sistemi planetari vedi Stelle e sistemi planetari nella fantascienza.\""}
{"id": "123319", "revid": "125827643", "url": "https://it.wikipedia.org/wiki?curid=123319", "title": "Darabouka", "text": "La darabouka () \u00e8 uno strumento musicale a percussione del gruppo dei membranofoni, utilizzato tradizionalmente in Nord Africa, Medio Oriente e Asia centrale. Si ritrova anche nella musica popolare dei paesi dell'Europa orientale che hanno subito l'influenza dell'Impero ottomano, nella musica zigana e in molti gruppi di world music come base ritmica importante.\nLo strumento era costituito da un corpo globulare di terracotta sostenuto da un alto piede e aperto sul fondo, con una larga apertura chiusa da una pelle animale (di pesce o di capra). Oggi invece \u00e8 costruita in alluminio, con membrana in fibre sintetiche per eliminare i problemi dell'accordatura. Da non confondere con il djembe, costruito in legno.\nIl nome deriva dalla radice araba \ufea9\ufead\ufe8f, \"d-r-b\", che significa \"battere, picchiare\" e ha numerose varianti nei diversi paesi: darbuka, \"darabuka\", e ancora \"tarambuke\" e forme simili nei Balcani, \"\u03c4\u03bf\u03c5\u03bc\u03c0\u03b5\u03c1\u03bb\u03ad\u03ba\u03b9\" in Grecia, \"darabana\" in Romania, \"dumbelek\" in Turchia, \"tabla \"(che per\u00f2 ha un significato anche di tavolo) in Egitto e in Palestina, \"darbuka\" in Israele, in Tunisia e in Algeria, \"tarija\" in Marocco, \"tombak\" in Persia, \"Zirbaghali \"in Afghanistan e goblet drum in inglese. \u00c8 uno strumento molto usato dalle popolazioni dell'Africa Del Nord."}
{"id": "123320", "revid": "30610", "url": "https://it.wikipedia.org/wiki?curid=123320", "title": "Balilla (fascismo)", "text": ""}
{"id": "123322", "revid": "9", "url": "https://it.wikipedia.org/wiki?curid=123322", "title": "Plebeo", "text": ""}
{"id": "123323", "revid": "46291", "url": "https://it.wikipedia.org/wiki?curid=123323", "title": "Eudicotiledoni", "text": "Le eudicotiledoni sono un clade di piante a fiore che si distinguono per la produzione di polline tricolpato, o forme derivate da esso. Le eudicotiledoni sono chiamate anche tricolpate o dicotiledoni non magnoliidi; questi termini furono introdotti nel 1991 dai botanici James A. Doyle e Carol L. Hotton per mostrare la divergenza evolutiva delle dicotiledoni tricolpate rispetto alle dicotiledoni pi\u00f9 primitive.\nLa maggior parte delle latifoglie delle zone temperate fa parte delle eudicotiledoni, con l'eccezione di magnolie e alberi dei tulipani, che sono parte del clade magnoliidi.\nDescrizione.\nLa sinapomorfia delle eudicotiledoni sono le tre scanalature (colpi) parallele all'asse polare presenti sui granuli pollinici.\nLa stretta parentela tra le piante dotate di polline tricolpato fu inizialmente individuata con studi morfologici; la base genetica di questa relazione evolutiva fu confermata in seguito da analisi molecolari.\nLe eudicotiledoni comprendono la maggior parte delle piante che sono state considerate dicotiledoni e che hanno le caratteristiche delle dicotiledoni; il termine eudicotiledoni \u00e8 quindi utilizzato per indicare uno dei due pi\u00f9 grandi cladi di angiosperme (ad esso appartengono 70% delle specie di angiosperme). L'altro grande clade sono le monocotiledoni. Le angiosperme rimanenti sono classificate o nel gruppo delle angiosperme basali, anche note come \"paleodicotiledoni\", o nel clade magnoliidi.\nTassonomia.\nLe eudicotiledoni erano in precedenza note come tricolpate, nome che mette in evidenza la differenza tra questo gruppo e le altre spermatofite, la cui maggioranza produce polline monosolcato. Alcuni botanici preferiscono ancora questo nome per evitare la confusione con le dicotiledoni, un gruppo non monofiletico.\nIl nome eudicotiledoni (al plurale) \u00e8 stato utilizzato dalla classificazione APG dal 1998 per la classificazione delle angiosperme, ed \u00e8 considerato un clade, cio\u00e8 un gruppo monofiletico.\nSuddivisione.\nLe eudicotiledoni possono essere divisi in due gruppi: le eudicotiledoni basali e le Eudicotiledoni centrali. \"Eudicotiledoni basali\" \u00e8 un nome informale per un gruppo parafiletico, mentre le eudicotiledoni superiori sono un gruppo monofiletico. Il seguente cladogramma rappresenta la composizione filogenetica delle eudicotiledoni:"}
{"id": "123326", "revid": "729019", "url": "https://it.wikipedia.org/wiki?curid=123326", "title": "Video-laparo-chirurgia", "text": "La video-laparo-chirurgia (VLC), nota come laparoscopia (CL), dal greco \"lap\u00e1ra\", \"addome\", o anche come celioscopia, \u00e8 una tecnica chirurgica che prevede l'esecuzione di un intervento chirurgico addominale senza apertura della parete, ed \u00e8 una branca della video-chirurgia; nasce ufficialmente nel 1987 per merito di Philippe Mouret, chirurgo generale di Lione.\nIn particolare, la videoscopia sfrutta, come nell'endoscopia, uno strumento dotato di una telecamera che trasmette a un monitor le immagini dall'interno dello spazio esaminato.\nDescrizione.\nLa VLC consiste essenzialmente nell'eseguire un intervento chirurgico senza praticare una laparotomia ma utilizzando invece una telecamera collegata a un monitor e sottili strumenti chirurgici (pinze, forbici, elettrocoagulatore, suturatrice, porta-aghi, ecc.) che vengono introdotti attraverso piccoli fori effettuati nella parete addominale. Per fare ci\u00f2 \u00e8 necessario, per prima cosa, introdurre nel cavo addominale un gas (CO2 o diossido di carbonio) in modo da creare uno spazio sufficiente per poter manovrare gli strumenti.\nNella laparoscopia isobarica lo spazio di manovra chirurgica viene ottenuto, a pressione atmosferica, mediante l'utilizzo di un dispositivo retrattore ad azione verticale e orizzontale. Questa tecnica permette di evitare sia i possibili danni dovuti all'inserimento dell'ago usato per introdurre il gas, sia gli effetti cardiopolmonari dello pneumoperitoneo.\nSuccessivamente viene introdotta la telecamera attraverso una piccola incisione intorno all'ombelico, a semicerchio o longitudinale, di poco pi\u00f9 di un centimetro. Sotto controllo visivo si introducono gli altri \"trocar\" attraverso cui vengono inseriti gli strumenti chirurgici veri e propri.\nStoria.\nOccorre considerare innanzitutto che in un'era precedente le attuali capacit\u00e0 diagnostiche radiologiche (come TC, RM), molte diagnosi venivano fatte mediante laparotomia, cio\u00e8 chirurgia aperta, col rischio di esiti negativi. L'idea di una minimizzazione dell'invasivit\u00e0 di un accertamento diagnostico, sebbene sembri piuttosto recente, non \u00e8 mai stata aliena alla medicina. Nel 1902 Georg Kelling, un chirurgo di Dresda, esegue la prima procedura laparoscopica in una cagna. Nel 1910, Hans Christian Jacobaeus, svedese, riporta la prima laparoscopia in un umano. Successivamente numerosi chirurghi perfezionano la tecnica e la rendono popolare, ma rimane limitata ad applicazioni ginecologiche.\nLa prima pubblicazione inerente \u00e8 di Raoul Palmer negli anni 1950, seguita da quelle di Frangenheim e Semm.\nNel 1968, Philippe Mouret usa la laparoscopia per la diagnosi differenziale di un'appendicite.\nHans Lindermann e Kurt Semm usano l'insufflazione di CO2 a met\u00e0 degli anni 1970.\nNel 1972, Clarke pubblica il primo filmato laparoscopico (Ven Instrument Company of Buffalo, New York, USA), mentre Mouret scioglie una briglia aderenziale in un caso di occlusione intestinale in laparoscopia. Nel 1975, Tarasconi (Passo Fundo, RS, Brasile), esegue la prima resezione di un organo in laparoscopia riportata nella letteratura. Nel 1981, Semm (Kiel, Germania), esegue la prima appendicectomia laparoscopica. Come reazione, il presidente della Societ\u00e0 Chirurgica Tedesca fa sospendere Semm dalla pratica medico-chirurgica. Anche gli americani del Journal of Obstetrics and Gynecology dapprima rigettano l'articolo di Semm considerando la pratica \"non etica\", ma alla fine lo pubblicano. Semm, oltre a perfezionare diversi strumenti, pubblicher\u00e0 pi\u00f9 di mille articoli su vari giornali.\nSegue la stessa sorte Mouret, che anch'egli, nel 1983, esegue un'appendicectomia laparoscopica subendo le vessazioni dell'ordine medico francese. Nel 2007 Mouret riceve il 28\u00ba premio Honda per i suoi importanti contributi alla medicina moderna.\nLe indicazioni all'impiego della scopia chirurgica si sono progressivamente estese non solo a varie patologie, ma anche ad altri distretti, come, per esempio, le ernie inguinali, il torace o le artroscopie.\nNel 1992, il Professor Antonio Catona ha effettuato il primo intervento al mondo di chirurgia per l'obesit\u00e0 in laparoscopia, presso l'ospedale di Casorate Primo (Pavia).\nVantaggi e svantaggi.\nIl vantaggio principale della VLC \u00e8 rappresentato da un'invasivit\u00e0 chirurgica decisamente inferiore rispetto a un classico intervento di chirurgia \"aperta\". I tempi di recupero sono inferiori, il dolore \u00e8 ridotto e la degenza in ospedale abbreviata. La morbilit\u00e0 e la mortalit\u00e0 postoperatorie sono sovrapponibili o in alcuni casi inferiori (ma non significativamente), i tempi operatori per gli interventi pi\u00f9 complessi possono essere pi\u00f9 lunghi e i costi elevati.\nPurtuttavia tale valutazione pu\u00f2 essere reale se rapportata all'intervento in senso stretto, ma se si considerano le varianti legate agli interventi in toto, la video-laparoscopia \u00e8 da considerarsi assolutamente economica poich\u00e9 i vantaggi del decorso postoperatorio e le complicanze (in mani esperte) sono molto ridotte. La tecnica Video-laparoscopica determina un risparmio enorme se si tiene in considerazione il costo sociale. Rapida ripresa dalla malattia e diminuzione notevole dalla produttivit\u00e0 sia essa dipendente sia autonoma.\nLa maggior evidenza, oltre che nel caso della colecistectomia, intervento ormai considerato \"gold standard\", si ha in laparoscopia urologica legata alle patologie renali, sia maligne sia benigne, ma anche in altri interventi di chirurgia generale come la correzione del reflusso gastro-esofageo, l'obesit\u00e0, alcune urgenze addominali, la patologia benigna e maligna del colon-retto.\nIndicazioni alla video-laparo-chirurgia.\nLe indicazioni alla VLC sono state ampliate negli ultimi anni fino a quasi comprendere ogni forma patologica degli organi addominali, talvolta in maniera alquanto forzosa. Quello che segue \u00e8 un elenco non esaustivo delle malattie che possono essere trattate con questa nuova tecnica.\nSono sempre pi\u00f9 numerose le patologie del fegato, anche neoplastiche, che vengono curate con interventi chirurgici eseguiti per via laparoscopica. Tale approccio consente di ridurre lo stress chirurgico, soprattutto in pazienti delicati come i cirrotici, e migliorare il recupero post operatorio.\n\u00c8 dal 1990 che la laparoscopia \u00e8 entrata a far parte delle metodiche interventistiche urologiche. Oggi molti interventi urologici possono esser eseguiti per via laparoscopica trans o retro peritoneale o pelvioscopica.\nLa mininvasivit\u00e0 (minore danno tessituale), la riduzione dei tempi di ospedalizzazione, la pi\u00f9 veloce ripresa dell'attivit\u00e0 lavorative e il miglioramento della strumentazione rendono questa procedura sempre pi\u00f9 attuale e futuribile."}
{"id": "123327", "revid": "108509259", "url": "https://it.wikipedia.org/wiki?curid=123327", "title": "Aeromobili a decollo verticale", "text": "La lista include diversi tipi di aeromobili in grado di effettuare le operazioni di decollo e atterraggio verticale (spesso si usa l'acronimo inglese VTOL, che sta per \"Vertical Take-Off and Landing\"), mentre per la fase di volo longitudinale si comportano come aeroplani ad ala fissa al contrario degli elicotteri. Include quindi aerei a decollo verticale per mezzo di spinta vettorata, come l'Harrier, e convertiplani dei diversi tipi, come l'Hiller X-18 e il Fairey Rotodyne."}
{"id": "123328", "revid": "287204", "url": "https://it.wikipedia.org/wiki?curid=123328", "title": "STOVL", "text": "STOVL \u00e8 l'acronimo inglese di Short Take-Off and Vertical Landing\", letteralmente in italiano decollo corto ed atterraggio verticale\". La definizione NATO di un aeromobile STOVL \u00e8:\nDescrizione.\nQuesta \u00e8 una capacit\u00e0 di alcuni tipi di aeromobili e permette il decollo da piste molto corte e l'atterraggio verticale, ad esempio in parcheggi o spazi poco preparati, evitando cos\u00ec la costruzione di costose infrastrutture per permettere l'atterraggio convenzionale. \nQuesta caratteristica \u00e8 molto utile per gli aerei imbarcati a bordo delle portaerei perch\u00e9 possono decollare da ponti di volo dotati di trampolino (\"ski-jump\") invece che usare il sistema di catapulte, presente di solito nelle navi americane. \nGli aerei STOVL possono portare un carico maggiore rispetto agli aeromobili VTOL (Vertical Take-Off Landing), ma di contro hanno bisogno di una pista, seppur piccola.\nIl pi\u00f9 famoso aeromobile con questa capacit\u00e0 \u00e8 l'Harrier, che tecnicamente \u00e8 un VTOL, ma operativamente \u00e8 un STOVL, visto che pu\u00f2 portare pi\u00f9 carico se decolla convenzionalmente. Lo stesso discorso vale per il F-35 Joint Strike Fighter, che nei test di volo ha dimostrato di essere un VTOL ma verr\u00e0 usato soprattutto come STOVL. \nUn aereo STOVL \u00e8 quindi un aeromobile in grado di operare teoricamente anche in modalit\u00e0 VTOL o V/STOL, ma nella pratica, soprattutto nel caso di utilizzo su portaeromobili, l'operativit\u00e0 avviene in modalit\u00e0 STOVL.\nAeromobili.\nAlcuni aeromobili entrati in servizio con questa capacit\u00e0 sono:\nAltri aeromobili rimasti solamente allo stato di prototipo o di progetto:"}
{"id": "123329", "revid": "709565", "url": "https://it.wikipedia.org/wiki?curid=123329", "title": "VTOL", "text": "VTOL \u00e8 l'acronimo inglese di Vertical Take-Off and Landing\", letteralmente in italiano decollo ed atterraggio verticali\" (in francese: \"a\u00e9ronef \u00e0 d\u00e9collage et atterrissage verticaux \u2013 ADAV\"). La definizione NATO di un aeromobile VTOL \u00e8:\nDescrizione.\nTra le aerodine, gli aerogiri e i \"powered lift\" (convertiplani) sono considerati \"VTOL\", tuttavia sono davvero pochi i velivoli che possiedono capacit\u00e0 \"VTOL\".\nAlcuni VTOL possono anche decollare ed atterrare in modo convenzionale (in questo caso sarebbe pi\u00f9 corretto denominarli V/STOL), altri invece non possono a causa della mancanza del carrello d'atterraggio che pu\u00f2 farli muovere orizzontalmente. \nNel 1928 Nikola Tesla brevett\u00f2 una macchina volante, chiamata \"Flivver\", che pu\u00f2 essere considerata uno dei primi esempi di velivolo con capacit\u00e0 VTOL.\nAttualmente esistono solo quattro aerodine che usano questa capacit\u00e0 operativamente: i convertiplano Bell Boeing V-22 Osprey e Bell-Agusta BA609 e i velivoli AV-8 Harrier II e F-35B. Questi ultimi due vengono utilizzati soprattutto in modalit\u00e0 STOVL (\"Short Take-Off Vertical Landing\") perch\u00e9 ci\u00f2 permette di trasportare un carico maggiore a parit\u00e0 di distanza.\nLa marina spagnola e italiana utilizzano l'Harrier, principalmente dalle portaeromobili. Nelle forze armate statunitensi, britanniche e italiane, l'Harrier verr\u00e0 sostituito dalla versione STOVL del Lockheed Martin F-35.\nEsistono peraltro progetti con brevetti gi\u00e0 depositati per vari modelli di disco volante, aeromobili dalle doti VTOL ed operative al momento non comparate con i modelli esistenti. \nLa NASA prov\u00f2 alcuni progetti VTOL, come il prototipo XV-15. \nNegli anni sessanta la Francia svilupp\u00f2 una versione del Dassault Mirage III, il Balzac, in grado di passare dal volo verticale a quello orizzontale, che raggiunse la velocit\u00e0 di Mach 1,3 in volo orizzontale. A seguire svilupp\u00f2 il Mirage IIIV che raggiunse la velocit\u00e0 di Mach 2,0.\nLo Yakovlev Yak-38 era l'aeromobile VTOL della marina sovietica, utilizzato principalmente sulle piccole portaerei e navi cargo. Fu sviluppato sulla base dell'aereo sperimentale Yakovlev Yak-36. Prima del crollo dell'Unione Sovietica, fu sviluppato il successore supersonico dello Yak-38, lo Yakovlev Yak-141, che per\u00f2 non fu mai prodotto. \nIl Moller Skycar M400 \u00e8 un prototipo di un aeromobile VTOL personale, la cosiddetta \"automobile volante\". \nVelivoli progettati per operare in ambienti spaziali sono di tipo VTOL come ad esempio il Lunar Landing Research Vehicle: questo perch\u00e9 devono operare su terreni molto sconnessi sui quali \u00e8 impossibile un atterraggio di tipo convenzionale."}
{"id": "123331", "revid": "44403", "url": "https://it.wikipedia.org/wiki?curid=123331", "title": "Aerei a decollo corto", "text": ""}
{"id": "123333", "revid": "1305772", "url": "https://it.wikipedia.org/wiki?curid=123333", "title": "RA", "text": ""}
{"id": "123335", "revid": "115904317", "url": "https://it.wikipedia.org/wiki?curid=123335", "title": "Ra (Stargate)", "text": "Ra \u00e8 un personaggio di finzione del film di fantascienza del 1994 \"Stargate\" e della serie televisiva spin-off \"Stargate SG-1\".\nNote biografiche.\nRa \u00e8 un potente Goa'uld che, fuggito da un pianeta morente mentre la sua razza rischiava l'estinzione, viaggia nello spazio alla ricerca di un nuovo ospite, possibilmente appartenente ad una razza pi\u00f9 facile da guarire con le tecnologie Goa'uld.\n\u00c8 il primo a raggiungere la Terra, scoprendo che gli uomini possono servire come ospiti e come jaffa.\nIncarnatosi in un giovane umano, si autoproclama sovrano e si fa passare per il dio egizio del Sole.\nQuando altri Goa'uld raggiungono la Terra seguono il suo esempio, e, spacciatisi per divinit\u00e0 prendendo in prestito corpi umani e le loro religioni, deportano gli uomini in tutta la galassia tramite lo Stargate.\nRa, con il tempo, diventa il pi\u00f9 grande Signore del Sistema tra tutti, fatto che gli procura nemici come Apophis, suo fratello nella mitologia egizia, il Goa'uld Shaq'ran e, soprattutto, Egeria, la regina madre che si oppone alla nuova societ\u00e0 imperialista dei Goa'uld e che fonda il movimento Tok'ra.\nDiventa il marito di Hathor, che successivamente imprigiona in un Sarcofago, e il padre di Heru-ur.\nRa perde il dominio sulla Terra quando gli abitanti si oppongono ai suoi jaffa, sotterrando lo Stargate.\nGrande capo e condottiero, guida una coalizione di Goa'uld composta da Cronus e Apophis contro il Goa'uld Sokar.\nSuccessivamente, il Signore del Sistema Seth tenta di impadronirsi del suo regno, ma Ra lo sconfigge sul campo, massacrandone l'esercito di jaffa, ritenendolo morto in battaglia.\nQuando la prima missione Stargate approda su Abydos Ra entra in conflitto con la Terra, e cerca di distruggere il pianeta inviando una bomba al Naquadah attraverso lo Stargate, ma i suoi piani vengono sventati da Jack O'Neill e Daniel Jackson, che riescono a trasportare la bomba sulla sua nave piramidale con gli anelli trasportatori mentre tenta di scappare.\nRa appare in un solo episodio dell'ottava stagione di \"Stargate SG-1\", \"\"Moebius\" - 8.19\" (I Parte), in cui la squadra SG-1, usando una macchina del tempo degli Antichi, viaggia indietro nel tempo sino a giungere sulla Terra prima della ribellione contro Ra."}
{"id": "123343", "revid": "301156", "url": "https://it.wikipedia.org/wiki?curid=123343", "title": "Slr", "text": ""}
{"id": "123345", "revid": "8489", "url": "https://it.wikipedia.org/wiki?curid=123345", "title": "Extraterrestri", "text": ""}
{"id": "123349", "revid": "1226", "url": "https://it.wikipedia.org/wiki?curid=123349", "title": "Marte (pianeta)", "text": ""}
{"id": "123350", "revid": "125663661", "url": "https://it.wikipedia.org/wiki?curid=123350", "title": "Luigi Sturzo", "text": "Biografia.\nGli anni della formazione.\nLuigi Sturzo nacque a Caltagirone il 26 novembre 1871 da Felice Sturzo e Caterina Boscarelli: il padre faceva parte della nobile famiglia dei Baroni d'Altobrando e la madre faceva parte di una famiglia borghese calatina. Fin da piccolo fu debole di costituzione fisica e quindi fu costretto a rimanere a casa, con le tenerissime cure dei genitori. Siccome non pot\u00e9 andare a scuola, and\u00f2 al seminario di Acireale, dove soggiorn\u00f2 dal 1883 al 1886; qui conobbe Battista Arista, suo compagno di camerata. A causa del tempo cattivo che proveniva dall'Etna, dovette trasferirsi al seminario di Noto, in cui c'era un clima pi\u00f9 mite: proprio grazie a questo pot\u00e9 restare presso tale seminario per due anni. Nel 1888 Luigi Sturzo and\u00f2 al seminario di Caltagirone e fu un discepolo eletto e prediletto, il migliore, e qui si diplom\u00f2 nello stesso anno del suo ingresso.\nIl 19 maggio 1894 fu ordinato sacerdote alla chiesa del Santissimo Salvatore dal vescovo di Caltagirone Saverio Gerbino e nel 1896 alla Pontificia Universit\u00e0 Gregoriana di Roma ottenne il baccellierato in teologia. Sempre nel 1894 s'iscrisse all'universit\u00e0 della Sapienza di Roma e all'Accademia di San Tommaso d'Aquino. Luigi Sturzo, allo scopo di mettere in contatto gli studenti delle diverse regioni d'Italia, fond\u00f2 l'Associazione dei Giovani Ecclesiastici, della quale divenne presidente il futuro vescovo di Bergamo Radini-Tedeschi e Sturzo divenne il vicepresidente. Mentre si preparava alle lauree, insegn\u00f2 al seminario di Caltagirone filosofia, sociologia, diritto pubblico ecclesiastico, italiano e canto sacro.\nImpegno civile e politico.\nNel 1897 istitu\u00ec a Caltagirone una Cassa Rurale dedicata a San Giacomo e una mutua cooperativa, che diede fastidio ai liberali conservatori e fond\u00f2 anche il giornale di orientamento politico-sociale \"La croce di Costantino\" il 7 marzo dello stesso anno. I redattori de \"La croce di Costantino\" furono Mario Carf\u00ec, don Luigi Caruso, il canonico Filippo Interlandi-Taccia junior, il canonico Giacomo Compagno, il canonico Giuseppe Montemagno, il canonico Salvatore Cremona, Carmelo Caristia, Diego Vitale, Diego Caristia e il fratello di Luigi Sturzo, Mario Sturzo. Quest'ultimo era un uomo colto, d'intelligenza sottile, e fu autore di romanzi e di racconti, come \"I Rivali\", \"Il figlio dello zuavo\" e \"Adelaide\" e nel 1903 sarebbe diventato Vescovo di Piazza Armerina.\nOltre ai consensi il giornale suscit\u00f2 le ire dei massoni a causa del metodo rettilineo e coraggioso che usava Luigi Sturzo per ottenere i consensi, quindi il 20 settembre 1897 bruciarono una copia del giornale, nella piazza principale di Caltagirone. Con i fatti di maggio del 1898, le repressioni antioperaie di Bava Beccaris, gli stati d'assedio nelle principali citt\u00e0, il processo a Davide Albertario, si comincia a delineare l'impossibilit\u00e0 della convivenza all'interno dell'Opera dei Congressi fra conservatori e democratici cristiani.\nIl mantenimento dell'unit\u00e0 dei cattolici, voluta da papa Leone XIII, diventava sempre pi\u00f9 arduo. Il sacerdote di Caltagirone tent\u00f2 invano di introdurre nell'Opera una riflessione sui problemi dell'Italia Meridionale, che aveva sempre pi\u00f9 approfondito nell'esperienza diretta del mondo contadino negli anni della crisi agraria. \"Pochi \u2014 scrisse Gabriele De Rosa \u2014 ebbero, come Sturzo, la conoscenza specifica della struttura agraria e artigianale siciliana e la sua capacit\u00e0 di analisi degli effetti negativi del processo di espansione del capitalismo industriale sui fragili mercati del Sud e sulla piccola e media borghesia agricola e artigiana locale, che si sfaldava sotto i colpi di una impossibile concorrenza. Tra le cause della disgregazione dei vari ceti artigianali in Sicilia, Sturzo indicava la 'forte concorrenza delle grandi fabbriche estere o nazionali di materie prime'; la lotta 'rovinosa' che si facevano gli artigiani locali, la mancanza di capitali, l'indebitamento, l'impoverimento delle campagne dovuto alla crisi agraria\".\nLuigi Sturzo nel 1900 fu visto tra i fondatori della Democrazia Cristiana Italiana, ma in realt\u00e0 aveva pure rifiutato la tessera del partito, guidato da Romolo Murri, e nello stesso anno, essendosi scatenata in Cina la Ribellione dei Boxer, che volevano la cacciata degli stranieri dalla Cina, Sturzo present\u00f2 formale domanda al vescovo per partire missionario in quelle terre lontane, ma il vescovo, date le sue precarie condizioni di salute, gli neg\u00f2 il suo consenso e Sturzo ubbid\u00ec. Verso i primi anni del Novecento Luigi Sturzo divenne il collaboratore del quotidiano cattolico \"Il Sole del Mezzogiorno\" e nel 1902 guid\u00f2 i cattolici di Caltagirone alle elezioni amministrative.\nNel 1905 verr\u00e0 nominato consigliere provinciale della Provincia di Catania. Sempre nel 1905, alla vigilia di Natale, pronunci\u00f2 il discorso di Caltagirone su \u201cI problemi della vita nazionale dei cattolici\u201d, superando il \u201cnon expedit\u201d. Nello stesso anno venne eletto pro-sindaco di Caltagirone (mantenne la carica fino al 1920). Nel 1912 divenne vicepresidente dell'Associazione Nazionale Comuni d'Italia.\nNel 1915, essendo stato molto attivo nell'Azione Cattolica Italiana, divenne il Segretario generale della Giunta Centrale del movimento.\nFondatore del Partito Popolare Italiano.\nNel 1919 fond\u00f2 il Partito Popolare Italiano (del quale divenne segretario politico fino al 1923) e il 18 gennaio 1919 si compie ci\u00f2 che a molti \u00e8 apparso l'evento politico pi\u00f9 significativo dall'unit\u00e0 d'Italia: dall'albergo Santa Chiara di Roma, don Sturzo lancia \"l'Appello ai Liberi e Forti\", carta istitutiva del Partito Popolare Italiano:\nNello stesso anno, infine, esce a Roma \"Il Popolo Nuovo\", organo settimanale del neonato partito. Don Sturzo rende il Partito Popolare Italiano una formazione molto influente nella politica italiana e un suo voto impedisce a Giovanni Giolitti di assumere il potere nel 1922, permettendo cos\u00ec l'insediamento di Luigi Facta.\nIl confronto con il fascismo.\nContro il parere di Sturzo, dopo la marcia su Roma (28 ottobre 1922) il PPI accett\u00f2 di sostenere il primo governo Mussolini, ottenendo due importanti ministeri (Tesoro, Lavoro e Previdenza sociale). Al IV Congresso del Partito Popolare (Torino, 12-14 aprile 1923), Luigi Sturzo, sostenuto dalla sinistra di Francesco Luigi Ferrari e di Luigi e Girolamo Meda, fece prevalere la tesi dell'incompatibilit\u00e0 fra la concezione \"popolare\" dello Stato e quella totalitaria del fascismo.\nLa posizione assunta da Sturzo al IV congresso aveva offerto il destro a Mussolini per duri attacchi contro il PPI. Il capo del Fascismo colse l'occasione anche per dare inizio a una dura campagna contro il \"sinistro prete\": presentando Sturzo come un ostacolo alla soluzione della questione romana, Mussolini fece anche in modo che Sturzo perdesse l'appoggio delle gerarchie vaticane. Alla fine di questa campagna, il 10 luglio il prete di Caltagirone fu costretto a dimettersi da segretario del partito.\nNel partito si esasper\u00f2 (con espulsioni e migrazioni verso il PNF) il contrasto tra due anime: la sinistra contraria ad accordarsi con il governo e la destra favorevole alla collaborazione. Alla fine le due correnti del partito pattuirono un'ambigua condotta (\"n\u00e9 opposizione, n\u00e9 collaborazione\"), linea che dur\u00f2 solo una settimana, visto che alcuni esponenti popolari scelsero di passare all'opposizione, mentre la corrente di destra continuava a collaborare con Mussolini. Tanto che un solo deputato del PPI non vot\u00f2 la legge Acerbo, la nuova legge elettorale del novembre 1923, concepita per assicurare la maggioranza parlamentare al Partito Nazionale Fascista.\nL'esilio.\nLuigi Sturzo decise di lasciare gli incarichi nel partito e si rifugi\u00f2 dal 1924 al 1940 prima a Londra, poi a Parigi ed infine a New York. A Londra anim\u00f2 diversi gruppi politici di italiani fuoriusciti e di cattolici europei fondando il \"People and Freedom Group\"; negli USA intrecci\u00f2 rapporti con Arturo Toscanini, Carlo Sforza, Lionello Venturi, Mario Einaudi, Gaetano Salvemini, l'amico non credente che ebbe a definire l'esule di Caltagirone \u201cHimalaya di certezza e di volont\u00e0\u201d. Dopo lo sbarco alleato in Sicilia nel luglio 1943 riprese i contatti con gli esponenti cattolici siciliani, come Giuseppe Alessi, Gaspare Ambrosini, Salvatore Aldisio e Paola Tocco Verduci fondatrice in Sicilia del Movimento Femminile D.C. e prima donna membro di un Governo in Italia pur se regionale (Regione siciliana), fu tra i sostenitori della concessione dell'autonomia speciale alla Sicilia.\nIl ritorno in Italia.\nDopo il referendum tra monarchia e repubblica ritorn\u00f2 in Italia, sbarcando a Napoli il 5 settembre 1946 e stabilendosi nella casa generalizia delle Canossiane in Roma. Fu il primo a sollevare il problema della \"questione morale\", pubblicando gi\u00e0 nel novembre 1946 su \"L'Italia\" un articolo dal titolo: \"Moralizziamo la vita pubblica\". Continu\u00f2 poi questa sua battaglia su \"Il Giornale d'Italia\" parlando delle tre \"male bestie\" che infettavano il sistema italiano: la partitocrazia, lo statalismo e l'abuso del denaro pubblico. Fu contrario all'idea dello Stato imprenditore, facendo una netta distinzione tra Stato e statalismo: \"Lo Stato \u00e8 un ordine necessario al vivere civile, lo statalismo \u00e8 il distruttore di ogni ordine istituzionale e di ogni morale amministrativa\". Difese la libera iniziativa e la cultura del rischio contro lo Stato paternalista: \"Lo Stato deve facilitare e integrare l'iniziativa privata, non sostituirla al punto di paralizzarne la funzione\". E fu il primo a parlare di \"democrazia imperfetta\" quando, dopo le elezioni del 1948, De Gasperi and\u00f2 a trovarlo per comunicargli il successo democristiano. Democrazia imperfetta perch\u00e9 senza regolare alternativa per il buon governo dell'Italia.\nPur riprendendo una vita politica attiva, non ader\u00ec formalmente alla Democrazia Cristiana e non svolse un ruolo dominante nella scena politica italiana, preferendo accettare nell'agosto 1947 la nomina dell'Assemblea regionale siciliana, che lo elesse giudice dell'Alta Corte per la Regione siciliana.Il 17 dicembre 1951 il consiglio comunale di Siracusa gli confer\u00ec, con un voto unanime, raro in piena \"guerra fredda\", la cittadinanza onoraria, riconoscendo l'importanza della sua lotta per la libert\u00e0.\nNell'aprile 1952, per il timore di un'affermazione nelle elezioni amministrative del comune di Roma della lista socialcomunista, chiamata Blocco del Popolo e capeggiata da un ottantaquattrenne Francesco Saverio Nitti, il Vaticano avall\u00f2 l'iniziativa che prospettava un'ampia alleanza elettorale che coinvolgesse, oltre ai quattro partiti governativi, anche il Movimento Sociale Italiano e il Partito Nazionale Monarchico per \"impedire che Roma, centro della cristianit\u00e0, divenisse una succursale di Mosca, una serva obbediente del Cremlino\". L'iniziativa, impropriamente chiamata \"operazione Sturzo\", fu portata avanti da Luigi Gedda, presidente dell'Azione Cattolica, con l'incoraggiamento di papa Pio XII, l'appoggio dell\"'Osservatore Romano\", il sostegno di padre Riccardo Lombardi e di una fetta della Curia romana, quella conosciuta come \"partito romano\", il cui esponente di punta era il cardinale Alfredo Ottaviani. Portabandiera di questa lista fu scelto Sturzo, il quale, ancora una volta, obbed\u00ec alla Chiesa. Non furono entusiasti dell'iniziativa, per una serie di motivi, Alcide De Gasperi e Guido Gonella. E non lo nascosero. Mugugnarono anche alcuni piccoli partiti centristi ed alla fine l'operazione Sturzo non and\u00f2 in porto, grazie anche ad una lettera inviata direttamente al Papa da Giulio Andreotti, in cui gli elencava i rischi di quell'iniziativa.\nRimase giudice dell\"'Alta Corte\" fino al 17 settembre 1952, quando fu nominato senatore a vita dal presidente della Repubblica Luigi Einaudi. Sturzo accett\u00f2 la nomina, aderendo al gruppo misto, solo dopo aver ricevuto la dispensa da Pio XII. Nel marzo 1959 pubblic\u00f2 su \"Il Giornale d'Italia\" l'Appello ai Siciliani\", uno dei primi testi a parlare esplicitamente dei mafiosi (l'Appello ha dato il titolo anche a una sua di articoli). \nMor\u00ec a Roma l'8 agosto 1959, all'et\u00e0 di ottantasette anni; \u00e8 sepolto nella chiesa del Santissimo Salvatore a Caltagirone, dove la salma \u00e8 stata traslata il 3 giugno 1962. A 40 anni dalla morte il comune di Caltagirone pose nella Scalea del Palazzo Municipale una lapide in sua memoria.\nPensiero politico e sociale.\nTutta l'attivit\u00e0 politica di Sturzo \u00e8 fondata su una questione centrale: dare voce in politica ai cattolici. Sturzo si impegna per dare un'alternativa cattolica e sociale al movimento socialista. Per Sturzo i cattolici si devono impegnare in politica, tuttavia tra politica e Chiesa deve esserci assoluta autonomia. La politica, essendo complessa, pu\u00f2 essere mossa da princ\u00ecpi cristiani, ma non si deve tornare alla vecchia rigidit\u00e0 e all'eccessivo schematismo del passato. Il Cristianesimo \u00e8, insomma, la principale fonte di ispirazione, ma non l'unica.\nLa societ\u00e0 deve saper riconoscere le aspirazioni di ogni singolo individuo: \u201cla base del fatto sociale \u00e8 da ricercarsi nell'individuo\u201d e l'individuo viene prima della societ\u00e0; la societ\u00e0 \u00e8 socialit\u00e0: si fonda, cio\u00e8, su libere e coscienti attivit\u00e0 relazionali. Sturzo \u00e8 contrario ad una societ\u00e0 immobile ed il movimento \u00e8 dato dalle relazioni interindividuali tra le persone; la societ\u00e0 non deve essere un limite alla libert\u00e0 dell'individuo. Non pu\u00f2 essere, tuttavia, definito iperindividualista. All'interno di questo schema sociale multiforme la religione non pu\u00f2 essere strumento di governo. Il cristianesimo ha dato qualcosa ad ogni corrente politica, quindi nessuno pu\u00f2 dire di possedere il monopolio della verit\u00e0 religiosa.\nL'individuo deve scegliere da s\u00e9 se seguire la propria coscienza di buon cittadino o di credente; non \u00e8 la Chiesa che deve indirizzarlo nell'atto della scelta, la quale attiene strettamente alla sfera individuale del singolo. Il PPI nasce perci\u00f2 come aconfessionale: la religione pu\u00f2 influenzare, ma non imporre. In questo modo si palesa una concezione liberale del partito. In economia Sturzo non \u00e8 un liberale classico, ma rimane fortemente critico verso lo statalismo, difendendo posizioni sinceramente liberali riguardo alla propriet\u00e0 privata e alla libert\u00e0 economica: da un lato denuncia il capitalismo di Stato che ritiene dilapidatore di risorse, e dall'altro rimane convinto della possibilit\u00e0 di interventi dello Stato in economia, anche se per un tempo breve e finalizzato ad un risultato. Il suo faro \u00e8 la centralit\u00e0 della persona, non delle masse; \u00e8 un fautore dello stato minimo e censura gi\u00e0 all'epoca l'eccessivo partitismo. Si dichiara, inoltre, ostile a una concezione statale panteistica.\nIn questo modo fonda il Popolarismo, dottrina politica autonoma e originale, ispirata alla pratica della Dottrina sociale della Chiesa cattolica arricchita dal suo pensiero e lavorio, spesso profetica e, pur essendo prettamente pragmatica, profondamente intessuta eticamente. Sturzo fu avversario del centralismo di Giolitti, di Mussolini, ma anche del primo impianto dell'Italia repubblicana, trovando sbagliata l'assenza del regionalismo, necessario per concedere ampia autonomia individuale. Fu un grande amante della scrittura storica.\nIl pensiero sociale di Luigi Sturzo si innesta in gran parte con la sua vocazione di incrementare il rapporto tra l'azione politica e la visione teoretica di una realt\u00e0 che risulta essere, infine, oggetto di organizzazioni storico-sociali che rendano conto dell\u2019agire individuale e che, in gran parte, riescano a comprenderlo in modo da farne rispecchiare la natura e l'identit\u00e0. Questa concezione si viene formando in rapporto diretto con l\u2019esperienza delle Casse Rurali a Caltagirone in Sicilia, laddove traspare l'impianto della sociologia sturziana al cospetto di esigenze storico-concrete emerse sul territorio in un particolare periodo. Di fatto, la sociologia del prete siciliano sar\u00e0 semplicemente il risultato della partecipazione pi\u00f9 attiva verso il raggiungimento di ideali sociali e politici. All'origine, il pensiero sociologico di Sturzo si definisce dunque come una teoria sociale e si differenzia dalla filosofia e dalla storia, che indagano rispettivamente la conoscenza razionale della realt\u00e0 e i processi della sua formazione. Anche se, in parte, ancora controversa, la definizione della sociologia sturziana rende conto del progressivo affermarsi in Italia delle scienze sociali empiriche, al cospetto della critica filosofica e speculativa al positivismo, laddove le scienze sociali tendono a restringersi in un campo di interessi che esulano comunque dalle sintesi tra la filosofia e la teologia. In concreto, possiamo anche affermare che al sociologia di Sturzo possiede una certa peculiarit\u00e0 a livello metodologico, fornendo il profilo di una disciplina dotata di un proprio statuto a livello concettuale nonch\u00e9 autonomizzata dalla storia e dalla filosofia e distante dalle fascinazioni positivistiche e dalla speculazione dell\u2019idealismo storicistico.In Sturzo domina il piano della risposta rapida e del dettato della soluzione contingente che sembrano essere le caratteristiche dell\u2019uomo d\u2019azione, le cui esperienza e le cui decisioni denotano il grande impegno.\nProcesso di beatificazione.\nIl 24 novembre 2017 si \u00e8 chiusa a Roma, nel Palazzo Apostolico Lateranense, la fase diocesana della causa di beatificazione del Servo di Dio Don Luigi Sturzo. La sessione era presieduta da monsignor Slawomir Oder, vicario generale del Tribunale ordinario della diocesi di Roma. Il lavoro \u00e8 iniziato nel 1997, formalizzato con la presentazione del \"Supplex libellus\" nel 1999 e con la costituzione del Tribunale nel 2002, articolato attraverso l'escussione di oltre 150 testimoni. \"Un lavoro notevole, ha ricordato Oder, come notevole \u00e8 la figura di don Luigi Sturzo, il quale certamente eccelse in molti campi del sapere e dell'agire umano, in particolare della politica, ma che di se stesso usava ripetere: 'Io sono sacerdote, non un politico'. Speriamo di chiamarlo presto santo\".\nBibliografia.\nL'Istituto Luigi Sturzo, nel proprio sito ufficiale, presenta un'ampia sezione di fonti e studi in formato digitale: \nFonti a stampa.\n\"Opere scelte di Luigi Sturzo\", a cura di Gabriele De Rosa, Roma-Bari, Laterza, 1992. Comprende:\nStoriografia e complementi.\nAltre pubblicazioni sono state messe a disposizione in formato digitale dall'Istituto Luigi Sturzo:"}
{"id": "123351", "revid": "919135", "url": "https://it.wikipedia.org/wiki?curid=123351", "title": "Insieme delle parti", "text": "In matematica, dato un insieme formula_1, l'insieme delle parti di formula_1, scritto formula_3, \u00e8 l'insieme di tutti i possibili sottoinsiemi di formula_1. Questa collezione di insiemi viene anche detta insieme potenza di formula_1 o booleano di formula_1.\nPer esempio, se formula_1 \u00e8 l'insieme formula_8, allora la lista completa dei suoi sottoinsiemi risulta:\ne quindi l'insieme delle parti di formula_1 \u00e8\nCardinalit\u00e0 dell'insieme delle parti.\nL'argomento diagonale di Cantor mostra che l'insieme delle parti di un insieme (infinito o no) ha sempre cardinalit\u00e0 strettamente pi\u00f9 alta di quella dell'insieme stesso.\nInsiemi finiti.\nSe formula_1 \u00e8 un insieme finito con formula_21 elementi, allora l'insieme delle parti di formula_1 contiene formula_23 sottoinsiemi.\nDimostrazione.\nDimostrazione che formula_23, con formula_1 insieme finito e di ordine formula_26: (dimostrazione per induzione su formula_26 (I forma))\nSe formula_28, necessariamente formula_29. E quindi formula_30. Vera.\nSia formula_31 e supponiamo l'asserto vero per formula_32 Cio\u00e8 se formula_1 \u00e8 un insieme tale che formula_34, allora formula_35.\nPoich\u00e9 adesso si ipotizza che formula_36, necessariamente formula_37 e dovr\u00e0 avere almeno un elemento. Sia formula_38 un elemento dell'insieme. Un qualunque sottoinsieme di formula_1 pu\u00f2 contenerlo o meno:\nQuindi i sottoinsiemi di formula_1 sono in tutto formula_49.\nUna dimostrazione alternativa si pu\u00f2 basare sulla biiezione fra formula_3 e l'insieme formula_51 delle funzioni formula_52 citata pi\u00f9 sotto.\nSe formula_1 \u00e8 un insieme finito con formula_26 elementi, \u00e8 immediato che l'insieme di queste funzioni ha formula_55 sottoinsiemi. Questo fornisce una dimostrazione alternativa del risultato appena visto.\nInsiemi infiniti.\nSi pu\u00f2 anche considerare l'insieme delle parti di un insieme infinito: ad esempio l'insieme delle parti dell'insieme dei numeri naturali pu\u00f2 essere messo in una corrispondenza uno-a-uno con l'insieme dei numeri reali.\nL'insieme delle parti ha un'importanza fondamentale nella teoria degli insiemi infiniti. Infatti, nell'aritmetica transfinita definita da Georg Cantor, l'operazione di \"esponenziazione\", nel senso di individuazione della cardinalit\u00e0 dell'insieme delle parti di un dato insieme infinito, \u00e8 l'unico modo per avanzare nella successione dei numeri cardinali. Nell'esempio suddetto, si passa dalla cardinalit\u00e0 del discreto, cio\u00e8 degli insiemi per i quali \u00e8 possibile stabilire una corrispondenza biunivoca con i naturali, come gli interi, i razionali e ogni loro prodotto cartesiano, alla cardinalit\u00e0 del continuo propria dei reali. Per la dimostrazione della non numerabilit\u00e0 del continuo, si veda l'argomento diagonale di Cantor.\nAlgebra.\nL'insieme delle parti di un insieme formula_1, con le operazioni di unione, intersezione e complemento formano l'esempio prototipale di un'algebra booleana.\nInfatti, si pu\u00f2 dimostrare che ogni algebra booleana \"finita\" \u00e8 isomorfica all'algebra booleana dell'insieme delle parti di un insieme finito. Per le algebre booleane \"infinite\" questo non \u00e8 pi\u00f9 vero, ma ogni algebra booleana infinita \u00e8 una sottoalgebra di un'algebra booleana insieme delle parti.\nL'insieme delle parti di un insieme formula_1 forma un gruppo abeliano quando si consideri l'operazione di differenza simmetrica (con l'insieme vuoto come sua unit\u00e0 ed ogni insieme essendo il suo inverso) ed un semigruppo commutativo quando si consideri l'operazione di intersezione. Si pu\u00f2 quindi dimostrare (provando le leggi distributive) che l'insieme delle parti, considerato assieme a entrambe queste operazioni, forma un anello commutativo.\nBiiezione con l'insieme 2\"S\".\nNella teoria degli insiemi, formula_58 \u00e8 l'insieme di tutte le funzioni da formula_59 a formula_60. Il numero naturale 2 pu\u00f2 essere definito insiemisticamente: &lt;math&gt;2= \\left\\"}
{"id": "123353", "revid": "448277", "url": "https://it.wikipedia.org/wiki?curid=123353", "title": "Juntos PODEMOS M\u00e1s", "text": ""}
{"id": "123355", "revid": "767487", "url": "https://it.wikipedia.org/wiki?curid=123355", "title": "Explorers", "text": "Explorers \u00e8 un film di fantascienza del 1985, diretto da Joe Dante, in cui un gruppo di ragazzi costruisce un'astronave e stabilisce un primo contatto con alcuni extraterrestri. Questo film segna l'esordio cinematografico di River Phoenix, il quale ha vinto il Young Artist Award come miglior giovane attore, e di Ethan Hawke.\nTrama.\nBen, un ragazzino appassionato di fantascienza, sogna di continuo di volare su schemi di circuiti stampati. Incuriosito, prende nota dei circuiti che vede in sogno e un giorno li mostra al suo amico Wolfgang, un genio di computer ed elettronica. Wolfgang scopre che i circuiti visti in sogno da Ben si possono effettivamente costruire. Dopo alcuni rocamboleschi esperimenti, riescono a mettere a punto il circuito, apparentemente di natura aliena. Il circuito permette la creazione di una bolla di forza che contrasta la legge di gravit\u00e0 e l'inerzia e pu\u00f2 essere controllata con il computer per viaggiare nello spazio. Ai due amici si unisce poi Darren, un ragazzino coraggioso che salva Ben dai bulli della scuola e a cui decidono di rivelare il loro segreto.\nI tre costruiscono allora, sfruttando i rottami di una giostra, una vera e propria astronave in grado di volare sfruttando la bolla. Una sera la collaudano e volano per il paese seminando panico e curiosit\u00e0. Improvvisamente per\u00f2, la bolla non risponde pi\u00f9 ai comandi del computer e i tre ragazzi vengono attirati da una forza sconosciuta sempre pi\u00f9 in alto, verso lo spazio profondo. Temendo di rimanere senza aria, riescono a tornare a terra grazie a un'astuta mossa di Wolfgang, che inverte con il computer le coordinate che determinano lo spostamento della navicella.\nDopo un nuovo sogno a cui sono partecipi tutti e tre, che permette loro di perfezionare la nave, i ragazzi partono per un nuovo viaggio per scoprire l\u2019origine della misteriosa forza che li aveva attratti. La navicella viene di nuovo \"agganciata\" dalla forza sconosciuta fino ad un\u2019astronave aliena nello spazio. Dopo una lunga esplorazione della nave, i ragazzi incontrano infine i due extraterrestri che li avevano contattati. Si tratta di due creature umanoidi verdi dall\u2019aspetto innocuo e simpatico, che si presentano come Wak e Neek. I due alieni dimostrano per\u00f2 quasi subito di avere una conoscenza distorta degli umani e del pianeta Terra. Ci\u00f2 che sanno lo hanno infatti appreso da film e pubblicit\u00e0. In particolare, mostrano ai ragazzi spezzoni di famosi film di fantascienza in cui gli uomini hanno sempre combattuto con violenza le forme di vita aliene. Ed \u00e8 per questo motivo, spiegano, che loro se ne sono sempre tenuti alla larga.\nIl gruppetto viene poi raggiunto da un alieno molto pi\u00f9 grande, che inizia a inveire contro Wak e Neek. I ragazzi capiscono allora che si tratta del loro pap\u00e0 e che Wak e Neek sono solo due ragazzini. Il padre \u00e8 furioso con loro perch\u00e9 hanno contattato e condotto a bordo dei pericolosi umani. Wak e Neek ammettono con i ragazzi terrestri di aver loro nascosto di essere degli adolescenti, ma solo perch\u00e9 non volevano deludere il loro desiderio di avere un incontro ravvicinato con esseri di altri mondi. Erano comunque certi che loro fossero degli umani diversi dagli altri e che ci si potesse fidare. A questo punto i ragazzi sono costretti ad andarsene, ma prima della partenza Wak regala loro un dispositivo simile a un cristallo, grazie al quale, spiega, possono ristabilire un contatto. Quando arrivano sulla terra, la bolla improvvisamente si dissolve facendo precipitare la loro navicella in un lago. I ragazzi si salvano, ma la loro astronave \u00e8 perduta per sempre.\nQualche tempo dopo per\u00f2, grazie al dispositivo, Ben ha un nuovo sogno in cui si trova a volare con Wolfgang, Darren e Lori (una ragazza di cui si \u00e8 invaghito) sopra a un circuito molto pi\u00f9 grande e complesso. I ragazzi si chiedono dove li porter\u00e0 una volta realizzato, certi che le loro avventure non siano finite.\nEdizione italiana.\nFra i doppiatori che si sono occupati, nella versione italiana, degli effetti vocali dell'alieno Wak, oltre a Paolo Buglioni, c'\u00e8 anche Fabio Fazio (sue le imitazioni di Roberto Benigni, Sandro Pertini e Gianni Min\u00e0 all'interno del film).\nRiferimenti ad altri film.\nCi sono molti riferimenti a vecchi film di science fiction \"anni cinquanta\":\nColonna sonora.\nLa musica strumentale \u00e8 stata composta ed eseguita da Jerry Goldsmith.\nNel 1985 \u00e8 stata pubblicata da \"MCA Records\" su audiocassetta e LP in un'edizione costituita da 9 tracce e 3 canzoni.\nNel 1990 \"Var\u00e8se Sarabande\" l'ha pubblicata su CD.\nTracce.\nIl 5 settembre 2011 \"Intrada Records\" ha reso acquistabile tramite il proprio sito ufficiale la colonna sonora completa (70 minuti di musica) in un'edizione limitata a 3000 copie denominata \"INTRADA Special Collection Volume 180\" e priva di codice a barre. Dal momento che tutte le copie sono state acquistate gi\u00e0 nelle prime 24 ore, la casa di produzione ha deciso di stampare ulteriori copie, identificate come \"Second Edition\" e che sono andate esaurite nel 2013."}
{"id": "123357", "revid": "599013", "url": "https://it.wikipedia.org/wiki?curid=123357", "title": "Inverter", "text": "Un inverter (termine della lingua inglese traducibile in italiano come \"invertitore\"), in elettronica, \u00e8 un apparato elettronico di ingresso/uscita in grado di convertire una corrente continua in ingresso in una corrente alternata in uscita e di variarne i parametri di ampiezza e frequenza. Esso \u00e8 funzionalmente il dispositivo antitetico rispetto a un raddrizzatore di corrente.\nStoria.\nIl primo a utilizzare la parola \"inverter\" nel settore dell'ingegneria elettrica fu David Chandler Prince che nel 1925 pubblic\u00f2 un articolo sulla rivista \"The General Electric Review\", nel quale illustrava il funzionamento dell'inverter nella conversione di corrente continua in corrente alternata monofase e a pi\u00f9 fasi.\nApplicazioni ed utilizzo.\nLe applicazioni sono molteplici:\nIl tipo pi\u00f9 semplice di inverter consiste in un oscillatore che pilota un transistor, il quale genera un'onda quadra aprendo e chiudendo un circuito. L'onda \u00e8 quindi applicata a un trasformatore che fornisce all'uscita la tensione richiesta arrotondando in qualche misura l'onda quadra.\nSpesso al posto del transistor comune sono utilizzati dispositivi pi\u00f9 efficienti quali il MOSFET, il tiristore o l'IGBT.\nLa forma d'onda quadra generata da questi dispositivi ha il problema di essere ricca di armoniche superiori, mentre l'onda sinusoidale della rete elettrica ne \u00e8 priva. Ci\u00f2 comporta una minore efficienza delle apparecchiature alimentate, maggiore rumorosit\u00e0 sia sonora sia elettrica, e seri problemi di compatibilit\u00e0 elettromagnetica.\nInverter pi\u00f9 complessi utilizzano diversi approcci per produrre in uscita una forma d'onda quanto pi\u00f9 possibile sinusoidale.\nUn circuito elettronico produce una tensione a gradini mediante modulazione di ampiezza di impulso (PAM) quanto pi\u00f9 possibile vicina a una sinusoide. Il segnale, detto \"sinusoide modificata\", viene livellato da condensatori e induttori posti all'ingresso e all'uscita del trasformatore per sopprimere le armoniche.\nGli inverter migliori e pi\u00f9 costosi basano il loro funzionamento sulla modulazione di larghezza di impulso (PWM).\nIl sistema pu\u00f2 essere retroazionato in modo da fornire una tensione in uscita stabile al variare di quella di ingresso.\nPer entrambi i tipi di modulazione la qualit\u00e0 del segnale \u00e8 determinato dal numero di bit impiegati. Si va da un minimo di 3 bit a un massimo di 12 bit, in grado di descrivere con ottima approssimazione la sinusoide.\nNei motori asincroni, e a maggiore ragione nei motori sincroni, la velocit\u00e0 di rotazione \u00e8 direttamente legata alla frequenza della tensione di alimentazione. Ovunque sia necessario nell'industria variare la velocit\u00e0 di un motore vengono usati inverter da corrente alternata a corrente alternata (CA-CA). In questi sistemi la tensione in entrata viene dapprima convertita in corrente continua da un raddrizzatore e livellata da condensatori, quindi applicata alla sezione di inversione. Di fatto trattasi quindi di sistemi \"raddrizzatori-invertitori\" anche se vengono comunque indicati solamente come \"inverter\" (vale a dire solamente \"invertitori\"). Lo scopo di questa doppia operazione \u00e8 unicamente quello di variare la frequenza a piacere entro un intervallo prestabilito e non \u00e8 necessaria la presenza di un trasformatore, poich\u00e9 non \u00e8 necessario variare il valore della tensione in uscita che rimane uguale a quella in ingresso.\nLa frequenza di uscita \u00e8 determinata nei casi pi\u00f9 semplici da un segnale analogico fornito all'inverter per esempio da un potenziometro, oppure da un segnale digitale inviato da un PLC.\nInverter fotovoltaici per immissione in rete.\nSi tratta di un tipo particolare di inverter progettato espressamente per convertire l'energia elettrica sotto forma di corrente continua prodotta da modulo fotovoltaico, in corrente alternata da immettere direttamente nella rete elettrica.\nQueste macchine estendono la funzione base di un inverter generico con funzioni estremamente sofisticate e all'avanguardia, mediante l'impiego di particolari sistemi di controllo software e hardware che consentono di estrarre dai pannelli solari la massima potenza disponibile in qualsiasi condizione meteorologica.\nQuesta funzione prende il nome di MPPT, un acronimo di origine Inglese che sta per Maximum Power Point Tracker.\nI moduli fotovoltaici infatti, hanno una curva caratteristica V/I tale che esiste un punto di lavoro ottimale, detto appunto Maximum Power Point, dove \u00e8 possibile estrarre la massima potenza disponibile.\nQuesto punto della caratteristica varia continuamente in funzione del livello di radiazione solare che colpisce la superficie delle celle, della temperatura della celle e di altre derive dalle condizioni ideali.\n\u00c8 evidente che un inverter in grado di restare \"agganciato\" a questo punto (che \u00e8 per sua natura in movimento) otterr\u00e0 sempre la massima potenza disponibile in qualsiasi condizione.\nCi sono svariate tecniche di realizzazione della funzione MPPT, che si differenziano per prestazioni dinamiche (tempo di assestamento) e accuratezza.\nSebbene la precisione dell'MPPT sia estremamente importante, il tempo di assestamento lo \u00e8, in taluni casi, ancor pi\u00f9. \nMentre tutti i produttori di inverter riescono a ottenere grande precisione sull'MPPT (tipicamente tra il 99-99,6% della massima disponibile), solo in pochi riescono a unire precisione a velocit\u00e0.\n\u00c8 infatti nelle giornate con nuvolosit\u00e0 variabile che si verificano sbalzi di potenza solare ampi e repentini. \u00c8 molto comune rilevare variazioni da a in meno di 2 secondi. \nIn queste condizioni, che sono molto frequenti, un inverter con tempi di assestamento minori di 5 secondi riesce a produrre fino al 5%-10% di energia in pi\u00f9 di uno lento.\nAlcuni inverter fotovoltaici sono dotati di stadi di potenza modulari, e alcuni sono addirittura dotati di un MPPT per ogni stadio di potenza.\nIn questo modo i produttori lasciano all'ingegneria di sistema la libert\u00e0 di configurare un funzionamento \"master/slave\" o a \"MPPT indipendenti\".\nL'utilizzo di MPPT indipendenti fornisce un vantaggio oggettivo in condizioni di irraggiamento non uniforme dei pannelli. Infatti non \u00e8 infrequente che la superficie dei pannelli solari sia esposta al sole in modo difforme su tutto il campo. Questo perch\u00e9 disposto su due diverse falde del tetto, perch\u00e9 i moduli non sono distribuiti su stringhe di uguale lunghezza o a causa di ombreggiamenti parziali dei moduli stessi.\nIn questo caso l'utilizzo di un solo MPPT porterebbe l'inverter a far lavorare tutti i pannelli fuori dal punto di massima potenza possibile, mentre suddividendo il sistema in diversi blocchi ognuno lavorerebbe al suo MPPT e conseguentemente la produzione di energia verrebbe massimizzata. \nUn'altra caratteristica importante di un inverter fotovoltaico, \u00e8 l'interfaccia di rete.\nQuesta funzione, generalmente integrata nella macchina, deve rispondere ai requisiti imposti dalle normative dei diversi enti di erogazione di energia elettrica.\nIn Italia, il CEI ha rilasciato la Norma CEI 0-21, attualmente giunta all'edizione 2.\nQuesta normativa prevede una serie di misure di sicurezza tali da evitare l'immissione di energia nella rete elettrica qualora i parametri di questa siano fuori dai limiti di accettabilit\u00e0.\nQualora venisse a mancare la corrente dall'ente distributore, gli ultimi modelli d\u2019inverter fotovoltaici (anche se i pannelli continuano a produrre energia),cessano l\u2019immissione dell\u2019energia nell\u2019impianto in direzione verso l\u2019ente distributore per impedire di mandare in giro sull\u2019impianto elettrico spento una tensione senza che l\u2019installatore o manutentore o tecnici dell\u2019ente distributore sapessero dell\u2019esistenza di un impianto fotovoltaico che magari sta producendo energia.\nRendimento.\nIl rendimento massimo di questa macchina statica \u00e8 compreso tra 0,97 e 0,99, nel caso degli inverter per fotovoltaico, questi necessitano di una quantit\u00e0 minima di energia per essere efficienti, circa il 10% della potenza massima generata dal pannello fotovoltaico, in quanto altrimenti essa si riduce velocemente fino a 0, generalmente i pannelli fotovoltaici lavorano per quasi tutta la loro vita a carichi parziali e per tale ragione \u00e8 stato ideato il rendimento Europei, che tiene conto del rendimento di conversione ai diversi carichi e di diversi coefficienti che rappresentano il tempo medio della relativa potenza in ingresso (0,03 x \u03b75% + 0,06 x \u03b710% + 0,13 x \u03b720% + 0,10 x \u03b730% + 0,48 x \u03b750% + 0,20 x \u03b7100%) questo permette una migliore espressione della curva di efficienza dell'inverter e del suo valore medio in ambito pratico."}
{"id": "123358", "revid": "339392", "url": "https://it.wikipedia.org/wiki?curid=123358", "title": "Juntos Podemos", "text": ""}
{"id": "123363", "revid": "767487", "url": "https://it.wikipedia.org/wiki?curid=123363", "title": "Akiko Yano", "text": "Nata col nome Akiko Suzuki nel 1955, si \u00e8 sposata con Makoto Yano, un produttore della sua prima registrazione. Pi\u00f9 tardi si \u00e8 unita in matrimonio con Ry\u016bichi Sakamoto, uno dei membri dei Yellow Magic Orchestra. Entrambi i matrimoni sono terminati col divorzio.\nOltre alle sue produzioni come solista ha registrato con Thomas Dolby, Yngwie Malmsteen, The Chieftains, The Hammonds, Jamaaladeen Tacuma, Kazumi Watanabe, The Boom, Tetsuro Kashibuchi e Ry\u016bichi Sakamoto. \u00c8 comparsa nella registrazione di \"Snowflake\" (\"fiocco di neve\") leggendo una storia per bambini con Peter Gabriel con la musica di Akira Inoue.\nHanno partecipato ai suoi album membri dei Little Feat, Pat Metheny, Ry\u016bichi Sakamoto, Haruomi Hosono, David Sylvian, Lyle Mays, Kenji Omura, Jeff Bova, Yukihiro Takahashi, la band Quruli e suo figlio Futa Sakamoto."}
{"id": "123365", "revid": "599013", "url": "https://it.wikipedia.org/wiki?curid=123365", "title": "CED", "text": ""}
{"id": "123367", "revid": "125066390", "url": "https://it.wikipedia.org/wiki?curid=123367", "title": "Modulazione a impulsi di ampiezza", "text": "In telecomunicazioni la modulazione a impulsi di ampiezza, talvolta chiamata anche modulazione di ampiezza di impulso e abbreviata PAM (dall'inglese \"pulse-amplitude modulation\"), \u00e8 un tipo di modulazione impulsiva in cui l'informazione \u00e8 codificata nell'ampiezza di una serie di segnali.\nDefinizione.\nDal punto di vista della teoria dei segnali, si parla di un processo aleatorio relativamente al quale si considera una sequenza di numeri formula_1 infinita (per essere rigorosi, i \"corrispondenti risultati dell'esperimento aleatorio \"formula_2), avente generica realizzazione:\nformula_3\ncon formula_4 assegnato periodo di ripetizione, detto anche \"periodo di segnalazione\". In tal caso, la funzione formula_5 \u00e8 un segnale certo a valori reali, avente trasformata di Fourier formula_6 ed \u00e8 detto \"funzione sagomatrice \"(o \"impulso sagomatore\") del processo PAM.\nCi si pone ora il dubbio riguardo all'eventuale stazionariet\u00e0 ed ergodicit\u00e0 del processo: sotto tale prospettiva si dimostra che il processo PAM formula_7 \u00e8 un processo ciclo-stazionario del primo ordine (stazionario \"in senso stretto\"). \u00c8 necessario verificare anche l\"'ergodicit\u00e0\" del processo, dunque si consideri il relativo processo formula_8 , con formula_9 variabile aleatoria distribuita uniformemente in un periodo di formula_4 secondi e risulta valido che:\nallora:\nformula_14\n\u00e8 un'onda PAM \"stazionaria in senso stretto ed ergodica\".\nAnalisi spettrale e valore medio.\nMediante una lunga trattazione, si dimostra che il valore atteso del processo formula_7 \u00e8:\nformula_16\ndove formula_17 \u00e8 il valore atteso dei simboli; mentre lo spettro bilatero di densit\u00e0 di potenza dipende dall'autocorrelazione dei simboli formula_18\ne ha espressione:\n&lt;math&gt;\\mathcal{P}_X(f) := \\frac\nQuesta codifica dei livelli \u00e8 chiamata codice Gray.\nCaratteristiche.\nLa modulazione ad ampiezza di impulso utilizza una quantit\u00e0 di banda molto larga rispetto alle altre modulazioni, come quelle a modulazione di frequenza. Infatti il segnale modulato, avente molti fronti di salita ripidi, \u00e8 composto da infinite sinusoidi a frequenza sempre pi\u00f9 alta secondo le leggi della Serie di Fourier. Lo svantaggio principale di questa modulazione \u00e8 la ridotta immunit\u00e0 ai disturbi. Anche modesti disturbi possono compromettere l'integrit\u00e0 del segnale.\nUtilizzi.\nLa modulazione di ampiezza di impulso \u00e8 ormai poco usata nelle trasmissioni radio, superata dalla modulazione di larghezza di impulso, ma nelle comunicazioni via cavo viene ancora molto utilizzata. Per esempio si consideri che i vari standard ethernet utilizzano la PAM per trasmettere le informazioni. Le trasmissioni televisive terrestri utilizzano una modulazione di ampiezza per ridurre la banda occupata mentre nelle trasmissioni televisive via satellite si preferisce utilizzare la modulazione di frequenza essendo la banda disponibile nella trasmissioni satellitari molto ampia."}
{"id": "123368", "revid": "1714743", "url": "https://it.wikipedia.org/wiki?curid=123368", "title": "Luigi VII di Francia", "text": "Era il figlio maschio secondogenito del re di Francia Luigi VI e Adelaide di Savoia (1092 - 1154). Fu il sesto re di Francia della dinastia capetingia e fu anche l'ultimo re a farsi chiamare re dei Franchi.\nBiografia.\nEra figlio secondogenito di Luigi VI, ma il fratello maggiore di Luigi, Filippo, mor\u00ec il 13 ottobre 1131 e il 25 ottobre seguente Luigi il Giovane venne consacrato erede al trono a Reims da papa Innocenzo II.\nIl matrimonio con Eleonora d'Aquitania.\nNel 1137, durante un pellegrinaggio a San Giacomo di Compostela, il duca d'Aquitania, Guglielmo X, mor\u00ec, sembra il Venerd\u00ec santo, e la figlia quindicenne, Eleonora, gli succedette nei titoli di duchessa d'Aquitania e di Guascogna e contessa di Poitiers. Guglielmo, per\u00f2, prima di morire, per paura che la giovane figlia potesse essere preda di qualche suo vassallo o di qualche altro feudatario, propose al re di Francia Luigi VI di fare sposare i loro due legittimi eredi: Eleonora e il futuro re di Francia Luigi VII. Luigi VI accett\u00f2 di buon grado il matrimonio, pensando che il regno di Francia dalla Loira si sarebbe esteso sino ai Pirenei e al Mar Mediterraneo, inglobando le seguenti regioni: la Guienna, la Guascogna, il P\u00e9rigord, l'Angoumois, il Limosino, il Poitou e la Saintonge.\nIl matrimonio tra Eleonora e Luigi di Francia fu celebrato, il 25 luglio 1137, a Bordeaux e durante il viaggio verso Parigi, gli sposi furono incoronati duchi d'Aquitania nella cattedrale di Poitiers, ma il ducato non venne riunito alla corona di Francia, Eleonora rimase duchessa e Luigi, duca consorte; fu altres\u00ec stabilito che il loro primo figlio sarebbe stato re di Francia e duca d'Aquitania, quindi la fusione dei due domini, sarebbe avvenuta con una generazione di ritardo. Ma mentre Luigi VII, nel suo viaggio per Parigi, prendeva possesso dell'Aquitania, il primo di agosto del 1137, Luigi VI mor\u00ec, di dissenteria, dovuta all'eccesso di cibo (che gi\u00e0 l'aveva portato all'obesit\u00e0), nel castello di B\u00e9thisy-Saint-Pierre, nella foresta di Compi\u00e8gne, non distante da Senlis, al ritorno da una spedizione punitiva contro il signore di Saint-Brisson-sur-Loire.\nGli succedette il diciassettenne Luigi il Giovane che, originariamente, avrebbe voluto farsi monaco. Luigi VII fu nuovamente incoronato insieme a Eleonora re e regina di Francia, a Bourges, il 25 dicembre di quello stesso anno.\nPrimi anni di matrimonio con la duchessa d'Aquitania, Eleonora.\nLuigi, sebbene avesse deciso di tenere presso di s\u00e9 alcuni consiglieri del padre (tra cui fra l'altro Sugerio di Saint-Denis), allontan\u00f2 la madre dalla corte. Continu\u00f2 la politica di consolidamento della corona sulla feudalit\u00e0 che aveva seguito il padre. Invest\u00ec inoltre nella monumentale costruzione dell'abbazia di Saint-Denis. La moglie, Eleonora, oltre che per la sua condotta era soprattutto criticata per l'influenza che esercitava sul re. La giovane coppia (entrambi avevano meno di vent'anni) prendeva decisioni avventate come la spedizione (che si risolse in un insuccesso) contro la contea di Tolosa su cui Eleonora vantava dei diritti, per via della nonna Filippa di Tolosa.\nPoi, nel 1141 entrarono in conflitto col papa Innocenzo II, per l'investitura del vescovo di Langres, e poi a causa del nuovo arcivescovo di Bourges, il candidato del papa, (Pietro de La Ch\u00e2tre) a cui il re proib\u00ec di entrare in citt\u00e0; inoltre la coppia esercit\u00f2 pressioni su Rodolfo I di Vermandois (1085 - 1152) affinch\u00e9 ripudiasse la moglie, Eleonora di Blois o di Champagne (mettendosi cos\u00ec in contrasto con il conte di Champagne Tebaldo II di Champagne, fratello della moglie ripudiata, Eleonora), per risposarsi con la giovane Petronilla d'Aquitania (1125-1153, invaghita del maturo Rodolfo), sorella della regina Eleonora; Rodolfo accett\u00f2, fu scomunicato dal papa, assieme a Petronilla e, nel 1142, dovette sostenere un conflitto vittorioso contro il conte di Champagne Tebaldo II di Champagne (presso il quale si era rifugiato Pietro della Ch\u00e2tre).\nDurante il conflitto in cui il re appoggi\u00f2 Rodolfo, ci fu la conquista della citt\u00e0 di Vitry-en-Perthois; gli abitanti della citt\u00e0, sembra circa 1300, si rifugiarono nella chiesa, a cui fu dato fuoco. Sul regno di Francia e sulla coppia reale, ancora senza figli, cadde l'interdetto della Chiesa.\nLa moglie di Luigi, Eleonora, si rec\u00f2 da Bernardo di Chiaravalle, il quale consigli\u00f2 di comporre i conflitti; cosa che avvenne, nell'autunno del 1143. Luigi firm\u00f2 con Tebaldo II di Champagne il trattato di Vitry, con cui il re accettava l'investitura di Pierre de La Ch\u00e2tre che cos\u00ec otteneva l'arcivescovato di Bourges e la Champagne era restituita a Tebaldo. Inoltre, per riappacificarsi con Roma, Luigi partecip\u00f2, il 22 aprile 1144, alla conferenza di Saint-Denis. La scomunica infine fu ritirata e nel 1145 la coppia reale ebbe una figlia, Maria.\nAffinch\u00e9 l'Interdetto fosse tolto, e anche per ottenere la nascita del sospirato figlio maschio, Eleonora, influenzata sempre dalle prediche di Bernardo di Chiaravalle, spinse Luigi a partecipare alla seconda crociata; lei lo avrebbe accompagnato in Terra santa come pellegrina.\nSeconda crociata.\nLa crociata francese, essendovi al seguito la regina e parecchie dame dei crociati, cariche di bagagli, si trov\u00f2 un convoglio sovraccarico che la rallentava. Part\u00ec l'11 giugno del 1147, passando per Costantinopoli, dove i sovrani venerarono la Sacra Sindone. La crociata tedesca, partita a maggio, guidata dal Re dei Romani, Corrado III, era arrivata per prima in Terra santa.\nCon la crociata cominciarono i dissapori tra i coniugi:\nNel 1149 Luigi VII e Eleonora ritornarono dalla crociata e arrivarono in Italia, via mare, separatamente. Incontrarono il papa Eugenio III nell'abbazia di Montecassino, che riusc\u00ec a farli riconciliare. Rientrarono in Francia e nel 1150, nacque una seconda figlia, Alice. Ma i dissapori continuarono.\nL'11 marzo 1152 si riunirono nel sinodo di Beaugency gli arcivescovi di Bordeaux, Rouen, Rheims e il primate di Francia, che il 21 marzo, dinnanzi a Luigi ed Eleonora, sancirono, con la benedizione papale, l'annullamento del matrimonio per consanguineit\u00e0 di quarto grado, ambedue discendevano da Roberto II di Francia (dal primogenito Enrico I di Francia attraverso Filippo I di Francia e Luigi VI di Francia discendeva Luigi; mentre dal secondogenito, duca di Borgogna Roberto di Francia attraverso Anna di Borgogna, Guglielmo VIII di Aquitania, Guglielmo IX d'Aquitania e Guglielmo X di Aquitania discendeva Eleonora). Le due figlie venivano dichiarate legittime e sarebbero rimaste presso la corte francese e tutti i possedimenti di Aquitania e Guascogna venivano restituiti a Eleonora.\nRapporto con Enrico II.\nIl conte di Angi\u00f2 e del Maine, Goffredo V, nel 1139, cominci\u00f2 l'invasione della Normandia e, nell'arco di cinque anni, si impossess\u00f2 del ducato di Normandia, togliendolo al re d'Inghilterra e duca di Normandia, Stefano di Blois. Il titolo venne quindi riconosciuto a Goffredo dal re di Francia, Luigi VII, che in contropartita ottenne da Goffredo il castello di Gisors. Nel 1150, appena il figlio, Enrico, raggiunse l'et\u00e0 di diciassette anni, Goffredo abdic\u00f2 dal ducato di Normandia.\nNel 1151, nel mese di giugno, Luigi VII si alle\u00f2 col cognato, il figlio di Stefano di Bloios, il conte di Boulogne, Eustachio IV, attacc\u00f2 il Caux (la zona dell'Alta Normandia compresa tra la Senna e il mare), dove riuscirono a sconfiggere il nuovo duca di Normandia, Enrico II Plantageneto e proseguendo nella loro azione, in luglio, giunsero a S\u00e9es, che fu messa a fuoco.Nel mese di agosto, mentre si preparavano a rientrare in Normandia con un nuovo e pi\u00f9 grande esercito, Luigi VII si ammal\u00f2 e le operazioni furono sospese. La pace che segu\u00ec non port\u00f2 nulla a Eustachio.\nNel 1152, Eustachio ancora una volta accorse a sostenere il re di Francia, nella sua lotta contro Enrico II Plantageneto, duca di Normandia e conte d'Angi\u00f2, ma anche questa volta il re Luigi VII non riusc\u00ec a sconfiggere Enrico e in agosto accett\u00f2 una tregua, che permise a Enrico di portare la guerra in Inghilterra contro il padre di Eustachio, il re Stefano.\nIl 18 maggio 1152, Eleonora, la ex moglie di Luigi VII, spos\u00f2 il duca di Normandia, Enrico, di undici anni pi\u00f9 giovane, portandogli in dote il ducato d'Aquitania e il ducato di Guascogna, che si andarono ad aggiungere alla Normandia, l'Angi\u00f2 e il Maine, i territori gi\u00e0 controllati da Enrico, anche pretendente al trono d'Inghilterra.\nEnrico torn\u00f2 in Inghilterra pochi mesi dopo il matrimonio, quando Eustachio IV di Boulogne, mor\u00ec all'improvviso, a Bury St Edmunds, nell'agosto del 1153. Stefano che, circa un anno prima aveva perso la moglie, la devota, Matilde di Boulogne, si sent\u00ec vecchio e stanco, senza pi\u00f9 voglia di continuare la lotta per conto del secondo figlio, Guglielmo I di Boulogne. Stefano, con il trattato di Wallingford, riconobbe come proprio successore Enrico Plantageneto al posto del figlio, Guglielmo. Per la Pasqua del 1154, Enrico rientr\u00f2 in Normandia e dopo alcuni mesi, come pattuito, alla morte di Stefano (ottobre 1154), Enrico, in dicembre, venne incoronato re d'Inghilterra.\nNel 1159, Enrico invase la contea di Tolosa, per conto di Eleonora che era pretendente alla contea, appellandosi ai diritti ereditari della nonna Filippa di Tolosa e poi del padre, Guglielmo X di Aquitania; Enrico arriv\u00f2 a Tolosa e la cinse d'assedio quando Luigi VII intervenne, con parte delle sue truppe e si rinchiuse in Tolosa, col conte, Raimondo V di Tolosa. Enrico non os\u00f2 continuare l'assedio al suo signore, il re di Francia, e rientr\u00f2 in Normandia. Fu firmata una tregua e poi la pace (1160).\nEnrico II, allora fece sposare suo figlio, Enrico il Giovane con Margherita, la figlia del re Luigi VII di Francia e della seconda moglie Costanza di Castiglia. Il matrimonio, avvenuto il 2 novembre 1160, quando i bambini avevano rispettivamente 5 e 2 anni, era stato anticipato da Enrico II, allo scopo di prendere il controllo della dote di Margherita, i castelli strategicamente importanti della regione del Vexin normanno, tra la Normandia e Parigi.\nQuando Tommaso Becket, arcivescovo di Canterbury, alla fine del 1164, fuggito dall'Inghilterra, trov\u00f2 rifugio in Francia, Enrico II, in una lettera di protesta a Luigi VII, gli chiese perch\u00e9 dava rifugio all'ex arcivescovo di Canterbury appellandosi a una clausola del trattato del 1162, che impegnava i due sovrani a non accogliere sudditi ribelli all'altro sovrano, Luigi rispose che Tommaso era sempre vescovo di Canterbury e l'avrebbe accolto; il contrasto port\u00f2 a una guerra che fu solo di frontiera e, con diverse tregue, dur\u00f2 dal 1167 al 1169. Il 16 gennaio 1169 i due sovrani si incontrarono a Montmirail, sul confine del Maine, Enrico si tenne il Vexin di cui si era appropriato, e in cambio, i figli, Enrico il Giovane e Riccardo, prestarono omaggio a Luigi rispettivamente per Normandia, Bretagna, Maine e Angi\u00f2, il primo e per l'Aquitania il secondo.Il caso di Tommaso Becket rimase aperto e, nel 1170 l'arcivescovo fu assassinato da alcuni baroni fautori della politica di re Enrico II.\nNel gennaio del 1169, Enrico II aveva raggiunto un accordo con il re di Francia Luigi VII affinch\u00e9 la figlia di questi, Alice (o Adele) fosse promessa sposa a Riccardo; per tale motivo la ragazza fu inviata in Inghilterra, dove Enrico ne divenne tutore e la mantenne nella sua corte per molti anni, ma favorendo commenti maliziosi.\nQuando il figlio di Enrico II, associato al trono dal padre, Enrico il Giovane, debole di carattere e mal consigliato rifiut\u00f2 di accettare una nuova suddivisione dell'eredit\u00e0 paterna e si rec\u00f2 a Parigi, da dove, su consiglio del re di Francia, Luigi VII, lanci\u00f2 accuse e calunnie contro il proprio padre, e incit\u00f2 i fratelli Riccardo e Goffredo che vivevano alla corte di Poitiers, presso la madre, Eleonora d'Aquitania, a ribellarsi. Luigi VII appoggi\u00f2 la ribellione.\nLuigi VII e lo scisma del 1159-1180.\nPapa Adriano IV improvvisamente, il 1\u00ba settembre 1159, mor\u00ec e il 7 settembre, la maggioranza dei cardinali elesse papa Rolando Bandinelli col nome di Alessandro III, che rappresentava la continuit\u00e0 della politica di Adriano in appoggio ai Comuni, mentre la minoranza vot\u00f2 per il cardinale Ottaviano dei Crescenzi Ottaviani, buon amico dell'imperatore, Federico Barbarossa, col nome di Vittore IV, che cercava una politica di intesa coll'imperatore.\nIl Barbarossa convoc\u00f2 un concilio a Pavia, nel febbraio 1160, a cui Alessandro rifiut\u00f2 di comparire e, dato che risposero solo i vescovi tedeschi e del nord Italia, il sinodo riconobbe papa Vittore IV, che scomunic\u00f2 Alessandro III che a sua volta scomunic\u00f2 sia Vittore IV sia l'imperatore. Luigi VII, cos\u00ec come il suo avversario, il re d'Inghilterra, Enrico II rimasero indecisi, perch\u00e9 non volevano riconoscere un papa eletto dall'imperatore, ma, nello stesso tempo, non desideravano che il rivale potesse trarre beneficio da un'alleanza col Barbarossa.\nAlessandro III, ritirato nella campagna romana, sentiva per\u00f2 che la simpatia per lui era in crescita ovunque (anche presso l'impero d'Oriente), eccetto che in Germania. Data la scarsit\u00e0 di mezzi di cui disponeva decise di rifugiarsi in Francia, che ormai lo appoggiava apertamente, e, nel corso del 1162, fu preso un accordo affinch\u00e9 il re di Francia, Luigi VII, e l'imperatore Federico Barbarossa, accompagnati dai rispettivi papi, si incontrassero a Saint-Jean-de-Losne su un ponte del fiume Saona, al confine tra Francia e Borgogna, dove avrebbero nominato una commissione che avrebbe dovuto fare chiarezza sulla validit\u00e0 della nomina; ma Alessandro III rifiut\u00f2 di partecipare e l'intervento del re d'Inghilterra, Enrico II a favore di Alessandro risolse la situazione. Dopo il mancato incontro con l'imperatore sia Luigi VII sia Enrico II, a \"Coucy-sur-Loire\", tributarono ad Alessandro III il loro rispetto e lo dichiararono -\"unico papa vero e legittimo\"-.\nUltimi anni di regno e morte.\nNel 1177, Luigi VII e Enrico II si incontrarono a Gra\u00e7ay-en-Berry, dove oltre che discutere delle loro controversie sul Vexin, il Berry e l'Alvernia, Enrico propose al re di Francia di partire assieme per la Terra santa, per portare aiuto al regno di Gerusalemme che si trovava in difficolt\u00e0, ma, anche per questioni anagrafiche, non se ne fece nulla.\nIl primo novembre 1179, Luigi VII associ\u00f2 alla corona il figlio, il quattordicenne Filippo. Per controbattere la famiglia della moglie, Ad\u00e8le di Champagne, che, alla sua morte, avrebbe potuto mettere sotto controllo l'erede al trono, combin\u00f2 il matrimonio tra quest'ultimo e Isabella di Hainaut, figlia di Baldovino V di Hainaut, erede e alleato del conte delle Fiandre, Filippo d'Alsazia.\nLuigi VII mor\u00ec, il 18 settembre 1180, a Melun e fu inumato il giorno dopo nell'abbazia reale di Saint-Port de Barbeau di Fontaine-le-Port, sulla Senna, tra Melun e Fontainebleau. Gli succedette il figlio Filippo II Augusto che, in effetti, esercitava gi\u00e0 il potere dal 28 giugno di quell'anno.\nDiscendenza.\nLuigi si spos\u00f2 tre volte.\nDa Eleonora d'Aquitania ebbe:\nLuigi, dopo la separazione da Eleonora avvenuta nel 1152, spos\u00f2 Costanza di Castiglia (1141 - 1160), figlia del re di Castiglia e Le\u00f3n Alfonso VII, detto l'imperatore, e di Berengaria di Barcellona (1108 \u2013 1149), e da lei ebbe due figlie:\nLuigi, rimasto vedovo di Costanza, nello stesso anno (1160) spos\u00f2 Ad\u00e8le di Champagne, figlia del conte di Champagne, Tebaldo II di Champagne e di Matilde di Carinzia, figlia del duca di Carinzia, Enghelberto, e da lei ebbe due figli:"}
{"id": "123369", "revid": "339392", "url": "https://it.wikipedia.org/wiki?curid=123369", "title": "Modulazione di ampiezza d'impulso", "text": ""}
{"id": "123370", "revid": "1748167", "url": "https://it.wikipedia.org/wiki?curid=123370", "title": "Montesilvano", "text": "Montesilvano (\"Munzelv\u00e0ne\" in dialetto locale) \u00e8 un comune italiano di abitanti della provincia di Pescara in Abruzzo.\nSituata a nord di Pescara, con cui confina e forma un unico agglomerato urbano, \u00e8 divisa in \"Montesilvano Colle\", il vecchio centro in cui sono ancora presenti resti degli antichi edifici medievali (amministrativamente, una frazione), e \"Montesilvano Marina\" (o \"Montesilvano Spiaggia\"), gi\u00e0 \"Contrada Marina\", la parte pi\u00f9 popolosa e moderna, sede del comune.\nGeografia fisica.\nTerritorio.\nSituata sul mare Adriatico, confina a nord-ovest con Citt\u00e0 Sant'Angelo, a sud-ovest con Cappelle sul Tavo e a sud con Pescara e Spoltore. La citt\u00e0 sorge nelle zone pianeggianti del lungomare e della valle del Saline, disegnando una \"L\" all'interno della quale vi \u00e8 la zona collinare del centro storico.\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +7,0\u00a0\u00b0C; quella del mese pi\u00f9 caldo, agosto, \u00e8 di +22,8\u00a0\u00b0C.\nStoria.\nDall'antichit\u00e0 all'et\u00e0 moderna.\nLe prime tracce di popolamento nel territorio del comune sono relative a un abitato italico su un'altura nei pressi della frazione Santa Venere. Tracce dell'insediamento, ancora popolato in et\u00e0 romana, sono infatti emerse lungo un antico asse viario che collegava questa zona collinare di Montesilvano con l'antico abitato italico pescarese del Colle del Telegrafo. Altre ville romane sono state rinvenute nelle localit\u00e0 San Giovanni e Collevento, anche se la presenza di quattro prediali attestati in questo territorio da fonti altomedievali suggerisce una certa articolazione dell'abitato. Nel quartiere \"Villa Carmine\", nella pianeggiante valle del Saline, esisteva in et\u00e0 repubblicana (gi\u00e0 dal III secolo a.C. o, pi\u00f9 probabilmente, II secolo a.C.) un tempio dedicato a Giove, sui cui resti venne edificata nel 1468 una piccola cappella dedicata alla Vergine del Carmelo in seguito ad un presunto evento miracoloso, situata in quella che tutt'oggi si chiama \"via Giovi\". Nell'insediamento vi era anche una delle diverse fornaci dell'area pescarese.\nQuest'area conobbe prosperit\u00e0 economica grazie alla presenza delle saline, il cui prodotto veniva inviato a Roma: il quartiere, a quel tempo un semplice villaggio alle pendici delle colline, ospitava infatti il pagus vestino noto in fase tardo imperiale come \"Statio ad Salinas\", caratterizzato dal tempio dedicato in origine al dio Silvanus e successivamente a Giove. I romani conquistarono in et\u00e0 repubblicana (III-II secolo a.C.) il piccolo insediamento in seguito alla vittoria sul popolo Vestino e gli altri popoli italici coinvolti nella guerra sociale, ed introdussero le nuove usanze e ritualit\u00e0 della romanizzazione.\nSuccessivamente, con la caduta dell'Impero romano d'Occidente, si persero le tracce dell'insediamento, che riappare alla storia nell'anno 872: i numerosi e difficilmente localizzabili insediamenti sparsi che popolavano il territorio montesilvanese sono infatti citati nel Chronicon Casauriense, che gi\u00e0 a partire dal X secolo verr\u00e0 chiamato di \"Mons Selbani\" per poi riapparire nel 1175 come \"Castellum Montis Silvani\", tra le propriet\u00e0 del vescovo di Chieti. Nei secoli successivi il borgo, oggetto di numerose permute e riscatti, segu\u00ec le sorti del Regno di Napoli, passando prima agli Angioini, poi, nel XV secolo, agli Aragonesi, che lo concessero in feudo a vari signori locali e stranieri, fra cui Manfredino Giovanni di Michele di Valenza, che lo acquist\u00f2 per 5.500 ducati. Nel Cinquecento entr\u00f2 a far parte dei domini degli Asburgo di Spagna, che tennero Montesilvano (e l'intero Regno di Napoli) fino al trattato di Utrecht (1713); tramite il trattato lo Stato veniva ceduto all'Impero austriaco.\nEt\u00e0 contemporanea.\nSviluppo della contrada marina.\nDopo la breve parentesi napoleonica, nel 1815 il Regno pass\u00f2 in mano ai Borbone. Negli anni venti e trenta dell'ottocento alcuni cittadini aderirono alla Carboneria e, attorno alla met\u00e0 di quello stesso secolo, il paese, per le modeste dimensioni e in assenza di uomini capaci di governarlo, fu aggregato al comune di Cappelle sul Tavo. Nel 1861 la cittadina, insieme al resto della regione, venne annessa al nascente Regno d'Italia.\nVerso la met\u00e0 dell'Ottocento inizi\u00f2 a formarsi la \"contrada Marina\", grazie a un primo insediamento promosso dalla famiglia Piscione (1852) e, soprattutto, grazie all'apertura del tronco Ancona-Castellamare Adriatico (Pescara) della ferrovia Adriatica e della stazione ferroviaria di Montesilvano nel 1863, attorno alla quale si concentr\u00f2 lo sviluppo del nuovo abitato. Fu lo scalo ferroviario infatti a decretare lo sviluppo della contrada, che pi\u00f9 tardi verr\u00e0 chiamata \"Montesilvano marina\" o \"Montesilvano spiaggia\", soppiantando la denominazione preunitaria di contrada \"Saline-Mazzocco\". Alla stazione della linea Adriatica si aggiunsero, dal 1929 al 1963, quelle della ferrovia a scartamento ridotto Pescara-Penne.\nNel 1904 Cappelle sul Tavo si distacc\u00f2 da Montesilvano, diventando un comune a s\u00e9 stante, mentre nel 1922 anche la contrada marina divent\u00f2 per breve tempo comune autonomo con il nome \"Montesilvano marina,\" distaccandosi dal colle; gi\u00e0 nel 1928 i due comuni montesilvanesi, nel frattempo passati dalla provincia di Teramo a quella di Pescara, saranno per\u00f2 riuniti, e la sede del municipio fu definitivamente trasferita dal colle alla marina.\nNel 1908 il Re d'Italia Vittorio Emanuele III, in transito a Montesilvano, fece sosta nel quartiere Colonnetta, e per commemorare l'avvenimento il cippo stradale eretto in zona in occasione della costruzione della via Vestina, che d\u00e0 il nome al quartiere, nel 1842 fu decorato con il fregio sabaudo.\nIl 13 luglio 1997, il presidente della Repubblica Oscar Luigi Scalfaro, in visita in Abruzzo, partecip\u00f2 alla celebrazione domenicale nella chiesa di sant'Antonio di Padova, visit\u00f2 il nuovo palazzo comunale e rese omaggio ai caduti presso il monumento a loro dedicato all'epoca sito in piazza Diaz.\nI'11 e 12 ottobre 1943, durante la Seconda guerra mondiale, la stazione ferroviaria venne bombardata dagli alleati, che colpirono anche vagoni merci in sosta nello scalo, carichi di mine anticarro: la conseguente esplosione a catena dei numerosi ordigni caus\u00f2 gravi distruzioni in tutta la zona circostante.\nMontesilvano oggi.\nMartoriata, nonostante le disposizioni della cosiddetta legge \"Ponte\" del 1967, da uno sviluppo urbano in massima parte caotico e sregolato e dalla conseguente aggressione edilizia degli anni settanta-ottanta, oggi la citt\u00e0 sta recuperando un suo equilibrio socio-economico e culturale, nonostante la confinante citt\u00e0 di Pescara continui ad essere il punto di riferimento cittadino per molti servizi ed attivit\u00e0 lavorative e culturali.\nMontesilvano, sviluppatasi in massima parte lungo l'Adriatico, ha acquistato la sua fisionomia attuale solo nella seconda met\u00e0 del Novecento. Dopo le devastazioni della seconda guerra mondiale e la successiva ricostruzione, la citt\u00e0 rinacque orientandosi sia verso lo sviluppo turistico, con i primi insediamenti alberghieri degli anni 1963-1966, sia verso quello commerciale, dei servizi ed in minor misura artigianale e industriale. Questi fattori, unitamente al massiccio afflusso di nuovi residenti provenienti da altri comuni abruzzesi che continua ininterrotto dal dopoguerra, determineranno la vigorosa espansione urbana degli ultimi decenni.\nLa citt\u00e0 \u00e8 infatti passata dai circa 7.300 abitanti del 1951 agli oltre 54.000 del 2019, con una vera e propria esplosione demografica che in questo stesso periodo non ha conosciuto nessun altro centro della regione. La vicinanza con Pescara, primo polo demografico d'Abruzzo, giustifica, in gran parte, tale tumultuoso sviluppo, sostenuto da un fiorente terziario (terziario avanzato, in alcuni settori) e dalle numerose attivit\u00e0 artigianali ed industriali che hanno trovato modo di insediarsi in questa fascia costiera. Un posto di rilievo nell'economia locale continua ad essere occupato dall'industria turistica, che poggia sull'ampia ricettivit\u00e0 alberghiera e l'importante Palazzo dei congressi, l'unico della provincia pescarese.\nOggi la citt\u00e0 \u00e8 terza fra le citt\u00e0 abruzzesi per numero di abitanti e uno dei centri principali dell'area metropolitana di Pescara, superando anche i capoluoghi di provincia Chieti e Teramo, ed a coronamento dell'importanza acquisita in pochi anni da Montesilvano, il decreto del presidente della Repubblica Francesco Cossiga dell'agosto 1989 le ha attribuito a pieno merito il titolo di citt\u00e0.\nNuova Pescara.\nIn data 25 maggio 2014 i residenti dei comuni di Pescara, Montesilvano e Spoltore si sono espressi in un referendum a favore dell'istituzione di un nuovo unico comune. Partecip\u00f2 al voto il 69,46% degli aventi diritto e di questi il 64% si espresse a favore della fusione (a Montesilvano ha risposto S\u00ec il 52,23% dei votanti. Ha prevalso il S\u00ec anche a Pescara con il 70,32% e a Spoltore con il 51,15%.). La relativa legge regionale \u00e8 stata approvata in data 8 agosto 2018, fissando il 1\u00ba gennaio 2022 come data di nascita del nuovo comune. La scadenza \u00e8 stata successivamente differita al 1\u00ba gennaio 2023.\nMonumenti e luoghi d'interesse.\nMontesilvano Colle.\nCostruita nel XIII secolo per volont\u00e0 popolare nell'odierna piazza Osvaldo Galli, era inizialmente dedicata a San Nicola. Nel 2008 \u00e8 stata restaurata ed \u00e8 ora intonacata di bianco all'esterno e all'interno, composto da un'unica navata. Si possono ancora osservare resti di affreschi.\nHa la forma rettangolare squadrata che possiede tratti irregolari, ed \u00e8 l'edificio principale di piazza Luigi Calabresi. Fu costruito nel Settecento ed \u00e8 scandito in due settori da un cornicione. Sia l'interno che l'esterno (portale) sono decorati da pitture floreali. Ospit\u00f2 anche gli uffici della prima sede comunale, sino al 1926. Di propriet\u00e0 privata, versa attualmente in condizioni di scarsissime manutenzione e cura.\nSi trova sulla sponda del paese che volge verso il mare, in via Vittorio Emanuele II. Ha origini medievali, fondata nel XII secolo sopra una cappella paleocristiana e inizialmente dedicata a San Quirico. Successivamente nel XVIII secolo \u00e8 stata modificata nell'aspetto, assumendo uno stile sobrio rurale. La struttura \u00e8 settecentesca e il campanile \u00e8 medievale, ricavato da un torrione delle mura di cinta, in ciottoli squadrati, con la cella campanaria, e sormontato da una gabbia metallica in ferro lavorato per le campane delle ore. Di originale la chiesa conserva ancora la pianta con dei contrafforti laterali, tipici del Medioevo, e un portale romanico sulla sinistra, con lunetta originalmente dipinta. La facciata a capanna invece \u00e8 molto semplice, ornata solo da un portale con architrave in pietra bianca. L'interno della chiesa \u00e8 a tre navate, molto rimaneggiato e intonacato in bianco dopo il restauro nel 2007; presenta un altare moderno consacrato alla Trinit\u00e0 e conserva una quattrocentesca statua della Madonna della Neve.\nSi trova al confine con Pescara Colli in via Giorgio La Pira; fu costruita negli anni '90 come istituto religioso, ed ha una forma a ventaglio, composta da due grandi edifici rettangolari per i locali, spezzati al centro dalla chiesa principale. La chiesa ha un aspetto moderno che per\u00f2 ricalca vagamente quello delle grandi cattedrali gotiche francesi. L'ingresso \u00e8 preceduto da un portico ad arcate a tutto sesto presso gli stabili, mentre il pronao della chiesa ha colonne molto schematizzate. La facciata \u00e8 abbellita solamente alla base da tre archi a tutto sesto, sormontati da un oculo centrale. Il retro ha un'abside semicircolare, sormontata da un rosone a motivi geometrici stilizzati. L'interno a navata unica \u00e8 piuttosto semplice, decorato da un soffitto a capriate lignee, e dal coro ligneo presso il presbiterio. Le varie vetrate sono policrome e istoriate, specialmente quelle del presbiterio.\nMontesilvano Marina.\nLa caratteristica ex colonia \"Stella Matutina\" (detta \"Stella Maris\"), edificata per le vacanze dei giovani studenti di Rieti su lungomare Aldo Moro, fu progettata dall'architetto Francesco Leoni nel 1936. L'edificio, eretto fra il 1938 e il 1939 ha una pianta che ricorda la forma di un aereo trimotore. Ha ospitato fino alla met\u00e0 degli anni settanta una scuola, e, successivamente, un orfanotrofio. La struttura, inutilizzata dal 1984 ed oggi in uno stato di degrado, \u00e8 stata oggetto di diversi piani di recupero, che per\u00f2 non hanno ancora delineato una destinazione d'uso definitiva ed adeguata al grande edificio.\nSi tratta di un cippo situato all'incrocio fra via dei Piceni e via Don Agostinone, legato alla figura di Michele De Filippis Delfico, figlio del conte di Longano Gregorio De Filippis e di Marina Delfico, il quale incise lo stemma sabaudo sulla colonnetta, allora cippo stradale di campagna, dove pass\u00f2 Vittorio Emanuele II nell'ottobre 1860 per andare a Pescara, e successivamente recarsi al celebre incontro di Teano con Garibaldi. Tuttavia la scritta \"Strada di Penne per la Valle del Tavo\", datata 1842 suggerisce un'altra possibile origine del cippo stesso: secondo questa teoria infatti, la pietra fu fatta collocare dai tecnici del generale Giuseppe Salvatore Pianell, allora responsabile della modernizzazione della rete viaria degli Abruzzi nella zona di Chieti, ristrutturando anche la strada dove sorge il cippo, che da Montesilvano porta a Penne. Nel 1853 inoltre Marina Delfico fece costruire una nuova strada che collegasse la parte alta di Montesilvano (il Colle) alla via Vestina, dove si trovavano i suoi poderi, l'odierna S.P. 25 bis \"Montesilvano Colle-Casino Ranalli\".\nSi trova in piazza Guglielmo Marconi, ed \u00e8 stata la prima chiesa del nuovo centro marino, costruita nel 1933 da Beniamino Angelozzi, con l'aggiunta del campanile turrito nel 1948. Ha pianta rettangolare classica, progettata in uno stile tra il tardobarocco e il neoclassico, fatta eccezione per il campanile, in stile tardo razionalista. La facciata, interamente in muratura, dalle forme semplici, \u00e8 tripartita e movimentata da specchiature. Il portale centrale con lunetta decorata da dipinto in ceramica del santo, \u00e8 inquadrato da quattro paraste interrotte al primo livello da modanatura dentellata.\nLe stesse paraste al secondo livello, inquadrano un finestrone centrale, e sostengono il timpano triangolare di chiusura. Lateralmente la facciata \u00e8 chiusa da due paraste interrotte al primo per lasciar posto a due volute, che nascondono le coperture lignee delle navate minori interne. Il campanile \u00e8 una torre in stile littorio, quadrata, alta e massiccia, che sorge su un basamento in mattoni, con la cella campanaria superiore in intonaco bianco.\nLa pianta \u00e8 a tre navate interne, con transetto non sporgente, chiuso da capriate lignee. L'alzato \u00e8 diviso in quattro campate da pilastri binati, alti e squadrati, con capitelli dorici non aggettanti e ornati da una trabeazione rettilinea con dentellatura. Questa separa i due livelli di altezza, che caratterizzano la navata centrale e l'abside. Al secondo livello in corrispondenza delle campate, si apre una finestra rettangolare, cos\u00ec come in facciata e nella parete di fondo dell'altare. Il presbiterio presenta un piano rialzato da due gradini, conformato da una linea leggermente curva, che si interrompe per inglobare l'ambone e il fonte battesimale dalle forme circolari. Sulla parete del lato destra del transetto \u00e8 presente un piccolo altare, con l'immagine di Sant'Antonio sorreggente il Bambino.&lt;br&gt;La pavimentazione \u00e8 in marmo bianco interrotto da tre fasce di rosso in corrispondenza dei pilastri.\n\u00c8 un villino ottocentesco a pianta pressoch\u00e9 quadrata, si imposta su due piani. \nVerso la met\u00e0 dell\u2019ottocento la famiglia Delfico edific\u00f2 una nuova residenza nell'allora localit\u00e0 Salino.\nChiesa moderna situata in via Lanciano 15, costruita nel 1963. A pianta rettangolare, con la facciata a capanna e portale pseudo romanico, ha un campanile a torre; l'interno \u00e8 a tre navate con volte a crociera.\nChiesa moderna, realizzata nel 1994 su progetto originale di Pier Luigi Nervi (poi modificato e non riconosciuto ufficialmente) in via Sele 9. All'esterno il volume, che appare in cemento armato a vista privo di rivestimento, si piega a formare delle rientranze. La facciata \u00e8 caratterizzata da un portico d'ingresso, sovrastato da un rosone vetrato. I pilastri dell'estremit\u00e0 sono scavati in modo da nascondere una vetrata rettangolare d'angolo, e la chiusura orizzontale \u00e8 segnata da una vetrata a nastro, che gira intorno a tutta la chiesa. L'interno \u00e8 a pianta quadrata romboidale, caratterizzato da quattro pilastri angolari, con struttura reticolare, che si inarcano fino a convergere verso il centro, formando una croce in pianta, e una cupola in alzato. La casa canonica \u00e8 collegata alla chiesa mediante il piccolo campanile a torre.\nAree naturali.\nLungo la strada che costeggia la costa si estende per gran parte del territorio comunale, nella parte sud, la Riserva naturale Pineta di Santa Filomena. Sono presenti inoltre alcuni parchi pubblici, tra i quali: il \"Parco \"Giovanni Paolo II\"\" in via Nino Sospiri, nei pressi del municipio, ed il \"Parco della Libert\u00e0\" di via Aldo Moro, che rappresenta un primo tentativo di riqualificazione della zona del lungofiume Saline.\nSociet\u00e0.\nEvoluzione demografica.\nA partire dal periodo del miracolo economico italiano, Montesilvano si \u00e8 sviluppata demograficamente a un ritmo vertiginoso. Attualmente \u00e8 la terza citt\u00e0 dell'Abruzzo per abitanti, davanti a Chieti e Teramo. La vicinanza con Pescara giustifica questo boom demografico senza paragoni in Abruzzo.\nEtnie e minoranze straniere.\nAl 31 dicembre 2018 nel comune risiedevano, su un totale di abitanti, stranieri che rappresentavano quindi l'8,9% della popolazione. Le cinque comunit\u00e0 pi\u00f9 numerose erano:\nGeografia antropica.\nIl centro urbano di Montesilvano \u00e8 in massima parte concentrato nella parte costiera e pianeggiante del comune. Nei colli retrostanti, separato dal tessuto urbano, sopravvive il piccolo borgo del centro storico, la frazione Montesilvano Colle, con i resti delle mura di cinta e l'antica chiesa di San Michele.\nL'area pianeggiante del comune, che seguendo la sponda meridionale del fiume Saline e la costa adriatica assume la forma di una \"L,\" si divide in vari quartieri:\nDialetto.\nIl dialetto di Montesilvano si presenta come una variante non molto dissimile del dialetto pescarese, e potrebbe essere definito come \"pescarese settentrionale\". Fenomeno importante da evidenziare \u00e8 quello per cui mentre la parlata delle generazioni pi\u00f9 giovani risulta totalmente coincidente con quella della confinante Pescara, nelle generazioni pi\u00f9 anziane di parlanti sono invece rinvenibili non pochi elementi che differenziano in modo parziale il montesilvanese dal pescarese, quali:\nCultura.\nMontesilvano \u00e8 una citt\u00e0 che ha una forte vocazione turistica legata soprattutto alla balneazione estiva. Conta numerose strutture ricettive e alberghi di ogni categoria; i maggiori sono concentrati nella zona settentrionale, chiamata appunto \"Grandi Alberghi\". Nel 2008 la ricettivit\u00e0 totale era pari a oltre 3.500 posti letto. La citt\u00e0 \u00e8 attrezzata anche per ospitare convegni nazionali e internazionali, disponendo, nella zona suddetta, di un centro congressi dedicato a Dean Martin: il Palacongressi d'Abruzzo, con sala plenaria da 3000 posti.\nVi \u00e8 inoltre una pista ciclabile che percorre tutto il lungomare e che a sud si collega con la ciclabile della confinante Pescara, \u00e8 stato recentemente realizzato il ponte che la collega verso nord con Citt\u00e0 Sant'Angelo ed in futuro con Silvi. Questa pista ciclabile fa parte della realizzanda Ciclovia Adriatica, un percorso che una volta completato andr\u00e0 a collegare l'intera costa adriatica con benefici sulla mobilit\u00e0 sostenibile locale ma anche nell'economia indotta dal flusso cicloturistico durante tutte le stagioni.\nCinema.\nA Montesilvano \u00e8 ambientato il film \"La guerra degli Ant\u00f2\", che ha come protagonisti quattro giovani punk che cercano di sfuggire alla monotonia della vita di provincia e a una fittizia chiamata alle armi.\nMusei.\nNel mese di aprile 2009 \u00e8 stato inaugurato il \"Museo del Treno\", avente sede in aree dismesse del demanio ferroviario presso la stazione cittadina. \u00c8 gratuitamente accessibile ed espone tre locomotive (di cui una a vapore), alcuni carri merci degli anni venti/trenta del novecento (del tipo FS F1925, anche tristemente famosi per le tradotte di prigionieri e deportati nella seconda guerra mondiale) ed altri veicoli di interesse storico; tutti riconvertiti a luoghi espositivi e didattici. Gran parte dei rotabili preservati da demolizione certa, \u00e8 di propriet\u00e0 comunale. Il sito annovera anche una interessante collezione ferromodellistica, completa di plastici funzionali e pi\u00f9 diorami statici riproducenti luoghi e stazioni ferroviarie abruzzesi del novecento; l'intero patrimonio museale \u00e8 gestito volontaristicamente da un'associazione culturale di scopo non lucrativa.\nInfrastrutture e trasporti.\nLa citt\u00e0 \u00e8 servita da una stazione ferroviaria posta sulla ferrovia Adriatica.\nNel passato era servita dalla linea ferroviaria Pescara-Penne con le fermate di Villa Carmine, Montesilvano Colle, Montesilvano spiaggia e Villa Verocchio.\nDalla riconversione del sedime ferroviario dismesso della storica ferrovia Adriatica, risultano in fase conclusiva i lavori per l'attivazione di una relazione filoviaria con l'adiacente territorio del comune di Pescara.\nDal 2009 \u00e8 parzialmente attraversata dalla tangenziale di Pescara, che oltrepassa la zona collinare del comune con una lunga galleria, dal confine con Pescara in localit\u00e0 \"Mazzocco\" alla SP25 bis, nei pressi di via Vestina nella zona del cimitero. La Strada statale 16 Adriatica e la sua diramazione denominata SR16 bis (nota come via Vestina) sono le arterie principali della citt\u00e0, intorno alle quali si \u00e8 sviluppato il centro abitato.\nSport.\nScacchi.\nMontesilvano ha ospitato due edizioni (2017 e 2018) delle finali del Trofeo Scacchi Scuola e un'edizione (2015) delle finali dei Campionati Italiani Giovanili. Grazie a questi eventi la localit\u00e0 \u00e8 diventata nota a gran parte degli scacchisti nati negli anni 2000.\nCalcio.\nLa citt\u00e0 era sede della squadra di calcio ASD Montesilvano Calcio che, dopo aver giocato negli ultimi vent'anni fra Eccellenza e Promozione, nell'estate del 2011 non si iscrive al campionato venendo cos\u00ec radiata. Ora la principale squadra \u00e8 l'ASD 2000 Calcio Acqua e Sapone Montesilvano.\nIl 18 novembre 2002 la Nazionale italiana di calcio sceglie il nuovo stadio comunale \"Aldo Mastrangelo\" per una seduta di allenamento, prima dell'incontro Italia-Turchia disputato il giorno dopo a Pescara.\nCalcio a 5.\nNel calcio a 5 il Citt\u00e0 di Montesilvano \u00e8 una delle squadre pi\u00f9 blasonate in serie A, avendo vinto anche la Coppa Italia nel 2006-07 e lo scudetto nella stagione 2009-10.\nIl 1\u00ba maggio 2011 il Citt\u00e0 di Montesilvano vince la finale di Coppa UEFA battendo lo Sporting con il risultato di 5-2 laureandosi cos\u00ec campione d'Europa. Attualmente il Montesilvano milita in Serie B.\nCiclismo.\nIl 19 maggio 2001 il cronoprologo del Giro d'Italia ebbe luogo nella citt\u00e0 sul percorso rivierasco, per l'occasione nuovamente arredato urbanisticamente. La tappa zero part\u00ec da Montesilvano con arrivo a Pescara.\nAutomobilismo.\nIl comune era attraversato dal Circuito di Pescara in occasione della Coppa Acerbo, la cui edizione del 1957 fu valida per il campionato mondiale di Formula 1.\nRoboCup.\nA Montesilvano si \u00e8 tenuta nel 2013 l'edizione italiana di RoboCup Junior (RCJ). Nel 2018 si \u00e8 tenuta la prima gara europea (EURCJ) di RoboCup Junior, dal 29 maggio al 1 giugno 2018."}
{"id": "123372", "revid": "1812835", "url": "https://it.wikipedia.org/wiki?curid=123372", "title": "Homo habilis", "text": "Homo habilis \u00e8 una specie di ominide estinta del genere \"Homo\", apparsa nel Pleistocene, piano Gelasiano, e vissuta da circa 2,4 a 1,44 milioni di anni fa. \nL'olotipo di questo ominide \u00e8 il fossile OH\u00a07, trovato da Jonathan Leakey il 4 novembre 1960 nella Gola di Olduvai, in Tanzania.\nDescrizione.\nDallo studio dei fossili \u00e8 stato subito evidente come \"Homo habilis\" presenti un insieme di caratteri plesiomorfi e derivati. Va notato che i caratteri derivati, ovvero nuovi rispetto agli australopitechi, si concentrano principalmente nella morfologia cranica. Infatti in questa specie il volume encefalico medio \u00e8 di 612\u00a0cm\u00b3 che, sebbene inferiore alla media degli uomini moderni, \u00e8 decisamente superiore a quella delle austrolopitecine, che, ad esclusione di \"P.\u00a0boisei\", non superavano la soglia dei 500\u00a0cm\u00b3, considerata da alcuni paleoantropologi uno dei caratteri discriminanti per l'attribuzione di una specie al genere \"Homo\". Inoltre la volta cranica risulta essere pi\u00f9 arrotondata che nel genere \"Australopithecus\", anche se la massima espansione \u00e8 ancora molto bassa, e permane una moderata costrizione retrorbitale. La cresta sagittale, punto di attacco dei muscoli temporali, \u00e8 assente. \nIl toro sopraorbitario \u00e8 presente anche se decisamente ridotto rispetto alle australopitecine. Dietro al toro \u00e8 presente il solco retrotorale dal quale parte la fronte che ha una crescita pi\u00f9 verticale delle specie precedenti sebbene essa sia ancora sfuggente se comparata alle specie successive. La faccia presenta dimensioni ridotte rispetto alle australopitecine cos\u00ec come presenta un minore prognatismo mediofacciale. La fossa canina e il mento, carattere tipico di \"H. sapiens\", sono assenti. \"Homo habilis\" presenta una arcata dentale pressoch\u00e9 parabolica con denti che presentano una ridotta megadonzia e in generale sono pi\u00f9 moderni che nelle specie di ominidi fino a quel momento vissute, infatti presenta incisivi larghi e molari e premolari allungati e stretti. \nIl record fossile non ci ha restituito molto del post-craniale e la maggior parte delle informazioni al riguardo che abbiamo provengono dal fossile OH\u00a062 (conosciuto come \"Lucy's Child\"), ritrovato nella Gola di Olduvai in Tanzania da Tim White durante la campagna di scavi del 1986. \"Lucy's Child\" \u00e8 composto da pi\u00f9 di 300 frammenti tra i quali sono presenti l'omero, il radio e l'ulna dell'arto destro, quasi completi e la parte prossimale del femore sinistro. Dalla circonferenza del femore si \u00e8 potuto stabilire che l'altezza di OH\u00a062, e presumibilmente degli altri \"H. habilis\", fosse intorno ai 100-135\u00a0cm. Le ossa dell'arto superiore risultano molto lunghe, soprattutto se paragonate all'arto inferiore; infatti il rapporto tra omero e femore si attesta intorno allo 0,95 contro lo 0,75 degli uomini attuali, carattere quindi decisamente australopitecino. Le informazioni sulla forma del piede, carattere importante per decifrare il tipo di andatura, provengono quasi unicamente dal fossile OH\u00a08. Esso mostra una struttura moderna ed \u00e8 quindi possibile asserire con certezza quasi assoluta che \"Homo habilis\" avesse una andatura bipede, anche se molto probabilmente non perfetta.\nInterpretazioni.\nLe prime scoperte su questa specie vennero fatte dai coniugi Leakey nei primi anni sessanta nella Gola di Olduvai in Tanzania. Tra queste vi sono le tracce di alcuni ominidi che gi\u00e0 due milioni di anni fa dimostravano di avere capacit\u00e0 \"umane\". Vicino ai loro resti sono stati trovati moltissimi manufatti di pietra dalla fattura elementare (tra questi, anche i cosiddetti \"chopper\"). Per questo motivo si sono meritati l'appellativo di \"habilis\".\nDotato di una capacit\u00e0 cranica di circa 600\u2013750\u00a0cm\u00b3, \"Homo habilis\" utilizzava i suoi strumenti per uccidere e squartare le carcasse di animali. Tali manufatti erano ancora abbastanza primitivi, ma il fatto che tali ominidi li costruissero implica delle importanti considerazioni:\nSi ritiene che \"Homo habilis \"fosse in grado di padroneggiare gli utensili di pietra del primo Paleolitico. Si trattava degli utensili pi\u00f9 avanzati mai usati, e diedero a \"H. habilis\" la capacit\u00e0 di prosperare in un ambiente ostile, in precedenza troppo pericoloso per i primati. \n\u00c8 ancora controverso se \"H. habilis\" sia stato il primo ominide in grado di padroneggiare gli utensili di pietra, poich\u00e9 fossili di \"Australopithecus garhi\", datati 2,5 milioni di anni fa, sono stati ritrovati con frammenti di utensili in reperti pi\u00f9 antichi di almeno 100.000-200.000 anni di \"H. habilis\".\nLa maggior parte degli esperti sostiene che l'intelligenza e l'organizzazione sociale di \"H. habilis\" fosse pi\u00f9 sofisticata di quella degli australopitecidi e degli scimpanz\u00e9. Eppure, nonostante l'utilizzo di strumenti, \n\"H. habilis\" era forse l'antenato del pi\u00f9 avanzato \"Homo ergaster\", che a sua volta fu l'antenato dell\"'Homo erectus\". Continuano ad esserci dibattiti sulla tesi che \"H. habilis\" sia stato o meno un diretto antenato dell'uomo, e vi sono anche dubbi che tutti i fossili noti siano stati attribuiti correttamente a questa specie.\n\"Homo habilis\" coesisteva con altri bipedi primati - come il \"Paranthropus boisei\" - alcuni dei quali prosperarono per millenni. Tuttavia \"H. habilis\", forse a causa dell'utilizzo di utensili e per la sua dieta meno specializzata, divenne il precursore di un'intera linea di nuove specie, mentre il \"Paranthropus boisei\" e le specie correlate scomparvero.\nLa classificazione di \"H. habilis\" nel genere\" Homo\" \u00e8 tuttora controversa: alcuni paleontologi preferiscono parlare di \"Australophitecus habilis\". Come \"Homo rudolfensis\", \"H. habilis\" mancava di molte caratteristiche tipiche degli ominidi pi\u00f9 evoluti, come le ossa delle anche pi\u00f9 strette per camminare meglio per lunghe distanze, un sistema di sudorazione pi\u00f9 sofisticato, un canale del parto pi\u00f9 stretto e gambe pi\u00f9 lunghe delle braccia.\nFossili.\nI fossili di \"Homo habilis\" sono stati ritrovati in varie parti dell'Africa orientale e meridionale; di particolare rilevanza sono i siti della \"Chemeron Formation\", presso Tugen Hill e dell'area del Lago Turkana (gi\u00e0 Lago Rodolfo) in Kenya; della valle dell'Omo e \"Middle Awash\" in Etiopia; dell'Uraha in Malawi; di Sterkfontein in Sudafrica e della Gola di Olduvai in Tanzania, da cui Mary Leakey e la sua squadra recuperarono i primissimi fossili di questa specie.\nDi seguito sono elencati alcuni dei principali fossili di \"H. habilis\":"}
{"id": "123374", "revid": "13102", "url": "https://it.wikipedia.org/wiki?curid=123374", "title": "Sena gallica", "text": ""}
{"id": "123375", "revid": "292162", "url": "https://it.wikipedia.org/wiki?curid=123375", "title": "Fanum Fortunae", "text": ""}
{"id": "123376", "revid": "13102", "url": "https://it.wikipedia.org/wiki?curid=123376", "title": "Forum Sempronii", "text": ""}
{"id": "123377", "revid": "13102", "url": "https://it.wikipedia.org/wiki?curid=123377", "title": "Forum Semproni", "text": ""}
{"id": "123378", "revid": "550205", "url": "https://it.wikipedia.org/wiki?curid=123378", "title": "Sentinum", "text": ""}
{"id": "123379", "revid": "59785", "url": "https://it.wikipedia.org/wiki?curid=123379", "title": "Sentino", "text": "Il Sentino \u00e8 un affluente del fiume Esino che nasce a 750 m s.l.m. sopra i monti di Gubbio.\nLa sorgente sgorga dal versante nord-est della Madonna della Cima e inizialmente scorre tra le colline del preappennino eugubino raccogliendo l'afflusso di tanti piccoli torrenti. \nRaggiunto il paese di Scheggia taglia la catena degli appennini creando la Gola del Corno del Catria, localizzata nel settore nord del Parco del Monte Cucco.\nPassati gli Appennini il Sentino entra nella regione Marche attraverso una valle costellata di eremi e monasteri tra cui Sant\u2019Emiliano in Congiuntoli, fino ad incontrare la citt\u00e0 di Sassoferrato: antica citt\u00e0 romana di Sentinum dalla quale prende il nome. \nProseguendo il suo corso, il fiume incontra il preappennino Fabrianese generando l\u2019imponente gola di Frasassi, famosa per l\u2019omonima grotta, la quale il Sentino in passato ha contribuito alla sua genesi.\nSuperata la Gola di Frasassi, nei pressi di San Vittore Terme, il Sentino conclude il suo viaggio di 42 km incontrando il Fiume Esino del quale diventa il suo principale affluente.\nLa portata media del Sentino \u00e8 di circa 3 m\u00b3/s."}
{"id": "123380", "revid": "13102", "url": "https://it.wikipedia.org/wiki?curid=123380", "title": "Montenovo", "text": ""}
{"id": "123381", "revid": "1305772", "url": "https://it.wikipedia.org/wiki?curid=123381", "title": "PAM", "text": ""}
{"id": "123382", "revid": "181699", "url": "https://it.wikipedia.org/wiki?curid=123382", "title": "Montalboddo", "text": ""}
{"id": "123384", "revid": "767487", "url": "https://it.wikipedia.org/wiki?curid=123384", "title": "Navigator", "text": "Navigator (\"Flight of the Navigator\") \u00e8 un film di fantascienza del 1986, prodotto dalla Disney e diretto da Randal Kleiser, in cui un ragazzino viene rapito a scopo di analisi scientifiche da un'astronave extraterrestre, portato sul pianeta Phaelon e successivamente riportato indietro sulla Terra, il tutto nel giro di poche ore. Tuttavia, per effetto del cosiddetto paradosso dei gemelli (una delle implicazioni della teoria della relativit\u00e0 di Albert Einstein), il ragazzino manca dalla Terra per ben 8 anni.\nTrama.\nFort Lauderdale, 4 luglio 1978. David Scott Freeman, un ragazzino di 12 anni, mentre rincorre il suo fratellino in un bosco, scivola in un anfratto e sviene. Dopo essersi ripreso, David corre subito a casa, ma scopre con immenso stupore che casa sua \u00e8 ora abitata da persone a lui sconosciute. Avvisata la polizia, si scopre che i suoi genitori, che nel frattempo si erano trasferiti, ne avevano denunciato la scomparsa 8 anni prima. David infatti scopre di non essere pi\u00f9 nel 1978 ma nel 1986. Il suo aspetto, per\u00f2, \u00e8 rimasto inspiegabilmente quello di un ragazzino in et\u00e0 pre-adolescenziale.\nNel frattempo, poco lontano viene trovata dalla NASA un'astronave che si \u00e8 schiantata contro un palo della luce e viene nascosta in un hangar per essere studiata. Durante un test encefalografico effettuato su David, il cervello di quest'ultimo inizia a comunicare in modo inconscio con il computer che effettua l'esame, mostrando progetti di costruzione dell'astronave trovata dalla NASA. A causa di questa interessante coincidenza, David viene \"ospitato\" dalla NASA a scopo di ricerca.\nDurante il primo esame, effettuato interfacciandosi direttamente al cervello di David, si apprende che il ragazzo \u00e8 stato trasportato a velocit\u00e0 prossima a quella della luce sul pianeta \"Phaelon\" per essere analizzato da alieni, e riportato indietro alla medesima velocit\u00e0. La teoria della relativit\u00e0 spiega come, sebbene il suo viaggio sia durato poche ore dal suo punto di vista, sulla Terra siano passati 8 anni. La mente di David fornisce anche una dettagliata mappa del sistema stellare in questione.\nDopo pochi giorni, seguendo il suo istinto, David riesce a eludere la sorveglianza e a penetrare nell'hangar dove \u00e8 custodita la nave spaziale. Parlando con la navetta, dotata di un'austera intelligenza artificiale, il ragazzino scopre di essere stato chiamato, in quanto, a seguito di un incidente avvenuto sulla Terra subito dopo averlo rilasciato, la nave necessita delle mappe stellari \"caricate\" nel cervello di David durante il breve soggiorno su Phaelon.\nA questo punto il personale della NASA si rende conto della violazione nell'hangar ospitante la nave, e lo occupa militarmente. A seguito di un comando diretto di David, la navetta evade facilmente dall'hangar ove era imprigionata e si allontana dalla base. Iniziano quindi una serie di avventure finalizzate al ritorno di David a casa sua a Fort Lauderdale, in Florida. Durante questo viaggio, la nave spaziale \"Trimaxion\" (ribattezzata Max) estrae le mappe spaziali dal cervello di David e, con esse, tratti caratteristici della personalit\u00e0 del ragazzo, che portano la macchina ad assumere un atteggiamento nettamente pi\u00f9 umano e, per molti versi, decisamente infantile. Max spiega a David con sarcasmo di essersi scontrato col palo della luce mentre osservava delle margherite.\nGiunti a casa di David, trovano ad attenderlo la NASA accompagnata dall'esercito. Improvvisamente David capisce che, in quel continuum spazio-temporale, la sua esistenza \u00e8 rovinata, essendo destinato a una vita da cavia di laboratorio. Con una frase molto eloquente (\"quella \u00e8 s\u00ec la mia famiglia, ma non \u00e8 la mia casa: la mia casa \u00e8 rimasta nel 1978\"), David risale sulla nave spaziale. Chiede quindi a Max (la navetta) se pu\u00f2 portarlo indietro nel tempo sino alla sera in cui fu prelevato. Max afferma che \u00e8 possibile, ma estremamente rischioso.\nDavid decide di correre il rischio e, dopo un viaggio effettuato probabilmente a velocit\u00e0 superluminale, il ragazzo si ritrova nel medesimo fosso dove era caduto inseguendo il fratello. Correndo a casa, scopre di essere tornato nel 1978 e di aver ripreso la sua vita esattamente come l'aveva lasciata.\nNell'ultima sequenza, David vede (e sente) Max mentre sfreccia nel cielo stellato sopra di lui.\nProduzione.\nLa scena iniziale con la gara dei cani \u00e8 girata proprio all'Ashley Whippet Invitational World Championship, il campionato mondiale di frisbee per cani.\nNel cast appare anche una giovane Sarah Jessica Parker, nel ruolo di Carolyn McAdams, inserviente nella base della NASA in cui viene ospitato David.\nLa colonna sonora \u00e8 composta da Alan Silvestri.\nCuriosit\u00e0.\nQuando David arriva ad una stazione di servizio, il commesso locale parla poi con un turista dicendogli, riferendosi a David: \"Ha detto che voleva telefonare a casa...\". Questo \u00e8 un chiaro omaggio al film \"E.T. l'extra-terrestre\", girato 4 anni prima."}
{"id": "123385", "revid": "6199", "url": "https://it.wikipedia.org/wiki?curid=123385", "title": "Grado Brix", "text": ""}
{"id": "123386", "revid": "6199", "url": "https://it.wikipedia.org/wiki?curid=123386", "title": "\u00b0Bx", "text": ""}
{"id": "123388", "revid": "92723", "url": "https://it.wikipedia.org/wiki?curid=123388", "title": "Rugosit\u00e0", "text": "La rugosit\u00e0 \u00e8 la propriet\u00e0 che ha una superficie di un corpo costituita da microimperfezioni geometriche intrinseche o risultanti da lavorazioni meccaniche; tali imperfezioni si presentano generalmente in forma di solchi o scalfitture, di forma, profondit\u00e0 e direzione variabili.\nSuperficie.\nSi distinguono tre tipi di superficie: reale, geometrica e di riferimento.\nMisurazione.\nLa rugosit\u00e0 di una superficie pu\u00f2 essere misurata mediante strumenti denominati rugosimetri. Il procedimento di misura della rugosit\u00e0 consiste nella registrazione del profilo della superficie ottenuto lungo una determinata linea di misura; tale profilo viene poi analizzato definendo un parametro numerico che costituisce la misura della rugosit\u00e0. Parte fondamentale del processo di calcolo dei vari parametri di rugosit\u00e0 \u00e8 l'operazione di filtraggio che consente di ottenere una misura della sola qualit\u00e0 della superficie, depurata dagli effetti che gli errori di geometria del pezzo hanno sul profilo misurato.\nLa misura della rugosit\u00e0 Ra, espressa in micron, \u00e8 il valore medio aritmetico degli scostamenti (presi in valore assoluto) del profilo reale della superficie rispetto alla linea media. Tale misura \u00e8 riferita ad una lunghezza di base \"l\" del profilo analizzato per evitare l'influenza di altri tipi di irregolarit\u00e0.\nIl valore Ra non \u00e8 per\u00f2 sufficiente per definire completamente le caratteristiche morfologiche della superficie, in quanto profili dagli andamenti differenti dallo stesso scostamento medio aritmetico presenteranno lo stesso valore di Ra; per tale motivo si sono introdotti altri parametri, come Rq, media quadratica degli scostamenti dei punti del profilo dalla linea media; tale parametro, essendo una media quadratica \u00e8 pi\u00f9 sensibile ai bruschi scostamenti del profilo da un andamento regolare ed \u00e8 in generale maggiore rispetto al valore Ra.\nParametri fondamentali sulla rugosit\u00e0 delle superfici.\nScostamento del profilo.\n\u00c8 la distanza fra un punto del profilo e la linea di riferimento, presa nella direzione della misurazione.\nLinea di riferimento.\nCome linea di riferimento, possono essere assunte:\nPicco locale del profilo.\n\u00c8 la parte di profilo che congiunge due minimi adiacenti del profilo stesso.\nValle locale del profilo.\n\u00c8 la parte del profilo che congiunge due massimi adiacenti del profilo stesso. Un picco locale e la sua valle adiacente costituiscono una irregolarit\u00e0 locale.\nPicco del profilo.\n\u00c8 la porzione del profilo, al di sopra della linea media m, che congiunge due punti consecutivi d'intersezione del profilo con la linea media.\nValle del profilo.\nAnalogamente, \u00e8 la porzione del profilo al di sotto della linea media m, che congiunge due punti consecutivi d'intersezione del profilo con la linea media. Un picco di profilo ed una valle adiacente costituiscono una irregolarit\u00e0 del profilo.\nLe parallele alla linea media passanti rispettivamente per il punto pi\u00f9 alto e per il pi\u00f9 basso del profilo sono la linea di picco del profilo e la linea di valle del profilo.\nAltri parametri noti.\nRelativi alle irregolarit\u00e0 nella direzione dell'altezza del profilo.\nIl grafico relativo alla rugosit\u00e0 di una superficie, mostra le varie distanze tra la linea di riferimento e la linea di picco al di sopra o la linea di valle al di sotto di questa, indicando rispettivamente le varie altezze del picco del profilo (formula_1) o le varie profondit\u00e0 della valle del profilo (formula_2). Vengono indicate anche l'altezza di picco massima (formula_3), la profondit\u00e0 di valle massima (formula_4) e la loro somma che \u00e8 l'altezza massima del profilo (formula_5).\nAltezza delle irregolarit\u00e0 in 10 punti.\n\u00c8 la media aritmetica dei valori assoluti dei 5 picchi pi\u00f9 alti e delle 5 valli pi\u00f9 profonde compresi in un intervallo di base.\nformula_6\nRelativi alle irregolarit\u00e0 nella direzione della lunghezza del profilo.\nformula_9\nformula_10\nInfine considerando la lunghezza sviluppata del profilo formula_11 (lunghezza che si otterrebbe se il profilo all'interno della lunghezza di base venisse sviluppato e misurato su una linea retta) si definisce il rapporto di lunghezza del profilo formula_12, cio\u00e8 il rapporto tra lunghezza di base e lunghezza sviluppata del profilo.\nRugosit\u00e0 per alcuni materiali.\nDi seguito sono riportati alcuni valori di rugosit\u00e0 (in mm) tipici per alcuni materiali:\nRugosit\u00e0 teorica da tornitura.\nNel caso di una superficie ottenuta da tornitura \"di passata\" (finitura esterna, barenatura, ecc.) dove \u00e8 utilizzato un utensile da taglio con raggio formula_13 (solitamente misurato in \"mm\") e viene impostato un avanzamento utensile formula_14 (solitamente misurato in \"mm/giro\"), \u00e8 possibile calcolare il valore teorico dei parametri di rugosit\u00e0 formula_5 e formula_16.\nParametro formula_5 (altezza massima del profilo).\nCon riferimento alla figura a lato, per il teorema di Pitagora si ha:\nSi ottiene quindi il parametro di rugosit\u00e0 formula_5 come segue:\nQuesto risultato \u00e8 bene approssimato dalla \"formula di Schmalz\":\nche risulta di computazione pi\u00f9 semplice e immediata (evitando la scomodit\u00e0 di dover calcolare radici quadrate) ed \u00e8 quindi spesso riportata sui manuali di tornitura.&lt;br&gt;\nNOTA: la \"formula di Schmalz\" non \u00e8 altro che il primo termine non nullo (ovvero, in questo caso specifico, quello di secondo grado) della serie di Taylor centrata in formula_22 (zero) della formula teorica precedentemente ricavata (considerando formula_5 come funzione dell'avanzamento utensile formula_14 e assumendo invece il raggio utensile formula_13 come parametro fisso).\nParametro formula_16 (media degli scostamenti assoluti).\nSebbene sia possibile trovare una soluzione analitica esatta per il valore teorico del parametro di rugosit\u00e0 formula_16 (media degli scostamenti, in valore assoluto, di ogni punto del profilo dalla linea media del profilo), essa \u00e8 complessa e quindi di poca utilit\u00e0. La soluzione \u00e8 la seguente:\ndove il valore formula_29 (lambda) \u00e8 definito come:\ne il valore formula_31 (mu) (altezza media del profilo, calcolata in riferimento al punto pi\u00f9 basso di questo) si calcola come:\nEsiste tuttavia un'approssimazione empirica, talvolta riportata sui manuali di tornitura: \nTale formula pratica \u00e8 a sua volta un'approssimazione del primo termine non nullo (ovvero, ancora una volta, quello di secondo grado) della serie di Taylor centrata in formula_22 (zero) della formula teorica esatta della rugosit\u00e0 media formula_16, ovvero:"}
{"id": "123390", "revid": "217", "url": "https://it.wikipedia.org/wiki?curid=123390", "title": "Gianni De Luca", "text": ""}
{"id": "123392", "revid": "1762807", "url": "https://it.wikipedia.org/wiki?curid=123392", "title": "Teoria degli insiemi di Zermelo-Fraenkel", "text": "In matematica, e in particolare in logica matematica, la teoria degli insiemi di Zermelo-Fraenkel comprende gli assiomi standard della teoria assiomatica degli insiemi su cui, insieme con l'assioma di scelta, si basa tutta la matematica ordinaria secondo formulazioni moderne. Sono indicati come assiomi Zermelo\u2013Fraenkel della teoria degli insiemi o sistema di assiomi di Zermelo-Fraenkel, e abbreviati con ZF.\nGli assiomi sono il risultato del lavoro di Thoralf Skolem del 1922, basato su lavori precedenti di Abraham Fraenkel nello stesso anno, che si basa sul sistema assiomatico sviluppato da Ernst Zermelo nel 1908 (teoria degli insiemi di Zermelo). \nIl sistema assiomatico \u00e8 scritto mediante un linguaggio del primo ordine; ha un numero infinito di assiomi poich\u00e9 viene usato uno schema di assiomi. Un sistema alternativo finito viene dato dagli assiomi di von Neumann-Bernays-G\u00f6del, che aggiungono il concetto di una classe in aggiunta a quello di un insieme; esso \u00e8 \"equivalente\" nel senso che qualsiasi teorema riguardo agli \"insiemi\" che pu\u00f2 essere provato in un sistema pu\u00f2 essere provato nell'altro.\nSi indica con la sigla ZFC il sistema formale dato dagli assiomi di Zermelo - Fraenkel con l'aggiunta dell'assioma della scelta: data una famiglia non vuota di insiemi non vuoti esiste una funzione che ad ogni insieme della famiglia fa corrispondere un suo elemento. La \"C\" nella sigla \u00e8 l'iniziale di \"choice\" (\"scelta\" in inglese): per lo stesso motivo, l'assioma della scelta viene spesso abbreviato con le lettere \"AC\" (la \"A\" sta per \"axiom\").\nLinguaggio.\nIl linguaggio di ZF include:\nAssiomi.\nGli assiomi di ZF sono:\n\"Indichiamo un tale \"A\" con formula_8 o con \"{}\".\" \n\"Indichiamo un tale \"C\" con \"{A,B}\".\"\n\"Indichiamo un tale \"B\" con \"formula_16\" o con \"formula_17\".\"\n\"Il pi\u00f9 piccolo \"A\" che soddisfa questo assioma viene solitamente indicato con \"\u03c9\" o, in quanto rispettante gli assiomi di Peano, con il simbolo utilizzato solitamente per indicare un generico modello di Peano: \"formula_20\".\"\n\"Indichiamo un tale \"B\", che viene solitamente detto insieme potenza o insieme delle parti di \"A\", con formula_22.\"\n\"Un tale insieme viene solitamente indicato con formula_25\", anche abbreviato in formula_26.\n\"Questo \u00e8 uno schema assiomatico, in quanto come \"P\" possiamo porre una qualsiasi propriet\u00e0, e ogni volta che lo facciamo stiamo formalmente creando un nuovo assioma.\"\n\"Anche questo, come il precedente, \u00e8 uno schema assiomatico.\"\nCoerenza ed importanza della ZF.\nSebbene la maggioranza dei metamatematici creda che questi assiomi siano coerenti (nel senso che da essi non deriva alcuna contraddizione), questo non \u00e8 dimostrato. Essi sono da molti ritenuti le fondamenta della matematica ordinaria e la loro coerenza \"non pu\u00f2\" essere provata dalla matematica ordinaria, come dimostrato da G\u00f6del con il suo celebre secondo teorema di incompletezza.\nLa coerenza della teoria degli insiemi di Zermelo-Fraenkel pu\u00f2 per\u00f2 essere provata assumendo l'esistenza di un cardinale inaccessibile maggiore di formula_28.\nZF e ZFC.\nIl tentativo riduzionista dei logici di rifondare tutta la matematica moderna su basi insiemistiche si \u00e8 scontrato con il fatto che alcuni risultati importanti basilari non sono dimostrabili con i soli assiomi di Zermelo e Fraenkel. \u00c8 quindi necessario aggiungere l'assioma della scelta, e il nuovo sistema formale che ne risulta viene solitamente chiamato ZFC, dove la \"C\" sta per \"choice\" (\"scelta\").\nCoerenza di ZFC.\nNel 1938 Kurt G\u00f6del costru\u00ec un modello basato sulla ZF in cui l'assioma della scelta \u00e8 valido (il modello \u00e8 noto come Universo degli insiemi costruibili).\nIn tal modo egli dimostr\u00f2 che se ZF \u00e8 coerente, lo \u00e8 anche ZFC (l'unione degli assiomi della ZF e dell'assioma della scelta).\nBasandosi su tale presupposto, e sull'ipotesi, solitamente data per vera, che ZF sia coerente, i logici hanno visto nella ZFC la possibilit\u00e0 di fondare tutta la matematica su basi insiemistiche, dato che l'assioma della scelta si rivela indispensabile per raggiungere tutta una serie di risultati molto importanti (come l'esistenza di una base per un dato spazio vettoriale). Per questo motivo, nonostante tale assioma porti anche a risultati controintuitivi (come l'insieme di Vitali e il paradosso di Banach-Tarski), esso viene solitamente considerato vero.\nSi \u00e8 dovuto aspettare per\u00f2 il 1964 perch\u00e9 Cohen dimostrasse l\"'indipendenza\" dell'assioma della scelta dagli assiomi di Zermelo - Fraenkel (ovvero che se ZF \u00e8 coerente anche ZFformula_29C, l'unione degli assiomi della ZF e della \"negazione\" dell'assioma della scelta, lo \u00e8). In tal modo egli prov\u00f2 che effettivamente ZF e ZFC non sono la stessa cosa: la sua dimostrazione si basa sulla creazione di un modello in cui valgono tutti gli assiomi di ZF e la negazione dell'assioma della scelta."}
{"id": "123395", "revid": "110023599", "url": "https://it.wikipedia.org/wiki?curid=123395", "title": "Mistificazione", "text": "La mistificazione consiste nella manipolazione e alterazione della realt\u00e0 dei fatti in modo da farne suscitare un'interpretazione errata. \nUtilizzo.\nLa mistificazione \u00e8 molto utilizzata in tecniche di controinformazione, disinformazione ma anche spesso guerra (inganno militare), come ad esempio nella propaganda, in politica, e nella teoria dei giochi, oltre che ovviamente nei rapporti interpersonali, utilizzata da soggetti per ottenere vantaggi e/o comunque un tornaconto personale. inoltre essa sembrerebbe essere una tattica utilizzata nelle cosiddette \"teorie del complotto\".\nNell'ambito dei mass media un caso tipico di utilizzo della tecnica di distrazione si ha quando viene dato grande spazio a una notizia poco importante, ma di forte impatto verso il pubblico, per evitare di parlare di altre notizie considerate \"scomode\"."}
{"id": "123396", "revid": "125961615", "url": "https://it.wikipedia.org/wiki?curid=123396", "title": "Stato socialista", "text": "Uno Stato socialista o Repubblica popolare \u00e8 uno Stato governato da un partito politico che dichiara la sua lealt\u00e0 ai princ\u00ecpi del marxismo-leninismo e del socialismo in generale. Altri termini utilizzati per indicare una simile forma statuale sono \"repubblica democratica\" (poco usata per evitare confusioni con le repubbliche parlamentari), \"democrazia popolare\", \"repubblica socialista\", \"Stato operaio\", \"semistato\" o anche, impropriamente, \"Stato comunista\". L'espressione \"stato socialista\" pu\u00f2 indurre equivoci con altre forme di socialismo, dove il socialismo di Stato \u00e8 visto come il fine (ad esempio il socialismo arabo, il socialismo democratico, l'eurocomunismo o il socialismo del XXI secolo: tuttavia a livello politico spesso viene usata la denominazione \"Stato socialista\" o \"repubblica popolare\" anche per questi Stati), mentre nelle repubbliche popolari altro non \u00e8 che uno stadio intermedio verso il raggiungimento del comunismo, una fase finale nella quale si \u00e8 conseguita l'estinzione dello Stato e la fine della divisione in classi sociali.\nDescrizione.\nDefinizione.\nNella letteratura marxista \u00e8 consolidata la definizione di \"Stato socialista\" una forma di Stato in cui il partito comunista detiene il potere nel contesto della dittatura del proletariato, escludendo quindi ogni forma di concorrenza con partiti borghesi nella condivisione del potere politico. Inoltre l'esercitarsi della dittatura del proletariato, rendendo inutile e spezzando l'immensa macchina repressiva di classe nei confronti della grande maggioranza (sostituzione dell'esercito con il popolo in armi), comincia gi\u00e0 a \"estinguere\" lo Stato, riducendolo, spezzandolo, rendendolo un \"semistato\".\nTuttavia nella realt\u00e0 storica passata e presente, nell'ambito dei poteri costituiti non si \u00e8 mai verificata la seconda condizione, tale da rendere impossibile la revoca del potere al partito comunista.\nUn paese governato da un partito comunista non \u00e8 automaticamente uno \"Stato socialista\". Ci sono stati ed esistono tuttora paesi in cui i partiti comunisti sono arrivati al potere tramite elezioni democratiche, e hanno governato nel contesto di una democrazia multipartitica. Tali situazioni si possono attualmente trovare negli stati indiani di Kerala e Bengala Occidentale, in Nepal, nella Moldavia, a Cipro e nel territorio francese di Riunione; la Repubblica di San Marino dal 1945 al 1957. I partiti comunisti hanno anche preso parte a governi democratici di coalizione in nazioni come Francia e Italia. Nessuna di queste nazioni si qualifica come stato socialista, perch\u00e9 i rispettivi partiti comunisti non detengono il monopolio sul potere politico.\nInoltre, gli stati storici della Repubblica Sovietica Ungherese, della Repubblica Sovietica Slovacca e della Repubblica Sovietica Bavarese furono entit\u00e0 rivoluzionarie di breve vita, che sono difficili da definire come stati socialisti, poich\u00e9 lo \"status\" dei partiti politici non comunisti al loro interno rimane poco chiaro.\nTeorie comuniste e ideologie di governo.\nGli \"stati socialisti\" si basano su una forma di ideologia marxista-leninista. Tutti gli \"stati socialisti\" storici, che esistettero per periodi significativi nel corso del XX secolo affondavano le loro radici o nel marxismo-leninismo di ispirazione sovietica o nel maoismo. Che questi stati fossero fedeli al marxismo \u00e8 oggetto di contesa. I trotskisti sono stati sonori oppositori comunisti dell'Unione Sovietica stalinista e post-stalinista e del maoismo, sulla base del fatto che venivano ritenute perversioni degli ideali comunisti e della pratica leninista.\nIl marxismo sostiene tra le altre cose che la storia umana ha e avr\u00e0 una struttura che si alterna tra periodi di lento sviluppo tecnologico/economico, e brevi periodi di rapidi cambiamenti in campo tecnologico ed economico oltre che filosofico e talvolta religioso. I brevi periodi di cambiamento rapido si hanno immediatamente dopo le rivoluzioni.\nMarx immaginava il comunismo come fase evolutiva finale della societ\u00e0, nella quale lo Stato sarebbe svanito. Egli specific\u00f2 che i lavoratori dovevano mobilitarsi per distruggere il capitalismo e sostituirlo con il socialismo, una fase di transizione di indeterminabile durata dove sarebbero rimaste molte delle categorie economiche e ideologiche del capitalismo dal cui seno \u00e8 nata, ma dove almeno si sarebbe spezzata la macchina statale borghese e il conseguente dominio di classe del capitale. Marx teorizz\u00f2 che il socialismo avrebbe permesso alla societ\u00e0 comunista di maturare, una societ\u00e0 senza classi nella quale sarebbe stata ottenuta la completa propriet\u00e0 collettiva e lo Stato non avrebbe pi\u00f9 giocato alcun ruolo.\nGli \"stati socialisti\" non hanno mai in realt\u00e0 sostenuto di aver raggiunto il comunismo. Essi si descrivevano come stati socialisti in cui la volont\u00e0 del popolo era rappresentata attraverso il partito comunista e le organizzazioni di massa.\nLa teoria leninista, sviluppata dal leader bolscevico Vladimir Lenin, enfatizz\u00f2 il ruolo di un gruppo ben organizzato di rivoluzionari, nel pianificare e portare avanti la transizione al socialismo. Secondo il leninismo, un partito comunista doveva essere organizzato secondo i princ\u00ecpi del centralismo democratico, allo scopo di massimizzarne l'efficienza. Il leninismo si stacca dalla teoria originale marxista, sostenendo che la rivoluzione poteva aver inizio non solo nelle nazioni capitaliste pi\u00f9 avanzate, ma anche in quelle povere e sottosviluppate in cui la classe dirigente capitalista era pi\u00f9 debole. Da qui, la rivoluzione avrebbe dovuto diffondersi rapidamente alla nazioni industrializzate avanzate, che avrebbero fornito a quelle sottosviluppate le risorse necessarie a costruire il socialismo.\nCon in mente questi princ\u00ecpi, subito dopo la rivoluzione russa del 1917, Lenin sostenne che il successo del socialismo in Russia dipendeva dalla vittoria delle rivoluzioni socialiste in altre nazioni, soprattutto la rivoluzione tedesca. Comunque, tutte le rivoluzioni socialiste che si accesero in Europa nel periodo 1918-1922 vennero schiacciate. La Russia si trov\u00f2 sola nel suo tentativo di costruire il socialismo.\nLenin non visse abbastanza a lungo da formulare una soluzione a questo problema. Il compito ricadde invece sui suoi successori, i pi\u00f9 noti dei quali furono Lev Trotsky e Josif Stalin. Trotsky propose la sua tesi della \"rivoluzione permanente\", mentre Stalin quella del \"socialismo in un solo paese\". Nel corso degli anni seguenti, Stalin riusc\u00ec gradualmente a eliminare i suoi oppositori ideologici, compreso Trotsky, prendendo il controllo del governo sovietico. Egli sostenne e implement\u00f2 l'idea di \"socialismo in un solo paese\", che sosteneva che il socialismo dovesse essere costruito in Unione Sovietica senza l'aiuto delle potenze industrializzate.\nNel corso degli anni 1940, Stalin cre\u00f2 la struttura statale e di partito sulla quale si sarebbero basati i successivi stati comunisti. Il potere venne centralizzato nelle sue mani e il centralismo democratico venne gradualmente rimosso dal processo decisionale del partito comunista: un processo che culmin\u00f2 nelle grandi purghe.\nSuccessivamente, l'ideologia di Mao Zedong nella Repubblica Popolare Cinese si discost\u00f2 dallo stalinismo tradizionale, enfatizzando la classe contadina rispetto al proletariato urbano, sia nello sviluppo rivoluzionario che in quello post-rivoluzionario.\nI governi comunisti sono stati storicamente caratterizzati dalla propriet\u00e0 statale delle risorse produttive, nell'ambito di una economia pianificata e di estese campagne di ristrutturazione economica come la nazionalizzazione dell'industria e la riforma terriera (spesso concentrata sulle fattorie collettive o le fattorie di stato). Mentre da un lato promuovono la propriet\u00e0 collettiva dei mezzi di produzione, i governi comunisti sono stati caratterizzati da un forte apparato statale nel quale le decisioni vengono prese dal partito comunista al potere. I dissidenti comunisti hanno caratterizzato il modello sovietico come \"socialismo di stato\" o \"capitalismo di stato\".\nInoltre, spesso i critici hanno sostenuto che un sistema di governo stalinista o maoista crea una nuova classe dominante, solitamente chiamata nomenklatura.\nRelazione tra partito e Stato.\nI politologi hanno sviluppato il concetto di stato socialista come stato guidato dalla dittatura del proletariato, nella quale la classe operaia \u00e8 rappresentata, in molti modi concepibili, dal partito comunista. In questi stati pu\u00f2 verificarsi, e si \u00e8 storicamente verificata, una sovrapposizione fra la struttura statale e quella del partito.\nIn Unione Sovietica ad esempio, il Segretario Generale del PCUS non reggeva necessariamente un incarico statale. Invece questi incarichi erano retti da membri del partito controllati dal partito stesso, spesso come carica onorifica, come ricompensa per i lunghi anni di servizio nel partito. In altre occasioni il capo del partito poteva assumere in aggiunta un incarico statale. Ad esempio, Michail Gorba\u010d\u00ebv inizialmente non reggeva la presidenza dell'Unione Sovietica, anche perch\u00e9 non aveva che funzioni di rappresentanza, carica che era stata concessa come onore ad un ex ministro degli esteri sovietico.\nPer i critici, all'interno degli stati socialisti raramente vi sono state restrizioni al potere statale; si sono avute di conseguenza strutture statali che sono o totalitarie o autoritarie. L'ideologia marxista-leninista considera le restrizioni al potere dello Stato come un'interferenza non necessaria rispetto all'obiettivo di ottenere il comunismo. I dissidenti comunisti hanno sostenuto che uno Stato con potere assoluto diviene naturalmente corrotto ed \u00e8 quindi incapace di far avanzare la societ\u00e0 verso il comunismo.\nGli stati socialisti, in particolare quelli marxisti-leninisti, hanno mantenuto dei grossi apparati di polizia segreta, spesso ereditati, anche se controllati da uomini nuovi, dai vecchi regimi, come lo zarismo in Russia, per controllare strettamente la popolazione e mettere a tacere i soggetti individuati come \"nemici dello stato\". Arresti, torture, \"rieducazione\", e esecuzioni sommarie sono tutti metodi impiegati a tale scopo.\nLa natura di ogni singolo \"stato socialista\" differisce ampiamente, sia tra stati diversi che all'interno del singolo Stato. Stati che hanno adottato le politiche e le tecniche dello Stato stalinista ortodosso degli anni 1930, sono tipicamente pi\u00f9 totalitari, spesso impoveriti, militaristi e statici, come si pu\u00f2 notare nel caso della Corea del Nord e dell'Albania comunista. In Cina il PIL ha beneficiato delle riforme di mercato introdotte dal partito comunista, il quale per\u00f2 non ha al contempo avviato un processo di democratizzazione della gestione del potere. Per\u00f2, tali tentativi di riformare drasticamente l'Unione Sovietica sotto Michail Gorba\u010d\u00ebv contribuirono al suo collasso, poich\u00e9 nel partito comunista si consum\u00f2 una frattura drammatica tra la parte conservatrice e quella riformatrice cos\u00ec irreparabile da portare alla dissoluzione definitiva del regime sovietico stesso.\nSimilmente alla Repubblica Popolare Cinese, il Vietnam e il Laos si sono attualmente mossi verso delle riforme di mercato.\nEsempi storici di governi comunisti.\nI governi comunisti sono sorti tipicamente durante periodi di instabilit\u00e0 politica generale. La gran parte \u00e8 giunta al potere tramite rivoluzioni guidate da partiti comunisti. Diversi operarono illegalmente per un lungo periodo prima della rivoluzione e svilupparono strutture disciplinate ed efficaci, assieme ad un gruppo di leader impegnati, in grado di mobilitare elementi della societ\u00e0 insoddisfatti del capitalismo e del governo al potere. La base di sostenitori dei comunisti consisteva tipicamente di lavoratori, intellettuali e, soprattutto nel caso della Cina, di contadini. A seguito di una rivoluzione riuscita, il partito comunista si impegnava a ricercare la costruzione di una nuova societ\u00e0.\nPrimi esempi di societ\u00e0 comuniste.\nLe societ\u00e0 comuniste sono esistite durante tutto il corso della storia, e molte esistono ancora oggi, ma fu solo nel XX secolo che partiti comunisti altamente organizzati, basati sull'ideologia marxista-leninista, diedero vita a \"stati socialisti\". Informazioni riguardanti le prime forme tradizionali e/o religiose di comunismo (oltre a informazioni su altre societ\u00e0 comuniste in senso marxista, come la Comune di Parigi) si possono trovare nell'articolo Comunismo. Molti ricercatori preferiscono usare il termine comunalismo per distinguere le diverse societ\u00e0 comunitarie dal comunismo, che viene generalmente associato al marxismo.\nXX secolo.\nNel XX secolo, diversi partiti comunisti basati sull'ideologia marxista-leninista hanno stabilito governi in diverse nazioni.\nLa storia degli stati socialisti \u00e8 spesso strettamente legata a quella dei governi non-comunisti e alla storia del movimento comunista in generale. Per questo il seguente resoconto storico non \u00e8 limitato ai soli stati socialisti.\nSuccessivamente alla Rivoluzione d'ottobre russa del 1917, che infiamm\u00f2 quella che in seguito sarebbe diventata l'Unione Sovietica, si ebbe un'ondata rivoluzionaria in tutta Europa. Rivoluzioni comuniste, sollevazioni o tentativi di insurrezione ebbero luogo in diverse nazioni europee. Comunque, i comunisti russi, impegnati nella guerra civile, non furono in grado di fornire un supporto significativo ai movimenti comunisti attivi al di fuori della Russia. Alla fine, solo due rivoluzioni al di fuori di questa furono in grado di rovesciare il governo e prendere il potere. Esse produssero la Repubblica Sovietica Bavarese (che visse dal novembre 1918 al 3 maggio 1919) e la Repubblica Sovietica Ungherese del 1919. Entrambe vennero rapidamente abolite, e con la sconfitta dell'Armata Rossa nella guerra russo-polacca del 1920, i comunisti russi furono costretti ad abbandonare qualsiasi piano di aiuto militare ai movimenti comunisti in Europa. Dall'altra parte del mondo, la Mongolia, che era stata un protettorato dell'Impero Russo dal 1912 al 1919, cadde sotto controllo cinese durante la guerra civile russa. L'Armata Bianca dei monarchici russi ne prese il controllo nel 1921, ma venne scacciata dall'Armata Rossa nello stesso anno. La Mongolia non venne assorbita nell'Unione Sovietica, ma venne ribattezzata Repubblica Popolare Mongola e divenne il primo stato satellite dell'Unione Sovietica nel 1924.\nDal 1924 fino alla Seconda guerra mondiale, non ci furono rivoluzioni comuniste di successo, e nessun altro Stato socialista venne fondato.\nNel mondo, la maggior parte degli stati socialisti vennero fondati nel periodo immediatamente successivo alla seconda guerra mondiale in Europa orientale, o in paesi che vennero occupati dall'Armata Rossa successivamente all'occupazione da parte del Terzo Reich, oppure in paesi dove i partigiani comunisti riuscirono, a guerra finita, a prendere il potere da s\u00e9, come avvenne in Jugoslavia. L'Armata Rossa prepar\u00f2 la strada per l'istituzione di governi comunisti in Polonia, Germania Est, Ungheria, Bulgaria, Cecoslovacchia e Romania, che divennero paesi satelliti dell'URSS. I partigiani comunisti stabilirono governi comunisti inizialmente filo-sovietici in Albania e Jugoslavia. Inoltre, in Asia orientale, l'Armata Rossa partecip\u00f2 alla guerra contro il Giappone e fond\u00f2 uno Stato socialista in Corea del Nord.\nIl Partito Comunista Cinese di Mao Zedong emerse vittorioso dalla guerra civile e fond\u00f2 la Repubblica Popolare Cinese nel 1949. La prima guerra d'Indocina port\u00f2 alla fondazione della Repubblica Democratica del Vietnam nel Vietnam settentrionale. In seguito la guerra del Vietnam si concluse con la conquista del Vietnam del Sud da parte dell'esercito nordvietnamita e la fondazione di un'unica Repubblica Socialista del Vietnam nel 1975. Il conflitto in Indocina vide inoltre i comunisti prendere il potere nel Laos e nella Cambogia nel 1975, ma il nuovo governo (noto come Kampuchea Democratica) cadde durante un'invasione vietnamita e fu bandito dal Vietnam e dai suoi alleati comunisti (vedi Khmer rossi).\nNel 1959, la Rivoluzione cubana diede origine al primo Stato socialista dell'emisfero occidentale la Repubblica di Cuba.\nUna guerra civile port\u00f2 alla costituzione della Repubblica Democratica Popolare dello Yemen nello Yemen meridionale nel 1967.\nPer molti anni, dei governi comunisti furono al potere anche in Afghanistan, Etiopia, Somalia, Mozambico e in altri paesi in via di sviluppo, anche se alcuni di questi ebbero breve vita.\nNei primi anni ottanta, quasi un terzo della popolazione mondiale era governato da governi comunisti.\nCi furono moltissime guerre e conflitti armati tra \"stati socialisti\": la Primavera di Praga, la guerra dell'Ogaden tra Somalia ed Etiopia, la guerra cambogiano-vietnamita, il conflitto di confine tra Cina e URSS, la guerra sino-vietnamita, e la Rivoluzione ungherese.\nComunque, a causa di problemi interni e accerchiamenti militare ed economici esterni, la stessa Unione Sovietica stava diventando sempre pi\u00f9 instabile. Alla fine degli anni 1980, le popolazioni dell'Europa orientale iniziarono a sollevarsi contro i propri governi, e nel 1991, l'Unione Sovietica collass\u00f2. Nessuno dei governi comunisti dell'Europa orientale sopravvisse agli eventi.\nStati socialisti.\nStati socialisti scomparsi.\nVengono qui mostrati gli stati socialisti scomparsi e i loro partiti di governo (se applicabili):\nStati socialisti non marxisti-leninisti che non lo sono pi\u00f9 costituzionalmente.\nStati governati da partiti o persone che si ispiravano a ideologie socialiste non marxiste-leniniste.\nStati socialisti provvisori.\nStati nati dopo una rivoluzione e durati per un brevissimo periodo di tempo:\nStati socialisti attuali.\nStati socialisti che hanno adottato la forma di Stato marxista-leninista.\nI seguenti Stati si richiamano all'ideologia del marxismo-leninismo ed in questi il partito unico ha il monopolio del potere politico. Il grado con cui questi Stati possono considerarsi socialisti \u00e8 questione di dibattito, a causa delle differenti definizioni di socialismo, ma viene generalmente accettato che siano sistemi di stampo sovietico, che emulano l'ex Unione Sovietica.\nLa Cina e, in misura minore, il Vietnam ed il Laos hanno adottato riforme di economia di mercato.\nLa Corea del Nord si pu\u00f2 definire in senso lato uno Stato marxista-leninista, sebbene l'ideologia ufficiale sia il Juche (recentemente affiancato al Songun), la forma di Stato \u00e8 simile ai principi dell'URSS.\nCritici e sostenitori.\nI sostenitori di questi Stati lodano i partiti comunisti che li governavano poich\u00e9 talvolta questi stati sono balzati davanti a Stati \"capitalisti\" loro contemporanei, spesso provenendo da situazioni di drammatica povert\u00e0 e arretratezza, offrendo impiego sicuro, sanit\u00e0 e abitazioni ai loro cittadini. I critici del comunismo tipicamente condannano gli \"Stati socialisti\" secondo gli stessi criteri, sostenendo che tutti rimasero molto indietro, in confronto all'occidente industrializzato, in termini di sviluppo economico e qualit\u00e0 della vita. Oppositori dello stalinismo, socialisti libertari e anarchici usano spesso l'espressione \"capitalismo di Stato\" per definire le meccaniche degli Stati comunisti, esprimendo cos\u00ec l'opinione che lo Stato \u00e8 incompatibile con il vero socialismo, e compie la sola azione di sostituirsi ai precedenti potentati economici e sociali.\nMolti socialisti e socialdemocratici si sono opposti politicamente agli stati socialisti storici, considerandoli come una distorsione o un rifiuto dei valori socialisti. I trotskisti, comunisti che seguono l'ideologia del dirigente bolscevico Lev Trotsky, si opposero in particolare all'ideologia ufficiale dell'Unione Sovietica successiva al consolidamento del potere da parte di Josif Stalin. Trotsky critic\u00f2 l'URSS di Stalin in quanto stato proletario degenerato e, dopo la seconda guerra mondiale, i trotskisti coniarono il termine \"stato proletario deformato\", per indicare i regimi dell'Europa orientale, i Paesi baltici e gli stati comunisti che sorsero altrove.\nLa pianificazione economica centralizzata ha in alcuni casi prodotto avanzamenti impressionanti, tra cui il rapido sviluppo dell'industria pesante nell'Unione Sovietica degli anni trenta e in seguito quello del programma spaziale sovietico, ma a prezzo altissimo per l'industria leggera (sacrificata a quella pesante) e per il benessere della popolazione.\nUn altro esempio citato dai comunisti \u00e8 lo sviluppo dell'industria farmaceutica a Cuba. Anche i primi progressi nella condizione delle donne furono notevoli, in particolare nelle aree islamiche dell'Unione Sovietica. I critici comunque affermano che questi esempi sono aneddotici e citano dei contro-esempi: il fallimento da parte dell'Unione Sovietica di raggiungere lo stesso tipo di sviluppo nell'agricoltura, che costrinse l'URSS a diventare un importatore netto di cereali dopo la seconda guerra mondiale, cos\u00ec come la perdurante povert\u00e0 di altri stati socialisti quali Laos, Vietnam o la Cina Maoista. In effetti, fanno notare che la Cina ottenne alti tassi di crescita dopo aver introdotto riforme economiche capitaliste; un segno, sostengono i critici, della superiorit\u00e0 del capitalismo.\nAltri aspetti citati come punti a favore comprendono i generosi programmi sociali e culturali, spesso amministrati dai sindacati. I programmi di istruzione universale sono stati un punto di forza, cos\u00ec come la fornitura dell'accesso universale ai servizi sanitari. I sostenitori del comunismo evidenziano gli alti livelli di alfabetizzazione riscontrabili nell'Europa dell'Est, a Cuba o in Cina. I critici accusano che l'istruzione obbligatoria comunista era satura di propaganda pro-comunista e censurava le opinioni contrastanti. Fanno notare inoltre che gli \"stati socialisti\" escono male da un confronto con stati che avevano una cultura e uno sviluppo economico comparabili, prima della salita al potere dei comunisti. Tra gli esempi troviamo Corea del Nord rispetto alla Corea del Sud; Cina rispetto a Hong Kong e Taiwan; la Germania Est rispetto alla Germania Ovest.\nI critici sostengono inoltre che alcuni \"stati socialisti\" furono impegnati nella distruzione del patrimonio culturale delle rispettive nazioni: Romania (progett\u00f2 la distruzione dei centri storici di molte citt\u00e0 e la realizz\u00f2 parzialmente a Bucarest), Cina (repressione della cultura Tibetana, distruzioni durante la Rivoluzione culturale) e Unione Sovietica (distruzione, abbandono o riconversione degli edifici religiosi) sono tra gli esempi pi\u00f9 citati. Vengono inoltre citati i disastri ambientali attribuibili ai governi comunisti in carica\nUn'altra obiezione mossa \u00e8 la pratica adottata da alcuni \"Stati comunisti\", di classificare i critici interni al sistema come malati di mente e di incarcerarli in ospedali psichiatrici. Il culto della personalit\u00e0 riguardante molti leader di \"Stati socialisti\" e il fatto che in un caso la guida dello Stato sia diventata ereditaria, \u00e8 stata anch'essa criticata. I critici sostengono che l'invasione sovietica dell'Afghanistan, la primavera di Praga e la rivoluzione ungherese del 1956, furono guerre imperialistiche dove le forze militari soffocarono sollevazioni popolari contro il sistema comunista.\nEstese ricerche storiche hanno documentato violazioni su larga scala dei diritti umani da parte di questi Stati, in particolare durante il regime di Stalin e quello di Mao, ma che presero il via gi\u00e0 subito dopo la rivoluzione russa, durante il regime di Lenin, e sono continuate ad accadere in tutti gli \"Stati socialisti\" nel corso della loro esistenza. Le principali sono le morti per esecuzione, i campi di lavoro forzato, il genocidio di alcune minoranze etniche, e le carestie causate sia dalla cattiva gestione che per scelta deliberata. Il numero esatto di vittime causate da questi regimi \u00e8 conteso, ma diverse ricerche storiche mostrano che furono almeno decine di milioni, si veda ad esempio le stime raggiunte ne \"Il libro nero del comunismo\" e i riferimenti citati pi\u00f9 sotto. Altre critiche diffuse riguardano la documentata assenza di libert\u00e0 di parola dei regimi comunisti, le persecuzioni etniche e religiose, la mancanza di democrazia e l'uso sistematico della tortura.\nSono state criticate anche le restrizioni all'emigrazione, l'esempio principale \u00e8 dato dal Muro di Berlino. Altri trovano questo approccio semplicistico, evidenziando che esecuzioni, lavori forzati, repressione delle minoranze etniche e carestie di massa, sono presenti nella storia di Russia e Cina anche prima dell'avvento dei rispettivi regimi comunisti. \nAlcuni marxisti sostengono che la maggior parte degli \"Stati socialisti\" non aderirono in realt\u00e0 al marxismo, ma piuttosto ad una sua degenerazione pesantemente influenzata dallo stalinismo, che diverge nettamente nella pratica dalla filosofia umanista di una parte dei rivoluzionari marxisti. Questa critica \u00e8 comune tra i social-democratici e tra alcuni teorici secondo cui il marxismo \u00e8 corretto come teoria sociale e storica, ma pu\u00f2 essere implementato solo all'interno di una democrazia multipartitica. I trotskisti sostengono che la natura burocratica e repressiva degli stati comunisti differisce dalla visione di Lenin dello Stato socialista. Alcuni marxisti, ad esempio Milovan \u0110ilas e James Burnham, hanno descritto gli \"Stati socialisti\" come sistemi nei quali emerse una nuova e potente classe di burocrati di partito, che esercitarono il completo controllo sui mezzi di produzione e sfruttarono la classe operaia. Questa nuova classe regnante viene solitamente definita nomenklatura.\nMolti gruppi della sinistra comunista hanno sostenuto la degenerazione dell'URSS spiegandola non come una degenerazione di ideali o valori, ma come il risultato della mancata estensione della rivoluzione proletaria in Europa: nel contesto della sconfitta dell'ondata rivoluzionaria europea degli anni venti la Russia rivoluzionaria non ha potuto far altro che cedere al capitale, trasformandosi in potenza capitalistica. Essa avrebbe avuto disperato bisogno dell'alleanza dei paesi industrialmente pi\u00f9 avanzati, ma ci\u00f2 non avvenne. A difesa del comunismo, viene talvolta sostenuto che i cosiddetti \"Stati socialisti\" non vanno identificati con la teoria marxiana del comunismo, estremamente chiara su molti punti decisivi. Per questo i fallimenti di questi Stati non devono essere considerati come fallimenti del comunismo teorico. Alcuni critici del comunismo trovano una pecca in questo ragionamento, sottolineando che questa argomentazione non pu\u00f2 essere falsificata e quindi non \u00e8 scientifica. Se fosse valida, sostengono, potrebbe essere applicata in maniera simile a qualsiasi altra ideologia politica e/o teoria economica."}
{"id": "123399", "revid": "2176804", "url": "https://it.wikipedia.org/wiki?curid=123399", "title": "Metaniera", "text": "Le metaniere sono navi da carico specializzate nel trasporto del gas naturale liquefatto. La prima metaniera \u00e8 stata costruita nel 1966.\nLa messa a punto di questo tipo di nave \u00e8 stata realizzata dal francese Pierre Jean dal 1963 al 1967. Prima degli anni sessanta il gas era trasportato in giganteschi barili sferici o cilindrici caricati nelle stive delle navi.\nPoich\u00e9 il gas passa allo stato liquido a \u2212163\u00a0\u00b0C, bisognava utilizzare leghe speciali molto spesse (8\u201310\u00a0cm) per consentire ai barili di resistere al freddo.\nApprendista nei Cantieri Navali di Trait, vicino a Le Havre, prima di formarsi presso la scuola di architettura navale di Nantes, Pierre Jean concep\u00ec un nuovo tipo di nave particolarmente adatta al trasporto del gas liquido e simile alle petroliere che trasportano il petrolio sfuso. Ebbe l'idea di isolare lo scafo della nave con una parete, realizzata a partire da una struttura a cassoni di legno associata ad un prodotto isolante.\nPer assicurare l'impermeabilit\u00e0 della nave, utilizz\u00f2 un rivestimento metallico in invar, una lega di ferro e di nichel che ha la sorprendente propriet\u00e0 meccanica di essere quasi insensibile alle variazioni di temperatura.\nQuesto sottile strato di invar non doveva strapparsi e quindi Jean dispose dei soffietti ad intervalli regolari in modo che questo involucro aderisse alla forma dello scafo.\nQuesta invenzione fu adottata fin dal 1967 per la costruzione di due metaniere (75.000\u00a0m\u00b3 ognuna) destinate a trasportare il gas dall'Alaska al Giappone: la societ\u00e0 Gaztransport, che Jean aveva appena fondato, fu incaricata di costruirle per la Philips Petroleum americana. Oggi, l'85% delle metaniere costruite, o in servizio nel mondo, utilizza la tecnologia messa a punto da Pierre Jean, la cosiddetta tecnologia a membrane. La metaniera pi\u00f9 grande \u00e8 la LNG Mozah lunga 345 metri."}
{"id": "123404", "revid": "2225", "url": "https://it.wikipedia.org/wiki?curid=123404", "title": "Slim Shady", "text": ""}
{"id": "123405", "revid": "112066110", "url": "https://it.wikipedia.org/wiki?curid=123405", "title": "Ostra antica", "text": "Ostra antica era una citt\u00e0 romana situata nella localit\u00e0 \"Le Muracce\" dell'odierno comune di Ostra Vetere, in provincia di Ancona, su un terrazzo di fondovalle alla sinistra del fiume Misa, l'antico fiume \"Sena\".\nOrigini del nome.\nNonostante storici e letterati abbiano tentato di darne spiegazione plausibile, \u00e8 ancora ammantata di mistero, l'origine del nome. Di seguito in rassegna alcune delle ipotesi maggiormente credibili:\nStoria.\nSorta su un terrazzo fluviale, fu dapprima prefettura nel 232 a.C. per poi ricevere lo statuto municipale nel corso del I secolo a.C fino a raggiungere nel II d.C. il momento di maggiore fioritura. \nLa citt\u00e0 fu abbandonata a seguito delle invasioni barbariche che caratterizzarono l'Italia centrale attorno al V-VI secolo e che portarono ad una prima distruzione della citt\u00e0 nel 410 ad opera dei Visigoti di Alarico.\nSecondo la tradizione gli abitanti di Ostra si rifugiarono sui colli circostanti, dove fondarono nuovi centri abitati: nacquero cos\u00ec i comuni di \"Montalboddo\" (o \"Monte Bodio\") e \"Montenovo\", i quali nel XIX secolo, per avvalorare la discendenza dall'antico municipio romano e non senza dispute relative al diritto di fregiarsi del nome, acquisirono rispettivamente le denominazioni di Ostra e Ostra Vetere.\nAttestata come diocesi nel corso del VI secolo d.C. le ultime testimonianze relative ad Ostra antica risalgono all'anno 502, quando il vescovo della Diocesi di Ostra Martiniano partecip\u00f2 al Sinodo indetto a Roma da Papa Simmaco.\nScavi archeologici.\nGli scavi archeologici condotti all'inizio del XX secolo per iniziativa del Cav. Giuseppe Baldoni, hanno permesso di riportare alla luce numerosi ed importanti parti della citt\u00e0 quali il foro, e il teatro. Mentre in precedenza, nel XIX secolo, durante i lavori di aratura, un contadino rinveniva (e poi vendeva) una statua dell'imperatore Traiano (della quale tuttavia l'identificazione \u00e8 incerta) ora conservata al \"Mus\u00e9e d'art et d'histoire di Ginevra\".\nLe campagne di scavo sono riprese nell'estate del 2005 e si ripetono ogni estate sotto la direzione del dipartimento di archeologia dall'Universit\u00e0 di Bologna.\nAttualmente sono visibili un impianto termale, il teatro, un edificio templare e i resti di un tratto di via basolata."}
{"id": "123406", "revid": "2225", "url": "https://it.wikipedia.org/wiki?curid=123406", "title": "Marshall Mathers", "text": ""}
{"id": "123411", "revid": "767487", "url": "https://it.wikipedia.org/wiki?curid=123411", "title": "Ab assuetis non fit passio", "text": "Ab assuetis non fit passio \u00e8 una locuzione latina che letteralmente significa: \"Dalle cose abituali (alle quali siamo assuefatti) non nasce la passione\".\nIn una traduzione pi\u00f9 libera, indica che \"le cose comuni non fanno impressione\", a significare che il vero stupore si ha dall'imprevisto."}
{"id": "123413", "revid": "128334", "url": "https://it.wikipedia.org/wiki?curid=123413", "title": "Massacro di Srebrenica", "text": "Il massacro di Srebrenica (IPA: ) \u00e8 stato un genocidio di oltre musulmani bosniaci, per la maggioranza ragazzi e uomini, avvenuto nel luglio 1995 nella citt\u00e0 di Srebrenica e nei suoi dintorni, durante la guerra in Bosnia ed Erzegovina.\nLa strage fu perpetrata da unit\u00e0 dell'Esercito della Repubblica Serba di Bosnia ed Erzegovina guidate dal generale Ratko Mladi\u0107, con l'appoggio del gruppo paramilitare degli \"Scorpioni\", in quella che al momento era stata dichiarata dall'ONU come zona protetta e che si trovava sotto la tutela di un contingente olandese dell'UNPROFOR. I fatti avvenuti a Srebrenica in quei giorni diedero una svolta decisiva al successivo andamento del conflitto.\nUna sentenza della Corte internazionale di giustizia del 2007, nonch\u00e9 diverse altre del Tribunale penale internazionale per l'ex-Jugoslavia (ICTY), hanno stabilito che il massacro, essendo stato commesso con lo specifico intento di distruggere il gruppo etnico dei bosgnacchi, costituisce un \"genocidio\". Tra i vari condannati, in particolare Ratko Mladi\u0107 e Radovan Karad\u017ei\u0107 (all'epoca presidente della Repubblica Serba di Bosnia ed Erzegovina) sono stati condannati in due momenti diversi dall'ICTY, il primo all'ergastolo ed il secondo a 40 anni di reclusione. La Corte penale internazionale dell\u2019Aia ha poi applicato la pena dell\u2019ergastolo anche a Karad\u017ei\u0107.\nStoria.\nIl contesto.\nNel quarto punto della risoluzione 819 del 16 aprile 1993 l'ONU decise di incrementare la propria presenza nella citt\u00e0 di Srebrenica e nelle zone limitrofe; successivamente, il 6 maggio con la risoluzione 824, istitu\u00ec come zone protette le citt\u00e0 di Sarajevo, Tuzla, \u017depa, Gora\u017ede, Biha\u0107 e Srebrenica; inoltre, con la risoluzione 836, dichiar\u00f2 che gli aiuti umanitari e la difesa delle zone protette sarebbero stati da garantire anche all'occorrenza con uso della forza, utilizzando soldati della forza di protezione delle Nazioni Unite.\nLa cosiddetta zona protetta di Srebrenica fu delimitata dopo un'offensiva serba del 1993 che obblig\u00f2 le forze bosniache ad una demilitarizzazione sotto controllo dell'ONU. Le delimitazioni delle zone protette furono stabilite a tutela e difesa della popolazione civile bosniaca, quasi completamente musulmana, costretta a fuggire dal circostante territorio, ormai occupato dall'Esercito della Repubblica Serba di Bosnia ed Erzegovina, ed ove decine di migliaia di profughi si recarono in cerca di rifugio.\nIl massacro.\nVerso il 9 luglio 1995, la zona protetta di Srebrenica e il territorio circostante furono attaccati dalle truppe dell'Esercito della Repubblica Serba di Bosnia ed Erzegovina, e dopo un'offensiva durata alcuni giorni, l'11 luglio l'Esercito della Repubblica Serba di Bosnia ed Erzegovina riusc\u00ec ad entrare definitivamente nella citt\u00e0 di Srebrenica. I maschi dai 12 ai 77 anni furono separati dalle donne, dai bambini e dagli anziani, apparentemente per essere interrogati, in realt\u00e0 vennero uccisi e sepolti in fosse comuni.\nNumero di vittime.\nLa \"Lista preliminare delle persone scomparse o uccise a Srebrenica\" compilata dalla Commissione Bosniaca delle Persone Scomparse contiene 8.372 nomi.\nA giugno 2015, 6.930 salme riesumate dalle fosse comuni sono state identificate mediante oggetti personali rinvenuti oppure in base al loro DNA che \u00e8 stato confrontato con quello dei consanguinei superstiti..\nProcedimenti giudiziari.\nTribunale penale internazionale per l'ex-Jugoslavia.\nIl Tribunale penale internazionale per l'ex-Jugoslavia (ICTY), istituito presso le Nazioni Unite, ha incriminato in totale 21 persone per i delitti commessi a Srebrenica, riconoscendo per molti di essi la fattispecie di \"genocidio\":\nIl Tribunale ha respinto la richiesta di indennizzo a favore dei sopravvissuti a Srebrenica. La Corte ha stabilito che quello che avvenne fu un genocidio ad opera di singole persone, ma che lo Stato Serbo non pu\u00f2 essere ritenuto direttamente responsabile per genocidio e complicit\u00e0 per i fatti accaduti nella guerra civile in Bosnia-Erzegovina dal 1992 al 1995, fra i quali rientra la strage di Srebrenica.\nLa Serbia non fu responsabile di genocidio perch\u00e9 \"non vi sono prove di un ordine inviato esplicitamente da Belgrado\" n\u00e9 di complicit\u00e0 perch\u00e9 non vi sono prove che \"l'intenzione di commettere atto di genocidio fosse stata portata all'attenzione delle autorit\u00e0 di Belgrado\", anche se viene riconosciuto che Radovan Karad\u017ei\u0107 e Ratko Mladi\u0107 dipendessero da Belgrado, che forniva assistenza finanziaria e militare ed esercitava un'influenza sul leader politico serbo-bosniaco e sul capo militare. La Corte rileva che \"vi era un serio rischio di massacro, ma la Serbia non ha fatto nulla per rispettare i suoi obblighi di prevenire e punire il genocidio di Srebrenica\" e che \"ha fallito nel cooperare pienamente con il Tribunale penale internazionale per la ex Jugoslavia, che ha incriminato i responsabili\". In particolare, la Serbia \u00e8 accusata di non aver aiutato il Tribunale per l'ex Jugoslavia ad arrestare quanti sono ritenuti colpevoli del fatto, e di ospitarne alcuni in stato di latitanza. Il Tribunale per l'ex Jugoslavia ha il compito di accertare responsabilit\u00e0 di singoli individui, mentre la Corte Internazionale dirime controversie fra Stati membri dell'ONU che ne hanno riconosciuto la giurisdizione.\nUn video che mostra l'\"evidenza dei fatti\" fu trovato in possesso di Nata\u0161a Kandi\u0107, fondatrice e direttrice del Fondo serbo per il Diritto Umanitario, e ritrasmesso dai media e utilizzato come prova nel processo contro Slobodan Milo\u0161evi\u0107 alla corte Internazionale dell'Aja. Il 26 febbraio 2007 la Corte Internazionale di Giustizia dell'Aja si \u00e8 pronunciata sul ricorso della Bosnia contro la ex-Jugoslavia, ovvero l'attuale Stato della Serbia. La sentenza afferma che il Montenegro non \u00e8 parte in causa in quanto si \u00e8 reso indipendente dalla Serbia solo dal 2006, ben oltre il periodo in cui si sono verificati i fatti oggetti del processo.\nCorte internazionale di giustizia.\nLa Corte internazionale di giustizia (ICJ) ha stabilito nel 2007, in un processo intentato dalla Bosnia ed Erzegovina contro la Serbia e Montenegro, che il massacro di Srebrenica, essendo stato commesso con lo specifico intento di distruggere il gruppo etnico dei bosgnacchi, costituisce un \"genocidio\". Pur riconoscendo che le atrocit\u00e0 furono commesse con sostanziali risorse e assistenza politica, finanziaria e militare della Repubblica Federale di Jugoslavia, assolse la Serbia e Montenegro (sua discendente giuridica) dall'accusa di genocidio e complicit\u00e0 in genocidio, poich\u00e9 non \u00e8 stato provato che le autorit\u00e0 jugoslave fossero a conoscenza dello specifico intento che caratterizza il genocidio.\nControversie sul ruolo delle truppe olandesi.\nDurante i fatti di Srebrenica i 600 caschi blu dell'ONU e le tre compagnie olandesi Dutchbat I, II, III non intervennero: motivi e circostanze non sono ancora stati del tutto chiariti.\nLa posizione ufficiale \u00e8 che le truppe ONU fossero scarsamente armate e non potessero far fronte da sole alle forze di Mladi\u0107. Si sostiene, inoltre, che le vie di comunicazione tra Srebrenica, Sarajevo e Zagabria non fossero ottimali, causando ritardi e intoppi nelle decisioni.\nQuando i serbi si avvicinarono all'enclave di Srebrenica, il colonnello olandese Karremans diede l'allarme e chiese un intervento aereo di supporto il 6 e l'8 luglio 1995, oltre ad altre due volte nel fatidico 11 luglio. Le prime due volte il generale olandese Nicola\u00ef, che si trovava a Sarajevo, rifiut\u00f2 di inoltrare la richiesta al generale francese Janvier nel quartier generale dell'ONU a Zagabria perch\u00e9 le richieste non erano conformi agli accordi sulle richieste di intervento aereo. Non si trattava ancora, infatti, di atti di guerra con battaglie a fuoco. L'11 luglio, quando i carri armati serbi erano penetrati nella citt\u00e0, Nicola\u00ef inoltr\u00f2 la domanda di rinforzi a Janvier, che inizialmente rifiut\u00f2. La seconda richiesta dell'11 luglio fu onorata ma gli aerei (F-16) che stavano gi\u00e0 circolando da ore in attesa dell'ordine di attaccare avevano nel frattempo ricevuto ordine di tornare alle loro basi in Italia per potersi rifornire di carburante.\nAlla fine, solo due F-16 olandesi procedettero ad un attacco aereo, praticamente senza alcun effetto. Un gruppo di aerei americani apparentemente non fu in grado di trovare la strada. Nel frattempo l\"'enclave\" era gi\u00e0 caduta e l'attacco aereo fu annullato per ordine dell'ONU, su richiesta del ministro Voorhoeve, perch\u00e9 i militari serbi minacciavano di massacrare i caschi blu dell'ONU di Dutchbat.\nGran parte della popolazione ed i soldati olandesi erano gi\u00e0 fuggiti e si erano rifugiati nella base militare dell'ONU di Poto\u010dari. Davanti alla minaccia ed allo spiegamento di forze di Mladi\u0107, i caschi blu decisero di collaborare alla separazione di uomini e donne per poter tenere la situazione sotto controllo, per quanto fosse possibile nelle circostanze.\nLa citt\u00e0 di Srebrenica era comunque inserita nella futura Entit\u00e0 Serba e le prime bozze degli accordi di Dayton non potevano prevedere \"enclaves\". Di fatto la conquista della citt\u00e0 da parte dei serbi avrebbe consentito di arrivare a definire la situazione territoriale attuale e, di conseguenza, di portare avanti gli accordi di pace.\nI soldati olandesi subirono pesanti accuse da parte dei media al ritorno in patria. Numerosi soldati soffrirono di stress post-traumatico in seguito alla vicenda, e sostengono di essere stati ingiustamente criticati dalla stampa. Il 4 dicembre 2006 il Ministro della Difesa olandese ha decorato con cinquecento medaglie il battaglione di pace che aveva il compito di proteggere Srebrenica. La motivazione fornita dal portavoce olandese precisa che questa non costituisce una medaglia al valore, bens\u00ec una forma di ricompensa per le accuse - ritenute ingiuste - a cui i soldati olandesi vennero sottoposti.\nConseguenze giudiziarie.\nVisto il coinvolgimento dei militari olandesi, il governo olandese gi\u00e0 nel 1996 ordin\u00f2 un'inchiesta per stabilire il grado di responsabilit\u00e0 delle truppe di Dutchbat.\nI risultati finali furono presentati il 10 aprile 2002. Immediatamente il ministro della difesa olandese Frank de Grave fece sapere di essere pronto a dimettersi. Il 16 aprile, il governo di Wim Kok present\u00f2 collettivamente le dimissioni, assumendosi la responsabilit\u00e0, ma non la colpa del massacro. Il 17 aprile, il capo delle forze armate olandesi, il generale Van Baal, rassegn\u00f2 anch'egli le sue dimissioni.\nIl 6 settembre 2013, il massimo organo giurisdizionale olandese, ha accertato la responsabilit\u00e0 dello Stato nella morte di tre cittadini bosniaci. Tali soggetti, infatti, avevano chiesto di poter essere ospitati nella base dei soldati ONU, ricevendone un diniego. A seguito di tale omissione, i tre bosniaci furono tra le vittime del massacro. Secondo la Suprema Corte olandese la colpa dei militari sarebbe ascritta al fatto della prevedibilit\u00e0 dell'uccisione dei tre cittadini bosniaci alla luce di altri casi avvenuti nella regione.\nTale responsabilit\u00e0 viene confermata anche in sede civile, il 16 luglio 2014, dal Tribunale dell'Aia che condanna lo Stato a risarcire, a favore dei congiunti delle vittime, i danni derivanti da tale massacro.\nIl 27 giugno 2017, la Corte d'Appello dell'Aja ha stabilito che il governo olandese \u00e8 parzialmente responsabile della morte di 300 musulmani, perch\u00e9 i soldati olandesi costrinsero i rifugiati che cercavano riparo nel loro compound a lasciare la base, consegnandoli di fatto ai carnefici, \u00abprivandoli della possibilit\u00e0 di sopravvivere\u00bb.\nIl 19 luglio 2019, la Corte Suprema olandese ha emanato la sentenza definitiva sulle responsabilit\u00e0 dei Paesi Bassi nella vicenda, rivedendo al ribasso la sentenza del 2017. Per la Corte, i militari olandesi sbagliarono ad inviare 350 uomini fuori dal compound, ma i Paesi Bassi sono responsabili solo al 10% delle loro morti per mano serbo-bosniaca.\nIl dibattito.\nIl dibattito sulle vittime Serbe nell'area di Srebrenica.\nTutte le parti in causa sono d'accordo nell'affermare che i serbi hanno sofferto un certo numero di perdite durante le azioni militari condotte da Naser Ori\u0107. La controversia sulla natura e il numero delle vittime ha raggiunto una svolta nel 2005, il decimo anniversario del massacro. Secondo Human Rights Watch, il Partito Radicale Serbo, partito ultranazionalista, \"lanci\u00f2 una campagna aggressiva per dimostrare che i musulmani commisero crimini contro migliaia di serbi nell'area\" che \"aveva lo scopo di diminuire l'importanza del crimine commesso nel luglio 1995\" Un comunicato stampa dell'ufficio del pubblico ministero dell'ICTY del 6 luglio 2005, nota come il numero delle vittime serbe nella regione asserito dalle autorit\u00e0 serbe era aumentato da 1.400 a 3.500, cifra che il detto ufficio afferma \"non corrispondere alla verit\u00e0\". Il comunicato stampa cita testimonianze precedenti:\nL'accuratezza di queste cifre \u00e8 dibattuta: l'ufficio del pubblico ministero dell'ICTY nota che sebbene il libro di Ivani\u0161evi\u0107 stimi che circa 1.200 serbi furono uccisi, vengono riportati solo i dettagli per 624 vittime. La validit\u00e0 di chiamare alcune delle perdite come \"vittime\" \u00e8 anch'essa soggetta a discussione: alcuni studi hanno fatto rilevare una maggioranza significative di perdite militari rispetto a quelle civili. Ci\u00f2 \u00e8 coerente con la natura del conflitto: le perdite serbe morirono in raid compiute dalle forze bosgnacche verso i villaggi circostanti che erano utilizzati come presidi militari per attaccare Srebrenica (molti di questi avevano subito la pulizia etnica che aveva eliminato la maggioranza bosgnacca nel 1992). A titolo di esempio si pu\u00f2 citare il villaggio di Kravica attaccato dalle forze bosgnacche nel giorno del Natale ortodosso, il 7 gennaio 1993.\nAlcune fonti serbe, tra cui Ivani\u0161evi\u0107 asserisce che i 353 abitanti del villaggio \"furono praticamente distrutti completamente\". In realt\u00e0 archivi documentali dell'esercito della Repubblica Serba di Bosnia ed Erzegovina riportano che nell'attacco a Kravica morirono 46 serbi: 35 soldati e 11 civili. mentre l'investigazione condotta dall'ufficio del pubblico ministero dell'ICTY riguardo alle perdite a Kravica e nei villaggi circostanti, del 7 e 8 gennaio, hanno rilevato che 43 persone vennero uccise, delle quali 13 erano sicuramente civili. Nonostante ci\u00f2 questi eventi sono tuttora citati da fonti serbe come esempi paradigmatici dei presunti crimini compiuti dalle forze bosgnacche. Per quanti riguarda la distruzione e le perdite nei villaggi di Kravica, Siljkovi\u0107i, Bjelovac, Fakovi\u0107i e Sikiri\u0107, la sentenza afferma non sono state presentate prove convincenti della responsabilit\u00e0 delle forze bosniache di queste perdite, in quanto le forze serbe usarono l'artiglieria nei combattimenti in questi villaggi. Per quanto riguarda il villaggio di Bjelovac, i serbi impiegarono persino bombardieri.\nL'analisi pi\u00f9 aggiornata sulle perdite serbe nella regione proviene dal Centro per la Ricerca e Documentazione di Sarajevo, un centro studi indipendente con staff composto da diverse etnie, i cui dati sono stati raccolti, elaborati, controllati, analizzati e valutati da un team internazionale di esperti.\nL'accurata analisi del centro studi riguardo alle perdite serbe nel comune di Bratunac le quantifica in 119 civili e 424 soldati. Si \u00e8 altres\u00ec dimostrato che delle 383 vittime serbe sepolte nel cimitero militare di Bratunac attualmente identificate come perdite delle unit\u00e0 dell'esercito della Repubblica Serba di Bosnia ed Erzegovina di Srebrenica, 139 (pi\u00f9 di un terzo del totale) corrispondono a caduti su altri fronti in Bosnia e Erzegovina.\nFonti serbe affermano che le perdite durante il periodo precedente alla creazione dell'area sicura, diedero origine alle richieste serbe di rappresaglia nei confronti dei bosgnacchi di Srebrenica. Gli attacchi da parte dell'esercito della Repubblica di Bosnia ed Erzegovina vengono presentate come una delle cause chiave scatenanti il genocidio del luglio 1995. Questo punto di vista \u00e8 corroborato da fonti internazionali tra cui lo studio del 2002 commissionato dal governo olandese per chiarire la catena di eventi che port\u00f2 alla caduta di Srebrenica (il rapporto NIOD). Il tentativo di spiegare il massacro di Srebrenica come rappresaglia \u00e8 stato confutato come un tentativo fatto in malafede di giustificazione del genocidio.\nIl Programma \"Outreach\" dell ICTY nota come le affermazioni sul fatto che le forze serbo-bosniache uccisero i prigionieri provenienti da Srebrenica come rappresaglia per i presunti crimini commessi dalle forze bosniache musulmane contro i serbi nei villaggi attorno a Srebrenica non possono costituire una scusante in nessun caso tenendo conto delle leggi internazionali e i soldati, sicuramente di esperienza, avrebbero dovuto esserne consapevoli. Tentare di usare il concetto di rappresaglia per coprire crimini di guerra significa mettere in discussione la legge e lo stesso concetto di civilt\u00e0. Il desiderio di vendetta non costituisce una giustificazione morale per l'uccisione di persone solo per il fatto che facciano parte dello stesso gruppo etnico di quelli che si presume si siano macchiati di crimini. La pianificazione metodica e l'utilizzo di consistenti risorse sicuramente hanno richiesto ordini provenienti dai massimi livelli di comando. L'esercito della Repubblica serba di Bosnia aveva un piano per uccidere i prigionieri bosniaci musulmani, come confermato da Dragan Obrenovi\u0107. Il rapporto del segretario delle Nazioni Unite sulla caduta di Srebrenica riporta: \"Sebbene questa accusa venga di frequente ripetuta da fonti internazionali, non esiste nessuna prova credibile a supporto (...). I serbi esagerarono pi\u00f9 volte l'intensit\u00e0 e l'importanza dei raid provenienti da Srebrenica come un pretesto per coprire un obiettivo militare cardine: creare una regione geograficamente unita e pura dal punto di vista etnico lungo la Drina\".\nLa posizione dell'ONU.\nIn occasione del ventesimo anniversario di tale avvenimento, \u00e8 stata proposta una bozza di risoluzione all'ONU per condannare il massacro come genocidio. Tale risoluzione, per\u00f2, non \u00e8 stata approvata a causa del veto espresso dalla Russia, che ha motivato la propria scelta affermando come la bozza fosse \"aggressiva, non costruttiva e politicamente motivata\". Nel consiglio di sicurezza hanno votato a favore tutti gli altri membri ad eccezione della Cina, del Venezuela, della Nigeria e dell'Angola che si sono astenuti.\nAltre posizioni.\nIl 31 marzo 2010 il parlamento della Serbia ha approvato dopo quasi 13 ore di discussione una risoluzione in cui condanna il massacro (senza definirlo genocidio) e chiede scusa per le vittime. Il presidente serbo Tomislav Nikoli\u0107 aveva affermato nel 2012 l'inesistenza e l'inconsapevolezza da parte del popolo serbo di tale massacro.\nCultura di massa.\nNel 2020 venne realizzato il primo film sul tema del massacro di Srebrenica \"Quo vadis, Aida?\" di Jasmila \u017dbani\u0107."}
{"id": "123415", "revid": "224230", "url": "https://it.wikipedia.org/wiki?curid=123415", "title": "Ab imis", "text": "La locuzione latina ab imis [fundamentis], tradotta letteralmente, significa \"dalle pi\u00f9 profonde fondamenta\".\nIn senso figurato la locuzione \u00e8 utilizzata con il significato di \"totalmente\", \"in tutte le parti\", come nelle frasi: \"riformare un istituto \"ab imis\"\", \"rinnovare un'amministrazione \"ab imis\"\".\nDivisa.\n\"Ab imis fundamentis\" (\"dai primi principi\", \"dai pi\u00f9 bassi fondamenti\") \u00e8 usato come divisa (motto) da numerose famiglie italiane e straniere, per indicare che una cosa si deve rifare da capo a fondo. Deriva dalla \"Instauratio magna\" di Francesco Bacone da Verulamio (1561-1627), che fece precedere il motto da \"Instauratio facienda\"."}
{"id": "123417", "revid": "59976", "url": "https://it.wikipedia.org/wiki?curid=123417", "title": "Pulse-width modulation", "text": ""}
{"id": "123419", "revid": "599013", "url": "https://it.wikipedia.org/wiki?curid=123419", "title": "Pwm", "text": ""}
{"id": "123425", "revid": "307923", "url": "https://it.wikipedia.org/wiki?curid=123425", "title": "Ab Iove principium", "text": "Ab Iove principium \u00e8 una frase in latino che compare nelle \"Egloghe\" di Virgilio che pu\u00f2 essere tradotta letteralmente come \"da Giove prende mosse\" (nel caso specifico, esortativo: \"iniziamo\". In quanto la frase per intero \u00e8 \"A Iove principium, Musae; Iovis plena\": cio\u00e8 \"Iniziamo da Giove, o Muse: (poich\u00e9) tutto \u00e8 pieno/soffuso di Giove\"). \u00c8 una citazione dotta che indica il supremo mandante del sapere, usato come incipit per sottolineare che il tema trattato pu\u00f2 essere considerato incontrovertibile."}
{"id": "123429", "revid": "125761908", "url": "https://it.wikipedia.org/wiki?curid=123429", "title": "Ilaria Porceddu", "text": "Biografia.\nCastrocaro, X Factor e \"Suono naturale\".\nInizia la carriera musicale all'et\u00e0 di sei anni, frequentando una scuola di musica ad Assemini (CA), studiando canto e pianoforte.\nNel 1999 entra a far parte di un gruppo omaggio al cantautore italiano Fabrizio De Andr\u00e9, girando in tour la Sardegna e il resto d'Italia per circa quattro anni. Il sodalizio con il gruppo si interrompe quando la cantante decide di intraprendere la carriera musicale da solista.\nOttiene inizialmente discreti successi a livello locale partecipando e vincendo nel 2003 il Festival della Sardegna, mentre nel 2004 vince il Festival di Castrocaro.\nNel 2008 partecipa al tour \"L'uomo delle stelle\" di Ron, e nello stesso anno partecipa alla prima edizione di X Factor nella squadra 16-24 di Mara Maionchi. La cantante viene eliminata in semifinale contro Tony Maiello dalla stessa Maionchi; tuttavia ottiene un contratto con la Sony BMG e un nono posto nella Top Singoli con la cover di un brano di Lisa, \"Oceano\". Di conseguenza, il 27 giugno 2008 pubblica il suo primo album \"Suono naturale\", anticipato dall'omonimo singolo e seguito, l'anno successivo, dal singolo \"Stella che cadi\".\nNello stesso anno apre i concerti di Gino Paoli.\nNel 2009 appare sulla copertina della rivista \"Maxim\" con delle foto hot.\nDopo l'esperienza televisiva la Porceddu entra a far parte di compagnie teatrali e nel 2010 partecipa al musical \"Il pianeta proibito\" di Luca Tommassini. In seguito reciter\u00e0 nel musical \"Alice - Il musical\". Nel 2011 scrive le musiche dello spettacolo teatrale in prosa \"Lisa\" di Lorenzo Gioielli.\nSanremo Giovani 2013 e \"In Equilibrio\".\nNel 2011 firma con l'etichetta indipendente D'Altro Canto e nel settembre dello stesso anno tenta di accedere nella categoria giovani al Festival di Sanremo 2012 con il brano \"Libera\"; la cantante viene per\u00f2 scartata.\nNel giugno del 2012 presenta \"Personale\", uno spettacolo musicale ispirato alle sonorit\u00e0 e alle tradizioni della sua terra d'origine. Da questo concerto nascer\u00e0, in collaborazione con l'artista italo-svizzera Valentina De' Math\u00e0, un docufilm e un catalogo d'arte. Nell'autunno dello stesso anno ci riprova con la canzone \"In equilibrio\" ed il 3 dicembre viene comunicata la sua ammissione al Festival di Sanremo 2013. Si classifica seconda alle spalle di Antonio Maggio.\nIn concomitanza con il festival esce il suo secondo album di inediti, che la vede in veste di cantautrice, dal titolo \"In equilibrio\". L'album debutta alla 69\u00aa posizione della Classifica FIMI Album, per poi raggiungere in quella seguente la 48\u00aa posizione.\nIl 17 maggio 2013 viene estratto dall'ultimo album il singolo \"Movidindi\" (in italiano \"Muoviti\"), brano dedicato all'universo femminile, in parte cantato in lingua sarda, il quale si concentra sul diritto alla libert\u00e0 delle donne. Il 4 marzo 2014 esce il nuovo singolo estratto da \"In equilibrio\" scritto da Lucio Dalla dal titolo \"Mai mai\".\nTeatro e \"Di questo parlo io\".\nDal 9 settembre la cantante sarda prende parte allo spettacolo teatrale \"Strimpelli e Vinile\", insieme ad Attilio Fontana ed Emiliano Reggente. Il 16 ottobre 2016, giorno del suo compleanno, viene pubblicata \"Sas Arvures,\" la prima traccia del suo imminente lavoro discografico, nella versione speciale scritta per il cortometraggio \"Per Anna\" di Francesca Scanu e Andrea Zuliani. Il 31 marzo 2017 esce il singolo \"Sette cose\", che anticipa l'uscita del nuovo album..Il 7 aprile 2017 esce il suo terzo album, intitolato \"Di questo parlo io\", che contiene anche un duetto con Max Gazz\u00e8.\n\"Sa Coia\" e il nuovo album.\nIl 12 Giugno 2020 \u00e8 uscito il nuovo singolo Sa coia per celebrare il suo ritorno nella sua isola dopo aver vissuto per lunghissimo tempo a Roma. Il brano \u00e8 stato registrato e ripreso durante il concerto \u2018Chena Lacanas\u2019 il 13 Gennaio 2020 a Palazzo Siotto, Cagliari. La Produzione \u00e8 della Fondazione Siotto. Questo singolo segna il ritorno di Ilaria dopo 3 anni dall'uscita dell'album Di questo parlo io e sar\u00e0 il singolo apripista del suo nuovo progetto discografico che vedr\u00e0 luce nel 2022.\nVita privata.\nDal 2011 al 2014 \u00e8 stata legata sentimentalmente al cantante Attilio Fontana, fra l'altro autore del brano \"In equilibrio\"."}
{"id": "123430", "revid": "2071420", "url": "https://it.wikipedia.org/wiki?curid=123430", "title": "Absit iniuria verbis", "text": "La locuzione latina absit iniuria verbis (lett.: \"sia lontana l'ingiuria dalle parole\"), o absit iniuria verbo (con il termine \"verbum\" declinato al singolare; lett.: \"sia lontana l'ingiuria dalla parola\") \u00e8 una versione alterata di una frase di Tito Livio, che risulta, in origine, \"absit invidia verbo\" (\"Ab Urbe condita\", IX, 19, 15), cio\u00e8 \"sia lontana l'ostilit\u00e0 dalla (mia) parola\".\nNella sua forma adattata il significato \u00e8 \"non vi sia offesa nelle parole/nella parola\", equivalente alle formule italiane \"sia detto senza offesa\", \"sia detto senza voler offendere nessuno\". Il senso, in realt\u00e0, non muta di molto. In entrambi i casi, si sottolinea che il pensiero di chi parla esprime (o vorrebbe esprimere) un concetto obiettivo, non fraintendibile o interpretabile da chi ascolta, e soprattutto non offensivo nei suoi confronti. Ovvero, un'espressione attenuativa con la quale, normalmente, si accompagnano dichiarazioni che potrebbero apparire offensive, ma dette con franchezza e per amore di verit\u00e0, o per riferire un giudizio dato da altri."}
{"id": "123432", "revid": "183666", "url": "https://it.wikipedia.org/wiki?curid=123432", "title": "Ab tam tenui initio tantae opes sunt profligatae", "text": "Ab tam tenui initio tantae opes sunt profligatae: la frase, tradotta letteralmente, significa: \"Da cos\u00ec modesto inizio furono sconfitte ricchezze cos\u00ec grandi\" (Cornelio Nepote, \"Pelopida\", lI).\nSpesso la virt\u00f9, che alberga anche nell'uomo povero e modesto, \u00e8 superiore alle ricchezze, e ha il sopravvento su di esse."}
{"id": "123435", "revid": "17351", "url": "https://it.wikipedia.org/wiki?curid=123435", "title": "Aerei a decollo verticale", "text": ""}
{"id": "123438", "revid": "84461477", "url": "https://it.wikipedia.org/wiki?curid=123438", "title": "Abusus non tollit usum", "text": "Abusus non tollit usum: l'espressione, tradotta letteralmente, significa \"L'abuso non vieta l'uso\" (massima del diritto antico).\nSignifica che una cosa si pu\u00f2 usare, anche se pu\u00f2 esistere chi ne fa abuso, cio\u00e8 un uso eccessivo od oltre i limiti del lecito. Per esempio, il fatto che alcuni abusino del vino non significa che il suo uso moderato non sia legittimo.\nIl brocardo \u00e8 stato usato dal cardinal Carlo Maria Martini in uno suo articolo pubblicato sul Sole 24 Ore a difesa della liturgia cattolica in lingua italiana, in opposizione dialettica a chi, sostenendo che si avesse abusato della nuova liturgia in italiano a svantaggio della ritualit\u00e0 latina, auspicava la riduzione della stessa per un pi\u00f9 ampio ritorno al rito in lingua latina."}
{"id": "123440", "revid": "653086", "url": "https://it.wikipedia.org/wiki?curid=123440", "title": "MIRC", "text": "mIRC \u00e8 un client IRC per Windows rilasciato con licenza shareware, creato nel 1995 e sviluppato da Khaled Mardam-Bey.\nGrazie al suo linguaggio interno di script \u00e8 possibile aggiungere ad esso nuove e svariate funzioni.\nStoria.\nQuesto software era molto popolare: nel 2004 era stato scaricato sette milioni di volte dal sito CNET's download.com e nel 2003 veniva giudicato da Nielsen Net Rankings come una delle dieci applicazioni pi\u00f9 popolari di Internet sebbene gi\u00e0 nel 1999 fosse uniformemente accreditato in ogni internet point ed in quasi totalit\u00e0 delle linee internet private.\nGuida al primo utilizzo.\nQuando si avvia il programma per la prima volta, apparir\u00e0 una finestra in cui inserire il proprio nome (\"full name\") l'indirizzo e-mail, il nickname, un'alternativa ad esso (\"alternative\"), qualora il primo fosse indisponibile, poich\u00e9 non vi possono essere, sul medesimo network IRC, due utenti con lo stesso nome.\nInserire questi dati, veri o fittizi che siano, e premere il tasto \"Connect\" per iniziare il collegamento con il server predefinito, oppure cliccare su \"Cancel\" per scegliere un altro server.\nIn Italia i server pi\u00f9 utilizzati sono IRCnet e Azzurra. Per potersi collegare al primo di essi, nella finestra di status, sottostante a quella appena chiusa, dare il comando:\n\"/server irc1.tiscali.it\"\nNel caso in cui appaia il messaggio \"nickname already in use\" (pseudonimo gi\u00e0 utilizzato) scrivere nello status il comando \"/nick nuovonick\", sostituendo alla parola \"nuovonick\" un differente pseudonimo che si vuole assumere.\nA connessione avvenuta, come opzione predefinita, apparir\u00e0 una finestra con la dicitura: \"Enter a channel name and click join\" (Immettere il nome di un canale e cliccare su Join). Inseriamo, per esempio, la parola \"italia\" senza virgolette e clicchiamo su \"Join\".\nA destra potremo vedere l'elenco degli utenti presenti, in basso ci sar\u00e0 una riga per poter parlare pubblicamente a tutto il canale. Doppiocliccando su un elemento della lista potremo iniziare una conversazione privata con lui.\nFunzione Slap!\nUna famosa funzione di mirc \u00e8 lo \"Slap!\", usata solitamente come espressione ludica fra gli utenti. Quando si attiva questa funzione si invia un messaggio codice_1 alla persona desiderata di questo tipo: \"Utente1 slaps Utente2 around a bit with a large trout\". Traducendolo in italiano verrebbe: \"Utente1 schiaffeggia Utente2 un po' di volte con una grossa trota\".\nEaster egg.\nmIRC contiene alcuni easter egg nascosti all'interno, tra cui:"}
{"id": "123442", "revid": "224230", "url": "https://it.wikipedia.org/wiki?curid=123442", "title": "Accidere ex una scintilla incendia passim", "text": "Accidere ex una scintilla incendia passim: \"Divampano da una sola scintilla incendi diffusi\" (Lucrezio, \"De rerum natura\", libro 5, verso 609); spesso erroneamente tradotto \"A volte si sviluppa da una sola scintilla un incendio\". La parola latina \"passim\", infatti, non significa \"a volte\", ma \"diffusamente, qua e l\u00e0\". La traduzione errata \u00e8 originata indubbiamente dal fatto che al verso 608 si ha la parola \"interdum\" che significa \"a volte\", ma che \u00e8 da aggiungere soltanto se si considera nella traduzione anche questo verso e non solo il 609.\nQuesta frase non viene citata soltanto quando la metaforica scintilla porta all'innamoramento, ma spesso anche nei libri di storia quando atti di piccola entit\u00e0 sono causa di guerre e di distruzioni: ad esempio i colpi di pistola sparati a Sarajevo, il 28 giugno 1914, contro l'erede al trono d'Austria, hanno dato origine alla prima guerra mondiale.\nAnche Dante Alighieri, che tuttavia, non poteva conoscere l'opera di Lucrezio poich\u00e9 il suo primo manoscritto (datato all'VIII secolo) fu ritrovato dall'umanista Poggio Bracciolini nel 1417, utilizza un'espressione simile nel I canto del Paradiso: \"poca favilla gran fiamma seconda\", riferita questa volta alla poesia, e all'augurio che, nel caso avesse fallito nella descrizione del regno celeste, qualcun altro avrebbe tentato nuovamente l'opera."}
{"id": "123445", "revid": "224230", "url": "https://it.wikipedia.org/wiki?curid=123445", "title": "Acta est fabula, plaudite!", "text": "Acta est fabula, plaudite! (letteralmente: \"la commedia \u00e8 terminata, applaudite\") \u00e8 una locuzione latina.\n\"Lo spettacolo \u00e8 finito\" con questa frase, nel teatro antico, prevalentemente romano, si annunciava la fine della rappresentazione; secondo la tradizione, deriva da un passo di Svetonio (Vita di Augusto), e fu pronunciata dallo stesso Augusto sul letto di morte.\nIn senso esteso talvolta indica che si \u00e8 giunti al termine di qualche cosa, e che non c'\u00e8 pi\u00f9 nulla da fare o da aggiungere."}
{"id": "123449", "revid": "10501", "url": "https://it.wikipedia.org/wiki?curid=123449", "title": "Ad augusta per angusta", "text": ""}
{"id": "123451", "revid": "82037902", "url": "https://it.wikipedia.org/wiki?curid=123451", "title": "Ad hoc", "text": "Ad hoc: letteralmente \"per questo\", l'espressione \u00e8 utilizzata con il significato di \"appropriato al contesto\" oppure \"per l'occasione\".\nPer esempio, \"citare un verso \"ad hoc\"\" significa riportare un verso appropriato al contesto del discorso. \"Indossare un abito \"ad hoc\"\" significa scegliere un abito per un'occasione particolare. L'espressione, in senso allargato, si usa anche per indicare qualcosa di calzante con la situazione, eventualmente concepita appositamente allo scopo specifico."}
{"id": "123456", "revid": "6923", "url": "https://it.wikipedia.org/wiki?curid=123456", "title": "Ad libitum", "text": "Ad libitum \u00e8 un'espressione della lingua latina che significa \"a piacere\", \"a volont\u00e0\", \"a discrezione\". L'espressione \u00e8 utilizzata anche oggi con il suo significato letterale, per esprimere libert\u00e0 di scelta da parte della persona in un determinato comportamento.\nIn particolare, si utilizza spesso negli spartiti musicali, quasi sempre nella forma abbreviata ad-lib (oppure ad lib, che \u00e8 anche il corrispondente colloquiale, nell'inglese orale, dell'espressione originaria), dove indica una serie di battute, in genere un ritornello alla conclusione del pezzo o una coda, che pu\u00f2 essere ripetuta un numero indeterminato di volte, a scelta dell'esecutore, e che trae la sua origine quasi sempre da un'improvvisazione effettuata nella fase finale della composizione (da cui l'assenza di scrittura)."}
{"id": "123457", "revid": "287204", "url": "https://it.wikipedia.org/wiki?curid=123457", "title": "Lincoln Futura", "text": "La Lincoln Futura \u00e8 una concept car, mai prodotta in serie, progettata dalla Lincoln Division della Ford Motor Company. Venne realizzata a Torino dalla Ghia e venne mostrata a tutti i saloni automobilistici del 1955.\nDa essa deriva la Batmobile che appare nella serie televisiva \"Batman\" degli anni sessanta, modificata da George Barris.\nStoria.\nLo stile della Futura era stravagante ed eccessivo anche per i canoni delle vetture americane degli anni cinquanta. L'abitacolo era coperto da due cappottine in plastica trasparente, i gruppi fari anteriori erano montati su due enormi pod e sulla parte posteriore spiccavano due grandi pinne inclinate verso l'esterno. L'autovettura, a differenza di altre concept car, era perfettamente funzionante e poteva essere guidata. Il colore originale della vettura era il bianco.\nLa Futura fu una vettura da esposizione di grande successo e questo signific\u00f2 per la Ford un grande ritorno pubblicitario. Furono molti i modellini e le automobiline giocattolo realizzati sulla Futura. Inoltre alcune sue particolarit\u00e0, quali i grandi pod anteriori e le pinne posteriori, vennero utilizzate, seppure in forme pi\u00f9 contenute, sulle vetture di produzione Lincoln del 1956 e 1957.\nLa vettura gioc\u00f2 anche un ruolo importante nel film del 1959 \"Cominci\u00f2 con un bacio\", con Debbie Reynolds e Glenn Ford. Per l'occasione la vettura venne verniciata di rosso.\nDopo questa ultima apparizione si persero le tracce dell'auto e si supponeva che fosse stata demolita, destino comune di molte concept car dell'epoca. Invece, in qualche modo, fin\u00ec nelle mani di George Barris, uno dei pi\u00f9 grandi personalizzatori di auto, che la conserv\u00f2 per diversi anni nella sua collezione.\nIn seguito George Barris modific\u00f2 la Lincoln Futura per ottenere la Batmobile che appare nella serie televisiva \"Batman\" prodotto tra il 1966 e il 1968, realizzandone inoltre altre due copie in vetroresina. Gli fu infatti commissionata la realizzazione, nel pi\u00f9 breve tempo possibile, della vettura del \"dinamico duo\" ed egli utilizz\u00f2 la Lincoln Futura per la sua inusuale forma alata. La Batmobile venne realizzata in sole 6 settimane."}
{"id": "123461", "revid": "968255", "url": "https://it.wikipedia.org/wiki?curid=123461", "title": "Banca centrale europea", "text": "La Banca centrale europea (BCE) \u00e8 la banca centrale incaricata dell'attuazione della politica monetaria per i 19 paesi dell'Unione europea che hanno aderito alla moneta unica formando la cosiddetta zona euro, nonch\u00e9 della politica di vigilanza sugli enti creditizi.\nIstituita il 1\u00ba giugno 1998 succedendo all'Istituto monetario europeo, in vista dell'introduzione dell'euro il 1\u00ba gennaio 1999, e in passato chiamata anche per metonimia \"Eurotower\", dal nome del grattacielo dove fino all'ottobre 2014 aveva sede l'istituzione, a Francoforte, gli Stati che vi hanno aderito sono: Austria, Belgio, Cipro, Estonia, Finlandia, Francia, Germania, Grecia, Irlanda, Italia, Lettonia, Lituania, Lussemburgo, Malta, Paesi Bassi, Portogallo, Slovacchia, Slovenia, Spagna.\nDescrizione.\nLa BCE \u00e8 stata istituita in base al trattato sull'Unione europea e allo \"Statuto del sistema europeo di banche centrali e della Banca centrale europea\", il 1\u00ba giugno 1998. Ha iniziato ad essere funzionale dal 1\u00ba gennaio 1999, quando tutte le funzioni di politica monetaria e del tasso di cambio delle allora undici banche centrali nazionali sono state trasferite alla BCE. Nella stessa data sono stati sanciti irrevocabilmente i tassi di conversione delle monete nazionali rispetto all'euro. Ai sensi del diritto pubblico internazionale, la Banca ha propria personalit\u00e0 giuridica autonoma.\nLa BCE pu\u00f2 emanare decisioni e formulare raccomandazioni e pareri non vincolanti. Deve inoltre essere consultata dalle altre istituzioni dell'Unione per progetti di modifica dei trattati che riguardino il settore monetario, oltre che per ogni atto dell'Unione riguardante materie di sua competenza.\nLa sede della BCE \u00e8 nel quartiere francofortese dell'Ostend, nella struttura preesistente di quello che \u00e8 stato il mercato all'ingrosso cittadino, a Francoforte sul Meno in Germania. Fino al novembre del 2014 aveva sede nell'Eurotower grattacielo nel quartiere finanziario di Francoforte sul Meno, in Kaiserstra\u00dfe.\nDal 1\u00ba novembre 2019 la presidente della BCE \u00e8 la francese Christine Lagarde succeduta all'italiano Mario Draghi.\nLa BCE, il Sistema Europeo delle Banche Centrali (SEBC) e l'eurosistema.\nLa Banca Centrale Europea fa parte, insieme alle banche centrali nazionali di tutti i 27 Stati membri dell'Unione europea, del Sistema europeo delle banche centrali (SEBC); le banche centrali nazionali ne fanno infatti parte a prescindere dall'adozione della moneta unica. Solo i governatori delle banche nazionali dei paesi appartenenti all'eurozona, per\u00f2, prendono parte al processo decisionale e attuativo della politica monetaria dell'euro, all'interno di un meccanismo detto eurosistema.\nL'eurosistema \u00e8 composto dalla BCE e dalle banche centrali nazionali dei paesi che hanno introdotto la moneta unica; le banche centrali nazionali dei paesi al di fuori dell'eurozona conducono invece una politica monetaria nazionale autonoma. Fintanto che vi saranno stati membri dell'Unione europea non appartenenti all'\"area dell'euro\" vi sar\u00e0 l'inevitabile coesistenza tra eurosistema e SEBC. L'eurosistema non era stato previsto dai trattati in quanto inizialmente si prevedeva che tutti i paesi dell'Unione europea avrebbero partecipato alla moneta unica.\nScopo.\nLa funzione della Banca centrale europea, in base allo Statuto del SEBC e della BCE, \u00e8 di assicurare che i compiti assegnati dai Trattati alla SEBC vengano assolti; tali compiti sono:\nL'obiettivo prioritario del SEBC, secondo quanto stabilito dallo statuto stesso e dal Trattato sul funzionamento dell'Unione europea, \u00e8 il controllo dell'andamento dei prezzi. Questo tipo di obiettivo si definisce mandato individuale, in opposizione al mandato duale della Federal Reserve, che promuove stabilit\u00e0 dei prezzi e piena occupazione. Nello specifico l'obiettivo \u00e8 assicurare che il tasso di inflazione di medio periodo sia inferiore ma prossimo al 2%. Gli altri obiettivi del SEBC (e quindi della BCE) possono essere perseguiti solo se non compromettono l'obiettivo di controllo dell'inflazione; fra tali obiettivi (definiti dall'articolo 3 del trattato sull'Unione Europea) vi sono:\nAltre banche centrali sono libere di decidere discrezionalmente se privilegiare l'obiettivo di controllo dell'inflazione o altri obiettivi, come l'incremento dell'occupazione e la crescita economica.\nStrumenti.\nGli strumenti \"classici\" attraverso cui la SEBC e la BCE regolano l'offerta di moneta sono:\nLe \"operazioni di mercato aperto\" si svolgono tramite acquisto (o vendita) di titoli in cui si crea (o assorbe) base monetaria. Solitamente sono operazioni a \"pronti contro termine\", cio\u00e8 temporanee, in cui ad esempio nel primo periodo si compra una certa quantit\u00e0 di titoli e in un periodo successivo si vende la stessa o una diversa quantit\u00e0 dello stesso titolo, in modo tale da permettere una certa flessibilit\u00e0 nell'azione della banca centrale. Questo tipo di operazione si inserisce nel principio di libero mercato adottato dall'Unione Europea. Le \"operazioni di rifinanziamento principale\" sono le operazioni pi\u00f9 importanti della BCE: infatti la maggior parte della base monetaria offerta \u00e8 fornita tramite questa modalit\u00e0. Un altro strumento sono le \"operazioni di rifinanziamento a pi\u00f9 lungo termine\".\nLe \"operazioni su iniziativa delle controparti\" sono due tipi di operazioni che rispettivamente iniettano o assorbono liquidit\u00e0 overnight (dal pomeriggio alla mattina del giorno dopo)\nLa differenza tra il tasso di rifinanziamento marginale e il tasso di deposito marginale d\u00e0 luogo al cosiddetto \"corridoio\" in cui fluttua il tasso di interesse interbancario.\nUn altro strumento \u00e8 la \"riserva obbligatoria\", una percentuale dei depositi, titoli di debito e titoli del mercato monetario con scadenza inferiore ai due anni che le banche devono depositare presso la banca centrale. Quello che conta \u00e8 che nel mese considerato sia tenuta in media la percentuale richiesta con la possibilit\u00e0 quindi per le banche di mobilizzare la riserva per necessit\u00e0 di liquidit\u00e0 senza dover richiedere liquidit\u00e0 al mercato interbancario.\nInterventi in risposta alla crisi.\nIn seguito alla crisi che nel 2008 ha colpito l'economia mondiale, e poi specificamente l'Europa, pesando sui bilanci delle banche e degli Stati, la BCE ha progressivamente assunto un ruolo pi\u00f9 interventista, sia abbassando gradualmente i tassi d'interesse, sia avviando nuovi tipi di operazioni, spesso definite collettivamente \"misure non convenzionali\", in opposizione agli strumenti \"classici\". Queste nuove misure sono:\nNel corso della crisi l'attivit\u00e0 della BCE \u00e8 stata giudicata lenta o insufficiente da vari economisti. In particolare si chiedeva alla Banca centrale di assumere il ruolo di prestatore di ultima istanza, ossia di acquistare direttamente titoli di stato dei Paesi sottoposti alla pressione dei mercati, per consentire un calo degli interessi, e di effettuare una politica monetaria espansiva, sull'esempio degli alleggerimenti quantitativi operati della Federal Reserve. Le operazioni elencate pi\u00f9 su hanno solo in parte soddisfatto queste richieste, con l'acquisto di titoli di stato sul mercato secondario e l'aumento significativo degli attivi di bilancio della BCE, seppure questo aumento non \u00e8 paragonabile a quello registrato dalla Fed durante la crisi.\nStrategia di politica monetaria.\nNel dibattito teorico esistono essenzialmente due diverse strategie per attuare la politica monetaria: il \"monetary targeting\" e l\"inflation targeting\". Il primo fa riferimento all'approccio eseguito da alcune banche centrali nazionali, dagli anni settanta, in cui per controllare l'inflazione e l'attivit\u00e0 economica si fa riferimento al tasso di crescita di uno o pi\u00f9 aggregati monetari. Questo approccio richiede per\u00f2 particolari presupposti: una stabile relazione tra domanda di moneta e livello dei prezzi cio\u00e8 una stabile funzione di domanda di moneta e la possibilit\u00e0 di controllare lo stock di moneta nel breve periodo. Un paese che ha avuto successo con questo approccio \u00e8 stato, in particolare, la Germania.\nL'inflation targeting invece \u00e8 inteso come l'obiettivo della banca centrale di mantenere entro un certo intervallo l'inflazione, senza l'imposizione a priori di quali strumenti debba utilizzare.\nLa BCE non avendo materiale empirico sufficiente per scegliere una particolare strategia, ha scelto di implementarne una propria definita \u00abstrategia di politica monetaria orientata alla stabilit\u00e0\u00bb che include caratteristiche di entrambe le strategie sopracitate.\nTale strategia si basa su due pilastri: il primo \u00e8 la quantit\u00e0 di moneta. Il Consiglio direttivo della BCE ha individuato un valore di riferimento per la crescita della moneta, che per\u00f2 non \u00e8 vincolante, riferito all'aggregato monetario M3. Da maggio 2003 inoltre la BCE non fa pi\u00f9 una revisione annuale di questo indicatore.\nIl secondo pilastro \u00e8 invece una \u00abvalutazione di ampio respiro delle previsione dell'andamento dei prezzi nell'area euro [..]. Questa valutazione verr\u00e0 compiuta facendo riferimento a un ampio ventaglio di indicatori economici\u00bb. Questi ultimi sono: indicatori dell'attivit\u00e0 economica reale, costo del lavoro, tassi di cambio e prezzi esteri, prezzi delle attivit\u00e0 finanziarie e aspettative di imprese e consumatori.\nL'organizzazione della BCE.\nIl processo decisionale all'interno dell'eurosistema \u00e8 centralizzato a livello degli organi direttivi della BCE; l'organizzazione della BCE, basata su quella della Bundesbank tedesca, prevede che tali organi direttivi siano costituiti (articolo 109A del Trattato) da un comitato esecutivo, a cui capo siede il presidente della BCE (il governatore), e dal consiglio direttivo costituito dai membri del comitato esecutivo e dai rappresentanti delle altre banche appartenenti all'eurosistema (con l'esclusione quindi dei rappresentanti delle banche centrali dei paesi non aderenti all'euro); dal momento che alcuni dei paesi appartenenti all'UE non hanno ancora aderito alla moneta unica, esiste, dunque, un terzo organo decisionale, il consiglio generale. Esiste anche il consiglio di vigilanza,che si occupa di vigilare sugli enti creditizi. \nComitato esecutivo.\nIl \"Comitato esecutivo\" comprende il presidente e il vicepresidente della BCE e quattro altri membri, tutti scelti tra personalit\u00e0 aventi autorit\u00e0 ed esperienza professionale riconosciute in materia monetaria o bancaria, nominati dal Consiglio europeo che delibera a maggioranza qualificata su raccomandazione del Consiglio dell'Unione europea sentito il parere del Parlamento europeo e del \"Consiglio direttivo\" della BCE (mentre per le nomine iniziali \u00e8 stato sentito il Consiglio dell'Istituto monetario europeo). Le funzioni principali del Comitato esecutivo comprendono:\nConsiglio direttivo.\nIl consiglio direttivo \u00e8 stato fino alla fine del 2014 un organo a votazione semplice, ogni membro aveva diritto ad un voto. Dal 2015, con l'adesione della Lituania, il numero dei governatori delle banche centrali membri del consiglio ha superato il limite di 18 e ha innescato un processo di ridistribuzione dei voti in base alle dimensioni delle loro economie: i governatori delle banche delle cinque pi\u00f9 grandi economie hanno diritto a 4 voti, tutti gli altri si condividono 11 voti.\nLe principali funzioni del consiglio direttivo consistono in:\nConsiglio generale.\nIl consiglio generale \u00e8 composto dal presidente e dal vicepresidente della BCE e dai governatori delle BCN di quei Paesi Ue che non hanno adottato l'euro come moneta corrente. (Possono partecipare alle riunioni del Consiglio generale, ma senza diritto di voto, gli altri membri del comitato esecutivo della BCE, il presidente del Consiglio dell'Unione europea e un membro della Commissione europea). Il consiglio generale \u00e8 un organo a carattere transitorio dal momento che, a norma dello \"statuto del sistema europeo di banche centrali e della Banca centrale europea\", verr\u00e0 sciolto nel momento in cui tutti gli stati membri dell'UE avranno introdotto l'euro come moneta unica. Il consiglio generale svolge i compiti in precedenza affidati all'Istituto monetario europeo, e assunti dalla BCE nella Terza fase dell'Unione economica e monetaria (UEM).\nIl consiglio generale si occupa, tra l'altro, dei seguenti compiti:\nConsiglio di vigilanza.\nIl consiglio di vigilanza, che si riunisce ogni tre settimane, \u00e8 composto da:\nNell'ambito della sua attivit\u00e0 di vigilanza pu\u00f2 assumere decisioni di vario tipo, fra cui:\nPer evitare conflitti d'interesse fra la politica monetaria e l'attivit\u00e0 di vigilanza la BCE adotta il \"principio di separazione\" tra le riunioni del consiglio direttivo e la \"procedura di non obiezione\", per cui se quest'ultimo non solleva obiezioni le decisioni del consiglio di vigilanza sono adottate automaticamente.\nDa gennaio 2019 \u00e8 presidente del consiglio di sorveglianza Andrea Enria, vicepresidente Yves Mersch.\nElenco dei presidenti e dei vicepresidenti.\nIl presidente della Banca centrale europea, cos\u00ec come gli altri cinque membri del comitato direttivo, dura in carica otto anni.\nDal 1998 ad oggi hanno ricoperto tale carica:\nHanno ricoperto la carica di vicepresidente:\nImmunit\u00e0.\nL'articolo 40 del Protocollo sullo statuto del Sistema europeo di banche centrali e della Banca centrale europea, recita:\nIn materia di immunit\u00e0 tale concetto \u00e8 stato ripreso dall'articolo 11 della Costituzione europea, relativo all'immunit\u00e0 di giurisdizione, sul territorio di ciascuno stato membro, per i funzionari e altri agenti dell'Unione per gli atti da loro compiuti in veste ufficiale, per il quale la giurisdizione ricade presso la Corte di giustizia dell'Unione europea e non presso i tribunali nazionali.\nLa Corte di Giustizia ha una vasta giurisdizione, per cui vi sono solo pochi casi, residuali, in cui le Corti degli Stati membri possono pronunciarsi, dato che l'incompetenza generale delle Corti nazionali su materie in cui la CEDU ha giurisdizione, comporta l'obbligo di archiviare eventuali procedimenti a carico della BCE.\nL'immunit\u00e0 riguarda anche l'inviolabilit\u00e0 delle sede, immobili, mezzi di trasporto, archivi e comunicazioni, immunit\u00e0 da azioni legali quando agiscono in \"veste ufficiale\" (diversamente dall'immunit\u00e0 dei diplomatici, non rispondono legalmente nel proprio Paese di origine).\nCapitale e riserve.\nLe Banche centrali nazionali (BCN) sono le uniche autorizzate alla sottoscrizione e alla detenzione del capitale sociale della BCE. La sottoscrizione di tale capitale sociale \u00e8 stata effettuata secondo un criterio di ripartizione proporzionale alla percentuale di ciascuno stato membro dell'Unione europea al PIL comunitario e alla popolazione dell'Unione.\nAl 1\u00ba gennaio 2015, l'ammontare sottoscritto, e interamente versato, dalle banche centrali nazionali dei paesi della \"zona euro\" \u00e8 pari a 7.619.884.851,40 euro, ovvero il 70,3915% dei 10.825.007.069,61\u20ac costituenti il totale del capitale sociale della BCE. Nel dicembre 2010, infatti, \u00e8 stato deliberato, con effetto dal 29 dicembre 2010, un aumento di capitale di 5 miliardi di euro, portando cos\u00ec il capitale sociale dai precedenti 5,76 miliardi agli attuali 10,76. Le banche centrali nazionali della Zona euro hanno pagato la prima rata dell'aumento il 29 dicembre 2010, mentre le restanti due rate verranno corrisposte, rispettivamente, alla fine del 2011 e alla fine del 2012.\nQuote sottoscritte dalle BCN degli Stati membri la cui moneta \u00e8 l'euro.\nNella tabella qui sotto sono riportate le quote di capitale sottoscritte e versate dalle BCN aderenti all'eurozona:\nLe BCN degli Stati membri la cui moneta \u00e8 l'euro hanno dotato la BCE di \"riserve di cambio\" per un valore equivalente a circa 40 miliardi di euro. Il contributo di ciascuna banca centrale nazionale \u00e8 stato fissato proporzionalmente alla partecipazione nel capitale BCE ed \u00e8 stato versato in oro per il 15%, in dollari statunitensi e yen per il restante 85%.\nQuote sottoscritte e quote versate dalle BCN degli Stati membri che non hanno adottato l'euro.\nSecondo l'articolo 48 dello statuto della BCE, le Banche centrali nazionali degli Stati membri con deroga, le quali non hanno titolo a partecipare alla ripartizione dell'utile, n\u00e9 sono tenute al ripianamento delle perdite della BCE, versano il 7% delle quote di capitale rispettivamente sottoscritte a titolo di contribuzione ai costi operativi della BCE connessi alla partecipazione al SEBC (Sistema europeo delle banche centrali).\nNella tabella qui sotto sono riportate le quote di capitale sottoscritte e versate dalle BCN non aderenti all'eurozona:\nCome si evince dalle tabelle la maggioranza relativa delle quote \u00e8 detenuta dalla Bundesbank, seguita da Bank of England, Banque de France e Banca d'Italia.\nCritiche al ruolo della BCE.\nIndipendenza.\nIl primo aspetto per il quale la BCE viene criticata \u00e8 l'assoluta indipendenza dal processo democratico: la BCE \u00e8, infatti, nata come una banca centrale, pensata per operare in maniera indipendente dalla politica; sebbene i suoi poteri e obiettivi derivino da decisioni politiche dell'Unione europea e dei paesi membri della stessa, le decisioni su come tali poteri debbano essere utilizzati e sul come raggiungere gli obiettivi prefissati sono state, infatti, direttamente delegate alla BCE stessa.\nAlcuni ritengono non democratica tale indipendenza decisionale e criticano, di conseguenza, il processo decisionale e gli obiettivi della BCE, asserendo sia che gli obiettivi economici della BCE sono troppo lontani da quelli dei cittadini dell'Unione sia che la politica monetaria della banca \u00e8 troppo impermeabile a eventuali critiche. \nLa BCE, inoltre, non pubblica i dettagli relativi alle riunioni degli organi decisionali della banca. Alcuni critici ritengono che essi non siano pubblicati per non dar conto delle fratture e dei differenti punti di vista emersi, pur se esistenti.\nCome conseguenza di ci\u00f2 si sottolinea come i cittadini dell'Unione europea possano influenzare le decisioni della BCE solo in maniera del tutto indiretta tramite il processo elettorale in ciascuno degli stati membri: anche cos\u00ec, per\u00f2, l'influenza sulla concreta politica operativa della BCE, esercitabile dai cittadini europei, \u00e8 di rilevanza assai modesta.\nDi fatto la BCE \u00e8 totalmente indipendente nell'esercizio delle sue funzioni e non pu\u00f2, al pari delle banche centrali nazionali del SEBC e dei membri dei rispettivi organi decisionali, sollecitare o accettare istruzioni da organismi esterni. Le istituzioni dell'UE e i governi degli Stati membri si impegnano a rispettare questo principio evitando di influenzare la BCE o le banche centrali nazionali.\nDi contro \u00e8 pur vero che la BCE rimane responsabile delle proprie decisioni sia nei confronti del Parlamento europeo che del Consiglio dei ministri: come gi\u00e0 indicato le nomine del presidente, del vicepresidente e degli altri membri del Comitato esecutivo della BCE devono infatti essere approvate da consiglio e parlamento prima di diventare effettive e, inoltre, la BCE deve presentare una relazione annuale del proprio operato di fronte al parlamento riunito in seduta plenaria mentre, sia il proprio presidente sia i membri del Comitato esecutivo, partecipano alle riunioni (che sono almeno quattro all'anno) del \"Comitato parlamentare per gli affari monetari\".\nL'indipendenza delle banche centrali dai governi \u00e8 comunque vista favorevolmente dagli economisti neoliberali, che ritengono che una subordinazione al potere politico tenda a compromettere l'obiettivo della stabilit\u00e0 dei prezzi.\nObiettivo della stabilit\u00e0 dei prezzi.\nI critici affermano che gli obiettivi fissati e perseguiti dalla BCE siano inappropriati. Essi sostengono che il controllo dell'inflazione sia un obiettivo troppo limitato in relazione alle reali necessit\u00e0 dell'economia, e che la BCE dovrebbe operare tenendo conto anche di altri obiettivi, quali la crescita economica, il raggiungimento del tasso di disoccupazione naturale o frizionale o la stabilit\u00e0 dei tassi di cambio.\nColoro che sono a favore del controllo dell'inflazione come obiettivo centrale della BCE, invece, sostengono che l'obiettivo del pieno impiego debba essere raggiunto attraverso altri strumenti, che appartengono al campo della politica fiscale, e che attribuire tale obiettivo alla banca centrale ne minerebbe la credibilit\u00e0 anche relativamente al mantenimento della stabilit\u00e0 dei prezzi. La stabilit\u00e0 del cambio, invece, avrebbe bisogno di un intervento comune di governi e di Banca centrale e porrebbe dei rischi per il rispetto dell'obiettivo primario. Per tale motivo la Banca centrale si \u00e8 limitata ad applicare questo obiettivo nei confronti dei paesi che hanno interesse a entrare nell'Euro e che appartengono allo SME 2."}
{"id": "123463", "revid": "1305772", "url": "https://it.wikipedia.org/wiki?curid=123463", "title": "Gaspard Gustave de Coriolis", "text": "Biografia.\nNel 1816 Coriolis divenne assistente all'\u00c9cole Polytechnique dove svolse esperimenti sull'attrito e sull'idraulica.\nLa sua carriera si sovrappose con l'avvio della rivoluzione industriale, incentrata sull'utilizzo della macchina a vapore con i suoi sistemi meccanici in rapida rotazione. Il suo interesse per la dinamica delle macchine rotanti lo condusse a formulare le equazioni differenziali del moto dal punto di vista di un sistema di coordinate a sua volta in rotazione, presentate all'accademia francese delle scienze nel 1831.\nIl suo nome \u00e8 legato alla forza di Coriolis, una forza meccanica prevista dal suo teorema, divenuta di grande importanza in meteorologia per spiegare la formazione dei vortici atmosferici.\nGli \u00e8 stato dedicato un asteroide, 16564 Coriolis e un cratere lunare, Cratere Coriolis."}
{"id": "123465", "revid": "6392", "url": "https://it.wikipedia.org/wiki?curid=123465", "title": "Gaspard-Gustave Coriolis", "text": ""}
{"id": "123469", "revid": "767487", "url": "https://it.wikipedia.org/wiki?curid=123469", "title": "La taverna della Giamaica", "text": "La taverna della Giamaica (\"Jamaica Inn\") \u00e8 un film del 1939 diretto da Alfred Hitchcock.\nLa pellicola, che segn\u00f2 l'esordio dell'attrice irlandese Maureen O'Hara, \u00e8 tratta dal romanzo \"Jamaica Inn\" di Daphne Du Maurier (1936).\nTrama.\nEpoca: inizio diciannovesimo secolo. Luogo: le coste della Cornovaglia.\nLa Taverna della Giamaica \u00e8 un covo di pirati che di notte attirano con segnali luminosi le navi di passaggio facendole naufragare contro gli scogli e poi le saccheggiano.\nMary Yellen, una giovane irlandese rimasta orfana, lascia l'Irlanda per raggiungere in Cornovaglia la zia Patience che vive, insieme al marito Joss, nella Taverna della Giamaica.\nIl vetturino che guida la diligenza, sulla quale sta viaggiando, si rifiuta di fermarsi nel luogo indicato dalla ragazza e la scarica di fronte all'abitazione del giudice di pace della contea: lei non si perde d'animo e chiede un cavallo per raggiungere la taverna.\nIl giudice, sir Humphrey Pengallan, colpito dall'avvenenza della giovane, le procura il cavallo e l'accompagna personalmente alla taverna; ha poi un incontro riservato con Joss da cui appare evidente che \u00e8 lui l'informatore e la mente della banda.\nMary trova ad accoglierla un luogo sperduto e sinistro, frequentato da individui loschi; i modi del marito della zia appaiono scortesi e poco rassicuranti.\nDalla stanza da letto, in cui si \u00e8 ritirata, assiste ad una scena agghiacciante: i fuorilegge stanno per impiccare uno di loro, accusato di essersi appropriato di una somma di denaro.\nCoraggiosamente taglia la corda dell'impiccato in tempo per salvargli la vita. Con il giovane, di nome Jem, fugge per sottrarsi all'inseguimento e alla vendetta dei contrabbandieri. Chiede di nuovo protezione a sir Pengallan e al magistrato il giovane rivela la propria identit\u00e0: \u00e8 un ufficiale della marina inglese mandato a investigare sui misteriosi naufragi e infiltratosi in incognito nella banda.\nSir Pengallan finge di collaborare e insieme a Jem si reca alla taverna. Facendo il doppio gioco prepara l'ennesimo saccheggio: informa Joss del passaggio della nave di un capitano, ospite alla sua tavola proprio quella sera stessa.\nMary prima tenta inutilmente di convincere la zia Patience ad abbandonare il marito e a mettersi in salvo, poi, informata del nuovo saccheggio, cerca di sventarlo e ci riesce, issando sul pennone del faro la bandiera in fiamme. I banditi l'aggrediscono ma Joss la salva. Bench\u00e9 mortalmente ferito da un altro bandito, la porta via su un carretto verso la taverna. Qui Joss muore tra le braccia della moglie; improvvisamente anche lei \u00e8 raggiunta da una pallottola: sir Pengallan, venuto a rapire Mary l'ha voluta toglier di mezzo. Costringe la ragazza a seguirlo a Plymouth e ad imbarcarsi sul postale, diretto in Francia a Saint-Malo.\nNel frattempo Jem \u00e8 riuscito a fuggire dalla taverna ed \u00e8 andato a chiedere aiuto alla guarnigione militare della contea: prima fa arrestare i membri della banda e poi sulle tracce di Sir Pengallan raggiunge con sei uomini di scorta il porto di Plymouth. Fa circondare l'imbarcazione dagli uomini armati. Sir Pengallan, considerandosi ormai perduto, si inerpica sull'albero maestro e dalla sommit\u00e0 si precipita nel vuoto andandosi a schiantare sul ponte della nave.\nProduzione.\n\"La Taverna della Giamaica\" fu girato tra l'inizio di settembre e la met\u00e0 di ottobre dell'anno 1938; la prima in Gran Bretagna si ebbe il 20 maggio 1939.\nPrima di partire per l'America, Hitchcock ricevette un'allettante offerta dall'attore Charles Laughton e dal produttore tedesco Erich Pommer. Essi avevano fondato una casa di produzione la \"Mayflower\" e gli offrirono un contratto molto vantaggioso per la riduzione cinematografica di un romanzo di Daphne Du Maurier a condizione che ad interpretarlo fosse lo stesso Charles Laughton. Hitchcock pensava gi\u00e0 di portare sullo schermo un altro romanzo della stessa autrice, \"Rebecca, la prima moglie\", del quale aveva gi\u00e0 acquistato i diritti il produttore David O. Selznick, con cui Hitchcock era in attesa di firmare il contratto a Hollywood, perci\u00f2 girare un film come \"Jamaica Inn\" avrebbe rafforzato il rapporto con Selznick.\nHichcock stesso non riusc\u00ec ad amare questo film: aveva trovato Erich Pommer e Charles Laughton due uomini estremamente difficili. Laughton fermava per ore le prove perch\u00e9 non trovava la mimica adatta, la camminata o la posizione, esasperando il regista.\nInoltre il personaggio del giudice di pace interpretato da Laughton sarebbe dovuto apparire solo alla fine del film, dovendosi tenere in disparte in quanto mente della banda. Hitchcock, intervistato da Truffaut, definisce il progetto del film \u00ab...un'impresa assurda...\u00bb, e dichiara: \u00ab...ero talmente disperato...l'ho girato lo stesso ma non ne sono mai stato soddisfatto\u00bb.\nDistribuzione.\nLa realizzazione dei manifesti del film per l'Italia fu affidata al pittore cartellonista Carlo Ludovico Bompiani.\nCritica.\nIl film fu accolto in modo negativo: dopo il grande successo di \"La signora scompare\" fu considerato una delusione.\nCos\u00ec commentavano i giornali dell'epoca:\nMalgrado le critiche sfavorevoli, fu un grande successo commerciale che ricompens\u00f2 la piccola casa di produzione.\nRohmer e Chabrol scrissero: \u00ab...qualche immagine brutale e divertente resta ancora viva nella nostra memoria: la protagonista che libera dal capestro il corpo di un impiccato, un pirata che fischietta una mazurka mentre si pulisce il coltello sulla camicia, la carretta che attraversa la brughiera e soprattutto la caduta di Sir Humphrey sul ponte della nave: vent'anni prima di Max Oph\u00fcls, la macchina da presa precipita dall'alto di un albero maestro e - cos\u00ec pare - si schiaccia al suolo\u00bb.\nNel 1978 il film \u00e8 stato inserito nella lista dei 50 peggiori film di sempre nel libro \"The Fifty Worst Films of All Time\".\nCuriosit\u00e0.\nLa figura e l'abbigliamento del personaggio interpretato da Charles Laughton ha ispirato il personaggio di Postiglione nella versione disneyana Pinocchio del 1940."}
{"id": "123477", "revid": "729019", "url": "https://it.wikipedia.org/wiki?curid=123477", "title": "Tronco encefalico", "text": "Il tronco encefalico (chiamato a volte, erroneamente, \u201ctronco cerebrale\u201d) \u00e8 una parte dell'encefalo, costituita dal mesencefalo e dal romboencefalo nelle sue parti di ponte di Varolio e midollo allungato o bulbo spinale\".\"\nIl cervelletto, pur facendo parte del romboencefalo, non \u00e8 considerato parte del tronco encefalico.\nNel tronco encefalico la sostanza bianca e la sostanza grigia non si distinguono facilmente. Soprattutto nel ponte e nel bulbo le fibre formano la sostanza reticolare, dove si trovano i centri che regolano il ritmo sonno/veglia, la circolazione sanguigna e la respirazione.\nSezioni del tronco encefalico.\nBulbo o midollo allungato.\nRisalendo verso il cranio, il midollo spinale si modifica progressivamente e diventa pi\u00f9 complesso, per articolarsi infine come midollo allungato o bulbo. A livello di esso si incrociano le vie piramidali. Contiene centri per la regolazione delle funzioni viscerali, respirazione, pressione sanguigna.\nPonte.\nIl ponte \u00e8 una grossa protuberanza del tronco cerebrale, che costituisce parte del pavimento del quarto ventricolo cerebrale, e posteriormente si unisce con il cervelletto tramite il peduncolo cerebellare medio.\nMesencefalo.\nIl mesencefalo \u00e8 formato da tre parti: il tetto, il tegmento e il piede\nIl tetto si trova nella parte posteriore del mesencefalo e contiene due collicoli superiori o rostrali e due collicoli inferiori o caudali; questi collicoli hanno l'aspetto di rigonfiamenti e si articolano con i bracci laterali e mediali e i corpi genicolati.\nIl tegmento contiene la sostanza nera, responsabile della produzione di dopamina e il nucleo rosso; Il tegmento controlla inoltre alcuni aspetti dell'abilit\u00e0 motoria ed \u00e8 coinvolto nell'elaborazione di stimoli dolorifici.\nIl piede \u00e8 la parte terminale del mesencefalo, confina con la sostanza nera del tegmento.\nFunzioni.\nIl tronco \u00e8 costituito da strutture molto complesse, deputate a svolgere innumerevoli funzioni e a regolarne tante altre, tutte fondamentali per l'essere umano.\n\u00c8 infatti sede dei riflessi e del controllo di molti visceri: dei centri che regolano il respiro, da cui partono i segnali che garantiscono gli automatismi respiratori; dei centri che regolano la temperatura corporea, da cui partono i segnali che mantengono costante la temperatura, in modo da permettere tutti i processi biologici e chimici indispensabili per la vita; di centri di regolazione della circolazione sanguigna\nSe questi centri vengono danneggiati, le conseguenze possono condurre l'individuo alla morte cerebrale.\nLe vie motorie discendenti e la funzione motoria del midollo spinale.\nI sistemi che controllano i muscoli degli arti e del tronco comprendono quattro distinti componenti del sistema nervoso centrale:\nI motoneuroni e gli interneuroni formano la seconda componente dei sistemi motori. I motoneuroni e la maggior parte degli interneuroni sono posti nel corno anteriore e nella zona intermedia del midollo spinale, per i muscoli degli arti e del tronco.\nI motoneuroni e gli interneuroni per i muscoli della testa, compresi quella della faccia, sono posti nei nuclei motori dei nervi encefalici e nella formazione reticolare.\nIl cervelletto e i gangli della base non contengono neuroni che proiettano direttamente ai motoneuroni. Esse agiscono indirettamente sui movimento attraverso i loro effetti sulle vie discendenti."}
{"id": "123478", "revid": "1226", "url": "https://it.wikipedia.org/wiki?curid=123478", "title": "S.P.E.C.T.R.E.", "text": ""}
{"id": "123479", "revid": "1449626", "url": "https://it.wikipedia.org/wiki?curid=123479", "title": "Ipse dixit", "text": "La locuzione latina ipse dixit significa \"lui stesso l'ha detto\". L\u2019espressione compare nel \"De natura deorum\" (I, 5, 10) di Marco Tullio Cicerone, il quale, parlando dei pitagorici, ricorda, con piglio critico, come fossero soliti citare la loro somma autorit\u00e0, Pitagora, con questa frase (in greco, \u03b1\u1f50\u03c4\u1f78\u03c2 \u1f14\u03c6\u03b1, \"aut\u00f2s epha\").\nNel Medioevo, la somma autorit\u00e0 cui ci si riferisce con la locuzione non \u00e8 pi\u00f9 Pitagora, ma Aristotele: il detto, infatti, \u00e8 attribuito ad Averro\u00e8, il pi\u00f9 importante studioso arabo del filosofo. Secondo una sua interpretazione, Aristotele afferma in forma scientifica le stesse verit\u00e0 esposte nel Corano e, pertanto, il pensiero aristotelico non va interpretato ma accettato, perch\u00e9 \"ipse dixit\".\nSimile modo di presentare la verit\u00e0 viene definita dagli scolastici \"sophisma auctoritatis\": una tesi viene accettata solo in virt\u00f9 dell'autorit\u00e0 di chi la presenta.\nL'espressione \u00e8 oggi utilizzata quando, in un discorso, si vuole evidenziare la bont\u00e0 delle proprie opinioni in quanto sostenute anche da una persona comunemente riconosciuta come autorit\u00e0 in materia. A volte viene usata anche in senso ironico, per deridere chi si considera autorevole senza esserlo realmente, o chi si sottomette acriticamente a una simile autorit\u00e0.\nDescrizione.\nIpse-dixitismo.\nAlla fine del XVIII secolo, Jeremy Bentham adatt\u00f2 il termine \"ipse dixit\" nella parola \"ipse-dixitismo.\" Bentham coni\u00f2 il termine da applicare a tutti gli argomenti politici non utilitaristici\"\".\nUso legale.\nNelle moderne decisioni legali e amministrative, il termine \"ipse dixit\" \u00e8 stato generalmente utilizzato come critica di argomenti basati esclusivamente sull'autorit\u00e0 di un individuo o di un'organizzazione. Ad esempio, in \"National Tire Dealers &amp; Retreaders Association, Inc. v. Brinegar,\" 491 F.2d 31, 40 (DC Cir. 1974), il giudice di circoscrizione Wilkey ha ritenuto che la \"dichiarazione delle ragioni del Segretario dei trasporti per la sua conclusione che il requisiti sono praticabili non \u00e8 cos\u00ec intrinsecamente plausibile che il tribunale possa accettarlo sul mero \"ipse dixit\" dell'agenzia\u201d.\nNel 1997, la Corte Suprema degli Stati Uniti ha riconosciuto il problema della \"prova dell'opinione che \u00e8 collegata ai dati esistenti solo \"dall'ipse dixit\" di un esperto\". Allo stesso modo, la Corte Suprema del Texas ha dichiarato che \"un reclamo non potr\u00e0 reggere o cadere sul semplice \"ipse dixit\" di un testimone accreditato\".\nNel 1858, Abraham Lincoln disse nel suo discorso a Freeport, Illinois, al secondo dibattito congiunto con Stephen A. Douglas:Tralascio uno o due punti che ho perch\u00e9 il mio tempo scadr\u00e0 molto presto, ma devo ammettere che il giudice Douglas ricorre di nuovo, come ha fatto in una o due altre occasioni, sull'enormit\u00e0 di Lincoln, un individuo insignificante come Lincoln, dopo il suo \"ipse dixit\" accusando un gran numero di membri del Congresso, della Corte Suprema e di due presidenti di aver cospirato per nazionalizzare la schiavit\u00f9. Voglio dire che, in primo luogo, non ho addebitato alcun tipo al mio \"ipse dixit\". Ho solo schierato le prove tendendo a dimostrarlo, e l'ho presentato alla comprensione degli altri, dicendo quello che penso che dimostri, ma dandovi i mezzi per giudicare se lo dimostra o no. Questo \u00e8 esattamente quello che ho fatto. Non l'ho messo affatto sul mio \"ipse dixit\"."}
{"id": "123480", "revid": "287204", "url": "https://it.wikipedia.org/wiki?curid=123480", "title": "Spectre", "text": ""}
{"id": "123484", "revid": "182193", "url": "https://it.wikipedia.org/wiki?curid=123484", "title": "Stadio Brianteo", "text": "Lo stadio Brianteo, noto per motivi di sponsorizzazione come U-Power Stadium, \u00e8 un impianto sportivo multifunzione italiano che si trova a Monza.\nInaugurato nel 1988, ospita le partite casalinghe della squadra di calcio maschile del . Nella stagione 2019-2020 \u00e8 stato sede anche della squadra calcistica femminile del .\nNel 2011 fu anche usato come campo interno dalla franchigia di rugby a 15 degli in Celtic League, oltre ad avere ospitato varie finali del campionato italiano di rugby.\nIl nome commerciale di \"U-Power Stadium\" \u00e8 stato adottato a seguito della stipula di un accordo di denominazione con l'azienda di abbigliamento per lavoro U-Power.\nStoria.\nPrimi trent'anni.\nLo stadio Brianteo, situato alla periferia nord-est del capoluogo brianzolo, sostitu\u00ec il piccolo stadio Gino Alfonso Sada, situato in centro a ridosso della stazione. \nI lavori, fortemente voluti dall'allora presidente biancorosso Valentino Giambelli, partirono dopo un lungo dibattito cittadino e vennero rallentati da difficolt\u00e0 tecniche e modifiche progettuali, ad esempio nella costruzione della struttura che sorregge la copertura della tribuna e per la mancata realizzazione della pista di atletica, pur prevista nel disegno originario.\nLo stadio fu inaugurato il in occasione di un incontro di Coppa Italia del contro la , vinta per 2-1 dai brianzoli.\nLa struttura aveva dimensioni ragguardevoli per il bacino d'utenza cittadino (circa 20 000 posti), rispondendo alle ambizioni del patron Giambelli, che ebbe a dichiarare di voler portare il Monza in Serie A. All'atto pratico, la storia societaria nelle stagioni successive fu avara di successi e costellata da crisi sportive e societarie, che finirono per rendere lo stadio sovradimensionato per le necessit\u00e0 del calcio monzese. Ci\u00f2 cooper\u00f2 a causare un precoce degrado delle infrastrutture, fino a causare l'inagibilit\u00e0 di tribuna est/distinti, con susseguente netta riduzione della capienza effettiva.\nCon l'avvento del terzo millennio si inizi\u00f2 a parlare dell'opportunit\u00e0 di ristrutturare lo stadio: nel 2014 l'allora patron del Monza Anthony Armstrong Emery commission\u00f2 un progetto a uno studio architettonico di Segrate, che rimase per\u00f2 lettera morta.\nInterventi Fininvest.\nLe cose cambiarono nel 2018, a seguito dell'acquisizione del Monza da parte di Fininvest: la holding di Silvio Berlusconi si attiv\u00f2 fin da subito per sanare le tare maggiori dello stadio (concessole in gestione per 45 anni dall'amministrazione comunale) e migliorare il livello infrastrutturale. \nSi procedette anzitutto a intervenire sulla sicurezza, con messa a norma degli impianti e delle opere murarie, per poi attuare i pi\u00f9 urgenti lavori di ammodernamento: la ristrutturazione dei locali interni, l'apertura di un bar sotto la tribuna centrale (ove vennero ultimati gli ascensori, rimasti incompiuti dal 1988) e la realizzazione di un'area hospitality.\nNella seconda met\u00e0 del 2019 gli interventi si concentrarono sulla tribuna (con posa di 5.000 nuovi seggiolini bianco-rossi che compongono la scritta \"AC MONZA\") e sull'impianto di illuminazione, del tutto rinnovato con un sistema a LED di ultima generazione, utilizzabile anche per spettacoli luminosi a carattere coreografico. \nDopo la pausa dovuta allo scoppio della pandemia di COVID-19, la ristrutturazione riprese nella seconda met\u00e0 del 2020: nello specifico vennero posati seggiolini anche nelle curve nord e sud (cos\u00ec da stabilizzare la capienza a 9 999 posti a sedere), venne ampliata l'area di parcheggio per gli automezzi della produzione radiotelevisiva (OB-VAN), venne ridisteso il manto erboso e si procedette a rivestire i distinti/tribuna est (sempre inagibili) con circa 4000 mq di pannelli istoriati riproducenti i simboli della citt\u00e0 e i marchi di alcune sponsorizzazioni. Venne inoltre ulteriormente implementata la ristrutturazione dei locali interni, con l'installazione di un impianto di climatizzazione e di ricambio aria per sicurezza igienica: il potenziamento degli uffici ha permesso di dislocare presso lo stadio oltre l'80% dei dipendenti dell'AC Monza.\nTutti i lavori sono stati condotti con tecnica \"a cantiere aperto\", in modo da tenere sempre almeno 4 999 posti agibili e non dover mai chiudere l'arena alle attivit\u00e0 agonistiche.\nParticolare cura fu dedicata all'illuminazione \"scenografica\" del tunnel di collegamento tra spogliatoi e campo, nonch\u00e9 alla posa di un doppio ordine di schermi LED a bordocampo per le inserzioni pubblicitarie nel corso delle partite.\nIl 4 settembre 2020 il Monza ufficializz\u00f2 l'accordo con l'azienda U-Power, attiva nel settore delle calzature e dell\u2019abbigliamento da lavoro, che rilev\u00f2 i diritti di denominazione dello stadio, rinominandolo \"U-Power Stadium\".\nCaratteristiche tecniche.\nL'impianto \u00e8 vocazionalmente dedicato alla pratica calcistica: non sono presenti altre infrastrutture attorno al campo e gli spalti ne seguono i bordi, divisi da esso da una recinzione in ferro battuto.\nGli spalti si compongono di due corpi di fabbrica:\nAltri utilizzi calcistici.\nSerie A.\nSebbene il non sia mai approdato in Serie A, al Brianteo \u00e8 stato disputato l'incontro di massima serie Atalanta- dell'8 settembre 1991, a causa dell'indisponibilit\u00e0 dello Stadio Comunale di Bergamo. L'incontro si concluse sull'1-1, reti di Pergolizzi per i marchigiani e di Perrone per i lombardi.\nIncontri internazionali.\nNel 2001 la stadio venne designato per l'incontro amichevole tra la nazionale italiana Under-21 e i pari et\u00e0 dell'Inghilterra, poi non disputato a causa delle condizioni climatiche avverse.\nCalcio femminile.\nLo stadio fu utilizzato nella stagione 2019-2020 dalla squadra femminile dell'A.C. Milan. Il 10 marzo 2021 vi si disput\u00f2 la partita Atletico Madrid-Chelsea valevole per l'andata degli ottavi di finale di Champions League di calcio femminile. Il 24 marzo 2021 per la stessa competizione viene disputata l'andata dei quarti di finale tra Barcellona e Manchester City.\nAltri sport.\nRugby.\nLe finali del Super 10.\nDal 2006 al 2008 il Brianteo ospit\u00f2 la finale di tre edizioni consecutive del campionato italiano di rugby, il Super 10; in tutte e tre le edizioni fu presente il Benetton Treviso, in due di esse il Calvisano e in una il Viadana.\nLa finale 2005-06 registr\u00f2 spettatori, quella del 2006-07 11.350 e quella del 2007-08 11.976.\nHeineken Cup.\nLa squadra rugbistica degli Aironi ha disputato le partite casalinghe della Heineken Cup (la Coppa d'Europa di rugby) allo stadio Brianteo nell'anno 2011.\nEcco gli incontri:\nIncontri della nazionale italiana.\nLa Nazionale Italiana di Rugby gioc\u00f2 in questo stadio su un campo innevato la partita contro le Isole Figi nel 2005\nFootball americano.\nSuperbowl italiano.\nAl Brianteo si \u00e8 giocato pi\u00f9 volte il Superbowl italiano:\nConcerti.\nDi seguito gli artisti musicali che si sono esibiti al Brianteo:"}
{"id": "123486", "revid": "599013", "url": "https://it.wikipedia.org/wiki?curid=123486", "title": "Formaggio di soia", "text": "Il formaggio di soia \u00e8 un alimento ricavato dalla cagliatura del latte di soia.\nStoria.\nIl formaggio di soia \u00e8 presente da millenni nella tradizione alimentare orientale, dove \u00e8 chiamato t\u014dfu.\nIn occidente \u00e8 stato introdotto negli ultimi decenni in seguito all'affermazione delle diete vegetariane e come alternativa ai formaggi tradizionali per chi non digerisce il latte vaccino o \u00e8 intollerante al lattosio.\nPer adattarsi ai gusti occidentali, alcuni produttori hanno iniziato a produrre variet\u00e0 di formaggi di soia molto diverse dal t\u014dfu, imitando la forma, la consistenza ed il sapore di formaggi tradizionali come emmenthal, tome e persino gorgonzola.\nCucina.\nIl formaggio di soia \u00e8 usato nelle diete vegane poich\u00e9 \u00e8 un alimento di sola origine vegetale e poich\u00e9 \u00e8 ricco di calcio, ferro e vitamine B1, B2 e B3; caratteristiche che lo rendono un ingrediente adatto in caso di difficolt\u00e0 a digerire i latticini o di intolleranza al lattosio.\nInoltre \u00e8 un alimento usato spesso nelle diete ipocaloriche poich\u00e9 ricco d'acqua, povero di sodio e poco calorico: di t\u014dfu apportano circa da 80-100 calorie (t\u014dfu giovane) fino ad un massimo di 175 (t\u014dfu marinato), meno di quasi qualsiasi altro formaggio di latte."}
{"id": "123488", "revid": "310967", "url": "https://it.wikipedia.org/wiki?curid=123488", "title": "Amanita pantherina", "text": "LAmanita pantherina (DC.:Fr.) Krombholz \u00e8 un fungo velenoso molto comune e pertanto abbastanza conosciuto che appartiene alla famiglia delle Amanitaceae.\nDescrizione della specie.\nCappello.\n10\u201315\u00a0cm, di colore bruno, di forma conico-campanulata o emisferica e poi espanso, pianeggiante, liscio, ricoperto da piccole verruche bianche(importanti per il riconoscimento della specie); margine nettamente striato.\nLamelle.\nBianche, libere al gambo, fitte, con lamellule.\nGambo.\n6\u201312\u00a0cm, bianco, cilindrico, prima compatto, poi cavo, si ingrossa alla base in un bulbo.\nAnello.\nPi\u00f9 o meno ampio, bianco, piuttosto basso.\nVolva.\nBianca, aderente al bulbo.\nCarne.\nBianca, immutabile, soda.\nSpore.\nBianche in massa, ovoidali, lisce, non amiloidi, 10-12 x 7-9\u00a0\u00b5m.\nHabitat.\nCresce in estate-autunno, al limitar del bosco, sotto latifoglie e conifere.\nCommestibilit\u00e0.\nMolto velenoso, occasionalmente anche mortale.\nCausa la sindrome panterinica ad impronta psicomotoria, generalmente benigna, che provoca disturbi gastrointestinali (non sempre presenti) e disturbi nervosi a componente psichica come: eccitazione psicomotoria, vertigini, ebbrezza, euforia, disturbi di fonazione, stato ansioso, depressione, allucinazioni, sonno profondo.\nLa terapia consiste in gastrolusi, carbone attivo, solfato di magnesio, infusioterapia, sedativi.\nEtimologia.\nDal latino \"pantherinus\" = relativo alla pantera, per l'aspetto del cappello."}
{"id": "123489", "revid": "3732", "url": "https://it.wikipedia.org/wiki?curid=123489", "title": "Il Giorno", "text": "Il Giorno \u00e8 un quotidiano di Milano, con edizioni locali nelle principali province della Lombardia.\nCon gli altri tre quotidiani dello stesso gruppo editoriale Monrif, \"Il Resto del Carlino\" di Bologna, \"La Nazione\" di Firenze e \"Il Telegrafo\" di Livorno, forma il consorzio delle quattro testate denominato \u00abQN Quotidiano Nazionale\u00bb.\nStoria.\nFondazione.\n\"Il Giorno\" nasce per iniziativa del presidente dell'ENI Enrico Mattei, intenzionato a dar vita ad un nuovo quotidiano che fosse d'appoggio alla linea politica ed economica da lui espressa. Fondatore, nel 1953, e presidente dell'ENI, societ\u00e0 pubblica controllata dal Ministero delle partecipazioni statali, Mattei era fortemente osteggiato dalla grande industria privata, che non gli lesinava critiche, anche attraverso i giornali. Decise quindi di fondare un proprio quotidiano per rompere l'accerchiamento e controbattere agli attacchi. Non era la prima volta che un'azienda pubblica possedeva un giornale: il Banco di Napoli era proprietario del \"Mattino\" e della \"Gazzetta del Mezzogiorno\".\nMattei trov\u00f2 come socio l'editore marchigiano (quindi suo conterraneo) Cino Del Duca, che aveva fatto fortuna in Francia ed era desideroso di lanciarsi in una nuova impresa. Del Duca accett\u00f2 il ruolo di socio di minoranza. Il 27 settembre 1955 fu costituita a Milano la \u00abSociet\u00e0 Editrice Lombarda\u00bb (SEL), della quale Mattei detenne il 51% delle quote e Del Duca il 49%. Mattei decise di non apparire pubblicamente come il fondatore del quotidiano, che si present\u00f2 ai lettori come giornale indipendente. Ufficialmente il presidente della societ\u00e0 editrice era l'ingegner Oreste Cacciabue.\nLa direzione Baldacci.\nLa nuova testata puntava a costituire un'alternativa al \"Corriere della Sera\" per i lettori milanesi. Cino Del Duca prelev\u00f2 proprio dal giornale concorrente l'inviato Gaetano Baldacci, che promosse alla carica di direttore. Il modello di riferimento fu il quotidiano londinese \"Daily Express\".\nIl primo numero esce il 21 aprile 1956. Alla veste grafica ha lavorato nei mesi precedenti il designer Giuseppe Trevisani, che compie diverse innovazioni: impaginazione su otto colonne invece delle abituali nove; prima pagina \"a vetrina\" con titoli grandi e vivaci corredati da fotografie, sul modello della stampa anglosassone; gli articoli in prima pagina occupano uno spazio residuale: dopo 15-20 righe continuano nelle pagine interne. Al posto dell'articolo di fondo, riservato al direttore, compare un commento pi\u00f9 breve sotto la testatina \u00abSituazione\u00bb. \nSu quel primo numero il titolo di apertura, che occupava sette colonne sulle otto della pagina, fu di politica estera: \"La distensione a Londra\" e rifer\u00ec dei discorsi pronunciati nella capitale inglese da Nikita Chru\u0161\u010d\u00ebv. In posizione nobile vi era la \u00abSituazione\u00bb. Alcune firme del numero d'esordio: Giacomo Debenedetti (che pubblica \"Ossessi di Brancati e indifferenti di Moravia\"), Roberto Longhi, su una mostra dei maestri italiani della pittura a Parigi e lo scrittore Goffredo Parise. Achille Campanile e Roberto De Monticelli raccontarono in due paginoni le nozze fiabesche a Montecarlo di Grace Kelly con il principe Ranieri. Alla guida della \"macchina\" del giornale Paolo Murialdi e Angelo Rozzoni.\nIl giornale \u00e8 diretto a tutti quei milanesi che non amano il \"Corriere della Sera\" e soprattutto disdegnano quel suo crisma di \"ufficialit\u00e0\". Per questo \"il Giorno\" deve sempre cercare di stupire ed essere alternativo, dissacrante. Baldacci amava dire ai suoi collaboratori:\nIl giornale si distingue dal \"Corriere\" anche nella forma: esemplare \u00e8 l'abolizione della tradizionale terza pagina culturale. La cultura \u00e8 spostata nella seconda parte del quotidiano, prima degli spettacoli. Il redattore letterario \u00e8 Giorgio Zampa. All'interno \u00e8 prevista una pagina intera di economia e finanza: \u00e8 il primo quotidiano d'informazione a farlo. I servizi sportivi sono curati da Gianni Brera. Il talentuoso giornalista pavese costruisce la redazione sportiva: Mario Fossati si occupa del ciclismo, Giulio Signori dell'atletica, Gianni Clerici del tennis, Gian Maria Gazzaniga del calcio, Franco Grigoletti della pallacanestro. L'unica donna in redazione, prima nella redazione di Roma e poi a Milano, \u00e8 Adele Cambria: cura in particolare una rubrica mondana che appare in prima pagina col titolo \"Confino rosa\". Ma la novit\u00e0 pi\u00f9 ardita per un foglio del mattino \u00e8 una pagina dedicata a fumetti e giochi.\nAmplia l'offerta informativa l'inserto quotidiano di otto pagine a colori stampato in rotocalcografia (novit\u00e0 assoluta nel dopoguerra). Anche la prima pagina \u00e8 stampata con questa tecnica. Il lancio pubblicitario \u00e8 affidato ad un manifesto di Raymond Savignac. La testata si schiera politicamente a sostegno del nascente centro-sinistra e in difesa dell'intervento pubblico nell'economia. Per i primi mesi esce in due edizioni giornaliere. L'edizione pomeridiana \u00e8 in formato tabloid; i rilevanti costi di gestione, per\u00f2, impongono il termine dell'esperimento a fine luglio.\nLa crisi generata dal deficit prodotto nel primo esercizio induce Del Duca a ritirarsi dall'azionariato. L'Eni di Mattei rimane l'unico proprietario. \"Ufficialmente\" il quotidiano appartiene a un gruppo bancario: ancora nel 1958 il premier Adone Zoli e il ministro Giorgio Bo escludono qualsiasi partecipazione statale nella societ\u00e0 editrice. Per i primi tre anni il giornale ha problemi di raccolta pubblicitaria: le grandi industrie, infatti, non vogliono apparire sulle pagine del \u00abGiorno\u00bb. Il quotidiano fatica a trovare inserzionisti privati disposti a comprare spazi pubblicitari.\nLa situazione si sblocca nel 1959: Oscar Maestro, titolare della SPE, la concessionaria di pubblicit\u00e0 dei giornali dell'Eridania (societ\u00e0 privata da sempre in polemica con l'Eni), offre al \"Giorno\" la \"pace degli zuccherieri\" in cambio della gestione pubblicitaria del quotidiano.\nNell'estate 1959 il \"Giorno\" si \u00e8 gi\u00e0 collocato tra i maggiori fogli nazionali, raggiungendo le 150.000 copie. Nello stesso anno diventa noto al pubblico come il vero proprietario del quotidiano sia lo Stato. Il 49% appartiene all'ENI di Enrico Mattei, un altro 49% all'IRI e il restante 2% al Ministero delle partecipazioni statali. La mano pubblica si fa sentire alla fine dello stesso 1959: \u00e8 il governo, allora presieduto da Antonio Segni, che licenzia il primo direttore del \"Giorno\", in una riunione del Consiglio dei ministri del 23 dicembre.\nGli anni di Italo Pietra.\nNonostante il successo di vendite, \"Il Giorno\" continua ad avere elevati costi di gestione. Mattei decide, con spregiudicatezza, di utilizzare denaro pubblico per ripianarne i debiti.\nA Baldacci viene data la soddisfazione di nominare il suo successore: Italo Pietra, amico e collega fin dai tempi del \"Corriere della Sera\". Poco tempo dopo si ritira Del Duca e cos\u00ec l'ENI rimane editore unico del quotidiano. Pietra rimane alla guida del quotidiano dal 1960 al 1971. Socialista, si batte \"per l'incontro tra cattolici e socialisti, per avviare l'Europa a una dimensione pi\u00f9 ampia, per dare al nostro Paese strutture pi\u00f9 moderne, pi\u00f9 giuste, pi\u00f9 adatte ai tempi\".\nQuesti sono gli anni pi\u00f9 vitali nella storia della testata. La redazione si avvale di una serie di collaboratori fra i pi\u00f9 prestigiosi del Paese: Arbasino, Bianciardi, Cederna, Emiliani, Citati, Eco, Pasolini, Ernesto Rossi, e ancora Cassola, Ottiero Ottieri, Soldati, ecc. Il 14 gennaio 1962 un reportage da Vigevano di Giorgio Bocca sul \"boom economico\" diventa uno dei pezzi pi\u00f9 citati del giornalismo italiano. Nel 1963 Alberto Arbasino intervista lo scrittore Carlo Emilio Gadda.\nPer ragioni di concorrenzialit\u00e0 nei confronti del \"Corriere\", che usciva nel pomeriggio con il \"Corriere d'Informazione\", anche il \"Giorno\" aveva un'edizione pomeridiana, diretta da Giorgio Susini. Nell'edizione mattutina il quotidiano usciva sempre arricchito con qualche supplemento: \"Il Giorno dei Ragazzi\" (per il quale Benito Jacovitti crea, tra i tanti, \u00abCocco Bill\u00bb), della TV, ecc. Le pagine di cronaca erano intitolate con la testatina \"Fatti della vita\", che rimarr\u00e0 un marchio distintivo del giornale.\nLa crisi degli anni settanta.\nNel 1971 \"Il Giorno\" \u00e8 il quarto quotidiano italiano d'informazione, con una vendita media di 244.276 copie. L'esercizio 1970 si conclude per\u00f2 con una perdita di quasi 3 miliardi e mezzo di lire. L'ENI pensa dapprima a cedere il giornale, poi decide di sostituire Italo Pietra, considerato un direttore-interventista per i numerosi articoli scritti sul quotidiano, con un direttore-organizzatore. Avutane notizia in anticipo, Pietra si dimette il 9 giugno.\nAl suo posto viene chiamato Gaetano Afeltra. Nel suo editoriale di presentazione, il nuovo direttore afferma, riguardo alla linea politica, che \"non muter\u00e0 l'impegno democratico, civile e, quindi, antifascista. La notizia \u00e8 sacra, il commento \u00e8 libero\".\nAfeltra realizza invece un altro progetto: quello di smontare il \"Giorno\" per distoglierlo dalle precedenti posizioni politiche. La linea di \"disimpegno\" e \"spoliticizzazione\" viene osteggiata dalla redazione, che entra per due volte in sciopero, a breve distanza di tempo: il 27 settembre 1972 e il 20 gennaio 1973. Nel 1973 escono dal giornale, per disaccordi con il direttore, Enzo Forcella, editorialista, e Paolo Murialdi, primo redattore capo.\nIl \"Giorno\" nella primavera del 1973 aumenta di copie la tiratura, ma il passivo rimane elevato. La crisi economica porta alla rinuncia alle pagine a colori e all'inserto.\nNel 1976 anche Giorgio Bocca lascia il quotidiano per partecipare alla fondazione de \"la Repubblica\", \"pensato per lo stesso tipo di lettore del \"Giorno\"\". Oltre a Bocca, il suo fondatore, Eugenio Scalfari, riusc\u00ec a portar via dal quotidiano milanese tutte le sue firme illustri: Gianni Brera, Bernardo Valli, Natalia Aspesi, Alberto Arbasino, Pietro Citati, Mario Pirani e Gianni Locatelli.\nIl quotidiano romano in poco tempo si ritagli\u00f2 un suo spazio tra i lettori di centro-sinistra, posizionandosi in un segmento medio-alto. \"Il Giorno\" non seppe dare una risposta efficace e cominci\u00f2 a perdere copie.\nDal 1980 al 1996.\nNel 1980 Gaetano Afeltra comp\u00ec 65 anni. L'ENI decise di affidare l'incarico di direttore della testata \u2014 a quel tempo in crisi di vendite \u2014 a Guglielmo Zucconi. Zucconi cerc\u00f2 di tornare alle origini e di rifare il giornale irriverente e critico verso il potere dei primi anni. Approv\u00f2, inoltre, il ritorno del colore in prima pagina. In occasione dell'attentato a Giovanni Paolo II (13 maggio 1981), \"Il Giorno\" usc\u00ec con una foto a tutta pagina ritraente il papa in fin di vita. Nel 1982 il quotidiano milanese era il settimo quotidiano italiano con 261.245 copie di tiratura media (il quinto se si escludono i quotidiani sportivi).\nNei suoi quattro anni di direzione (1980-1984) Zucconi cambi\u00f2 la fattura del giornale. La televisione, ormai presente nelle case di tutti gli italiani, fu trattata in un modo nuovo, raccontando le storie personali degli attori e dei presentatori. Un'altra innovazione fu quella di inserire nelle pagine degli spettacoli la musica leggera, genere ancora negletto perch\u00e9 considerato frivolo. Emersero cronisti come Paolo Martini, Gigi Moncalvo e Massimo Franco. \"Il Giorno\" riprese il suo posto di prestigio tra i giornali nazionali. Cominciarono a tornare anche le firme famose, fra cui Massimo Fini.\nL'era Poligrafici Editoriale.\nNel 1996 \"Il Giorno\" vendeva su scala nazionale una media giornaliera di copie.\nNel 1997 il quotidiano fu ceduto dall'Eni alla Poligrafici Editoriale S.p.A., quinto gruppo editoriale italiano diretto da Andrea Riffeser Monti. L'operazione cost\u00f2 11,1 miliardi di lire, ma la casa editrice bolognese ricevette in cambio un finanziamento triennale a fondo perduto di 66 miliardi di lire.\nLa Poligrafici \u00e8 gi\u00e0 proprietaria di due quotidiani regionali, \"Il Resto del Carlino\" e \"La Nazione\", che escono con un'edizione unica a livello nazionale (la testata \u00abQuotidiano nazionale\u00bb) e con un'edizione distinta a livello regionale.\n\"Il Giorno\" possiede una propria redazione nazionale, che produce autonomamente le notizie. Tale redazione fu dismessa dal nuovo proprietario, il quale stabilisce che il fascicolo nazionale del \"Giorno\" avr\u00e0 le stesse notizie prodotte tra Bologna e Firenze.\nNell'ottobre 2000 il \"Giorno\" adotta il formato tabloid cos\u00ec come le altre testate della catena. Accanto alla testata, di cui il direttore \u00e8 Giovanni Morandi, in prima pagina \u00e8 riportato il marchio \u201cQN\u201d (\"Quotidiano Nazionale\").\nNel maggio 2016 la redazione lascia la sede di via Stradivari e si trasferisce in Corso Buenos Aires. Quella attuale \u00e8 la quinta sede del quotidiano.\nEdizioni.\nDal 1997 in poi, la Poligrafici Editoriale e la Monrif hanno dato un nuovo impulso alla copertura delle notizie locali, facendo nascere nuove edizioni lombarde.\nLe edizioni de \"Il Giorno\" oggi sono: Bergamo, Brescia, Lecco, Sondrio, Como, Varese, Legnano, Monza, Rho-Bollate, Sud-Milano, Sesto-Cinisello, Martesana, Lodi-Pavia, Milano citt\u00e0, Mantova e Cremona, per un totale di circa 150-160 pagine che quotidianamente coprono tutta la Lombardia.\nIl Giorno ha una versione online, riportante in tempo reale le principali notizie della Lombardia, suddivise nelle diverse edizioni, e che si integra con le notizie di carattere nazionale ed internazionale del Quotidiano.net, versione online del Quotidiano Nazionale.\nIl 5 maggio 2016 viene inaugurata la nuova sede de Il Giorno, in corso Buenos Aires a Milano.\nIl 1\u00ba febbraio 2017 Sandro Neri assume la direzione del quotidiano, subentrando a Giuliano Molossi.\nFirme storiche.\nIl \"Giorno\" \u00e8 stato una fucina di giornalisti che sono diventati firme famose del giornalismo italiano: \nDiffusione.\nDati Ads - Accertamenti Diffusione Stampa"}
{"id": "123490", "revid": "114385", "url": "https://it.wikipedia.org/wiki?curid=123490", "title": "La Nazione", "text": "La Nazione \u00e8 il principale quotidiano di Firenze. Il giornale, distribuito su tutto il territorio nazionale, \u00e8 particolarmente diffuso in Toscana, Umbria e nella provincia ligure della Spezia con numerose edizioni locali che approssimativamente corrispondono alle varie province toscane e all'Umbria.\nInsieme a \"il Resto del Carlino\" di Bologna, \"Il Giorno\" di Milano e \"Il Telegrafo\" di Livorno, fa parte del gruppo editoriale Monrif e della rete che porta il nome di \"QN Quotidiano Nazionale\".\nLa Fondazione.\nL'idea di creare un nuovo quotidiano per Firenze risale al 13 luglio 1859. In citt\u00e0 si era appena diffusa la notizia dell'armistizio di Villafranca, Leopoldo II, l\u2019ultimo Granduca della casata Asburgo Lorena, se n\u2019era andato da circa due mesi e mezzo e a Firenze era rimasto il governo provvisorio di Bettino Ricasoli. Quella sera, Ricasoli convoc\u00f2 una riunione nel suo gabinetto di Palazzo Vecchio, alla quale furono invitati Carlo Fenzi, Piero Puccioni e Leopoldo Cempini, tre patrioti che gi\u00e0 due mesi prima avevano proposto a Ricasoli l'idea di dar vita a un nuovo quotidiano per Firenze. Durante l'incontro, il barone spieg\u00f2 ai presenti la situazione politica che si era venuta a creare a Villafranca, ribadendo per\u00f2 la ferma volont\u00e0 di andare avanti nel progetto di unificazione: \"Lor signori mi chiesero di fondare un giornale politico: rifiutai: oggi concedo: ma ad un patto: che domani e nelle prime ore del mattino il giornale venga in luce.\" Ai tre si un\u00ec Alessandro d'Ancona e come tipografia fu scelta quella di \nGaspero Barb\u00e8ra, con sede in via Faenza. All'una di notte i testi erano scritti, alle cinque del mattino Ricasoli aveva dato la sua approvazione e la mattina dopo \"il numero zero\" del nuovo giornale intitolato \"La Nazione\", pubblicato in formato tabloid (a mezzo foglio), era gi\u00e0 in circolazione. Il primo numero in versione ufficiale risale al 19 luglio. Il primo direttore fu proprio Leopoldo Cempini, che rimase in carica fino al 9 agosto del 1859. L'orientamento del giornale \u00e8 sempre stato moderato-conservatore.\nL'Unit\u00e0 d'Italia e la nuova capitale.\nPer i primi dieci anni l'obiettivo del giornale fu quello della causa nazionale, tanto che la prima pagina del foglio era sempre dedicata alla politica. Con il trasferimento della capitale da Torino a Firenze (1865), il quotidiano raggiunse per la prima volta le 5000 copie di tiratura.\nDal 1869 al 1871 fu direttore Giuseppe Civinini, che dette a \"La Nazione\" un'impronta fortemente culturale e una nuova impaginazione, organizzata stabilmente su sei colonne. Inizi\u00f2 a pubblicare racconti tratti dal \"Monthly Chronicle\" e dal \"New York Magazine\", novelle di Charles Dickens e racconti di grandi scrittori e giornalisti italiani e stranieri. \nNel 1871, in seguito all'annessione, la capitale del Regno d'Italia fu spostata a Roma ma, a differenza di quasi tutti gli altri organi di stampa, \"La Nazione\" decise di rimanere a Firenze: questa scelta, ponderata dal Comitato editoriale, leg\u00f2 indissolubilmente il giornale alla citt\u00e0 di Firenze. In quel periodo \"La Nazione\" pass\u00f2 alla stamperia \"Le Monnier\".\nDopo la morte di Civinini, avvenuta il 19 dicembre 1871, a dirigere il quotidiano fu chiamato un giornalista di vecchia data: Celestino Bianchi. Sotto la sua direzione (dicembre 1871 - giugno 1885) \"La Nazione\" smise di essere il giornale dei risorgimentali. Inizi\u00f2 a dare spazio alla cronaca cittadina, alla moda, agli spettacolo e allo sport; in quel periodo furono inaugurate numerose rubriche settimanali dedicate ai temi pi\u00f9 svariati: dalla caccia, alle feste, alla \"societ\u00e0 elegante\". In quegli anni la sede del quotidiano fu spostata in via San Gallo, al civico 33. \n\"La Nazione\" fu tra i primissimi giornali italiani a dotarsi di una \"linotype\" (inventata in Inghilterra nel 1884) che insieme alla nuova rotativa acceler\u00f2 notevolmente la composizione, fino ad allora avvenuta a mano, creando le premesse per l'aumento del numero di pagine. Alla fine degli anni Ottanta il giornale era gi\u00e0 passato alle sette colonne, i caratteri furono migliorati e i redattori iniziarono a prestare pi\u00f9 attenzione ai titoli. Gli inserti pubblicitari, di solito relegati alla quarta pagina, crebbero e iniziarono a invadere anche tutti gli altri fogli (di solito gli annunci riguardavano libri in uscita); risale a quegli anni anche la netta distinzione tra \"cronaca bianca\" e \"cronaca nera\". \nDurante le repressioni di fine Ottocento il giornale si schier\u00f2 con il governo, polemizzando contro le \"societ\u00e0 clericali\" ritenute socialiste. Questi toni e atteggiamenti iniziarono ad attenuarsi quando si percep\u00ec che una forte presenza di cattolici moderati avrebbe permesso di arginare le \"masse sovversive\".\nIl nuovo secolo e le due guerre.\nNei primi anni del nuovo secolo l'editoria fu protagonista di una processo di modernizzazione che, se pur in ritardo rispetto al resto d'Europa, fu certamente un netto passo in avanti per quel mondo che, visti gli alti costi di produzione e il numero non indifferente di cittadini ancora analfabeti, stentava per rimanere a galla. Quindi, se agli inizi \"La Nazione\" aveva potuto contare su una tipografia all'avanguardia, adesso la sua 'macchina piana', che al massimo poteva stampare cinquemila copie a notte, iniziava a rivelarsi obsoleta. Le cose cominciarono ad evolvere solo nella primavera del 1907, quando, con il cambiamento della sede, il giornale pot\u00e9 finalmente disporre di cinque \"linotypes\" e di una piccola rotativa. Il formato del foglio fu leggermente ampliato e le pagine passarono da sei a otto e, in alcuni momenti, persino a dieci. La nuova sede del giornale fu spostata inizialmente sul Lungarno degli Acciaiuoli, ma poco tempo dopo si trasfer\u00ec nuovamente in Borgo Santi Apostoli al numero 7. Intanto la propriet\u00e0 del foglio era passata al principe Tommaso Corsini, che decise di spostare ancora una volta gli uffici dei tipografi. Il 25 maggio del 1914 le \"linotypes\" e la rotativa passarono infatti da Borgo Santi Apostoli alla stamperia di Attilio Vallecchi in via Ricasoli, dove rimassero fino al 1966. \nNei primi anni del nuovo secolo \"La Nazione\" non navigava in buonissime acque e per questo motivo, alla vigilia della Prima Guerra Mondiale, il giornale prefer\u00ec affiancarsi al neutralismo di altri giornali come \u201cLa Stampa\u201d e \u201cIl Mattino\u201d. Il 10 marzo del 1915 Nesti (direttore da novembre del 1914) fu costretto a dimettersi e cinque giorni dopo, accettando l'offerta del principe Corsini, l'ex direttore amministrativo Egidio Favi acquist\u00f2 il giornale. Aldo Borelli ne divenne il direttore. Il nuovo editore stipul\u00f2 un contratto con \u201cLa Stampa\u201d di Torino per uno scambio di articoli dall'Italia e dall'estero che permisero al giornale di avere un'ottima copertura sui servizi 'da inviato'. Questa novit\u00e0 si riveler\u00e0 fondamentale per tutta la durata del conflitto. Fu anche aggiunta una nutrita schiera di collaboratori politici, artistici, letterari, militari e mondani e fu sviluppata fortemente la parte pubblicitaria, con relativo aumento di reddito. A cambiare fu soprattutto la linea politica che, nell'arco di poche settimane, in linea con il resto dei quotidiani moderati, divenne esplicitamente interventista. \nDal 1919 al 1924, direttore politico del giornale, a fianco di Borelli, era Carlo Scarfoglio, figlio del giornalista filofascista Edoardo Scarfoglio e di Matilde Serao. Di fronte ai moti sociali del Biennio Rosso il quotidiano si fece portavoce della borghesia liberale, accogliendo e difendendo la lotta contro il movimento socialista. Scarfolgio accompagn\u00f2 \"La Nazione\" nei giorni che precedettero e segnarono l'avvento del fascismo. Nel corso del Ventennio il quotidiano mantenne il suo orientamento conservatore e nel 1927 fu costretto ad acquistare \"Il Nuovo Giornale\", quotidiano fondato nel 1906 che per anni era stato il pi\u00f9 temibile fra i suoi concorrenti. \nDurante la Seconda Guerra Mondiale \"La Nazione\" continu\u00f2 faticosamente le pubblicazioni fino all'ingresso a Firenze degli alleati. L'ultimo numero apparve il 28 luglio del 1944, poi ci fu silenzio per tutta la durata della battaglia per la liberazione della citt\u00e0. L'11 agosto, al posto della storica testata, apparve \"La Nazione del Popolo\", composta come sempre in via Ricasoli 8. Favi era riuscito a salvare dai tedeschi soltanto cinque \"linotypes\" e fu con queste che si and\u00f2 avanti fino alla ripresa con il nome \"La Nazione Italiana\", nel marzo del 1947. In occasione del centenario, nel 1959 riprese il nome storico \"La Nazione\".\nNegli anni '60 le edizioni provinciali si moltiplicarono: una per ogni capoluogo, oltre a Empoli, Viareggio, Santa Croce e Pontedera che avevano le loro cronache quotidiane. In quegli anni \"La Nazione\" si diffuse in Umbria e in Liguria, in particolare a Perugia e Foligno, Sarzana e La Spezia.\nAttilio Monti e la nuova sede.\nNel 1966 Attilio Monti (gi\u00e0 proprietario del bolognese \"Il Resto del Carlino\" e del quotidiano sportivo \"Stadio\") acquist\u00f2 \"La Nazione\", la cui sede fu spostata nello stabilimento di via Paolieri (dove si trova ancora oggi). Per inaugurare la nuova sede fu acquistata una rotativa di eccezionale potenza: era lunga 54 metri e faceva ruotare i rulli di carta a una velocit\u00e0 di 36 chilometri l'ora; all'epoca era la pi\u00f9 importante rotativa d'Europa. \nI 150 anni dalla fondazione sono stati commemorati da un francobollo emesso dalle Poste italiane. Oltre ad un numero speciale e un libro celebrativo della storia del giornale, sono state organizzate una serie di conferenze e una mostra itinerante. \nI direttori.\nSospeso per deliberazione del Comando Alleato in Italia il 12 agosto 1945, le pubblicazioni furono riprese nel 1947 con la testata \"La Nazione Italiana\".\nDiffusione.\nDati Ads - Accertamenti Diffusione Stampa\nRedazioni locali.\nLe redazioni del giornale \"La Nazione\" sono ubicate interamente in Toscana, Umbria e nella provincia della Spezia.\nLe redazioni locali si trovano nelle citt\u00e0 di: Arezzo, Carrara, Empoli, Firenze, Grosseto, La Spezia, Lucca, Massa, Perugia, Pisa, Pistoia, Pontedera, Prato, Siena e Viareggio."}
{"id": "123492", "revid": "290948", "url": "https://it.wikipedia.org/wiki?curid=123492", "title": "Effetto Peltier", "text": "L'effetto Peltier \u00e8 il fenomeno termoelettrico per cui una corrente elettrica che scorre tra due metalli o semiconduttori differenti posti in contatto (giunzione Peltier) produce un trasferimento di calore. \u00c8 l'opposto dell'Effetto Seebeck.\nA seconda della direzione della corrente, la giunzione emette o assorbe calore, permettendo di realizzare un dispositivo riscaldante o raffreddante (cella di Peltier). In questo, l'effetto Peltier \u00e8 diverso dall'effetto Joule, che produce un riscaldamento indipendentemente dalla direzione della corrente.\nIl fenomeno.\nL'effetto Peltier \u00e8 l'opposto dell'effetto Seebeck, e fu scoperto da Jean Peltier nel 1834.\nQuando una corrente \"I\" viene fatta scorrere nel circuito in figura, una quantit\u00e0 di calore \u00e8 assorbita dalla giunzione \"T1\" ed emessa dalla giunzione \"T2\".\nLa quantit\u00e0 di calore assorbita da \"T1\" per unit\u00e0 di tempo \u00e8:\ndove \u03a0\"AB\" \u00e8 il coefficiente di Peltier della termocoppia, mentre \u03a0\"A\" e \u03a0\"B\" sono i coefficienti dei singoli materiali. I semiconduttori di tipo \"p\" hanno di solito coefficiente di Peltier positivo, e quelli di tipo \"n\" negativo.\nIl fenomeno \u00e8 l'effetto del ritorno all'equilibrio degli elettroni che assorbono energia da un contatto e la cedono nell'altro."}
{"id": "123493", "revid": "120778343", "url": "https://it.wikipedia.org/wiki?curid=123493", "title": "Glocalizzazione editoriale", "text": "La glocalizzazione editoriale consiste nel trasferimento della produzione di un prodotto editoriale nel territorio, dove le edizioni locali sono realizzate in sinergia con la sede principale. Il termine glocalizzazione \u00e8 il risultato della fusione dei termini \"globalizzazione\" e localizzazione\".\n\u00c8 frutto di un processo in atto a partire dagli anni Ottanta che coinvolge alcuni gruppi editoriali di quotidiani italiani.\nSecondo il modello editoriale prevalente, le redazioni locali inviano gli articoli alla sede centrale, dove viene confezionato il giornale nella sua interezza. Questo \u00e8 il modello produttivo che ha contraddistinto il XX secolo e che \u00e8 seguito ancora oggi da molti quotidiani nazionali (tra i quali i due maggiori, come \"Corriere della Sera\" e \"la Repubblica\")\nObiettivo del modello editoriale glocale \u00e8 creare una sinergia tra un quotidiano nazionale, o interregionale, e uno o pi\u00f9 giornali locali radicati nel territorio, con redazioni e produzioni che possono essere dei giornali a s\u00e9 stanti. Tale modello presenta il vantaggio di andare oltre la pagina locale inserita nel corpo del quotidiano nazionale.\nIn Italia, questa forma di quotidiano si \u00e8 realizzata in quattro tipologie:"}
{"id": "123495", "revid": "729019", "url": "https://it.wikipedia.org/wiki?curid=123495", "title": "Collaudatore", "text": "Il collaudatore \u00e8 un tecnico addetto al controllo e verifica dei requisiti tecnologici ed economici di apparecchi, macchine, strumenti, impianti o costruzioni in relazione a un piano di lavoro o a normative esterne. Con l'aumentare delle normative di sicurezza in vari campi, il collaudatore assume spesso un ruolo di importanza pubblica.\nSport automobilistici.\nNell'automobilismo sportivo il ruolo del collaudatore \u00e8 andato via via crescendo di importanza con l'aumentare della complessit\u00e0 delle vetture. In particolare nella Formula 1 moderna le squadre maggiori investono moltissimo in \"test\" privati per ottimizzare le prestazioni tanto da avere gruppi di meccanici ed ingegneri esclusivamente dedicati ad essi, motivo per il quale un collaudatore percorre complessivamente durante l'anno molti pi\u00f9 chilometri di un pilota ufficiale, ed il ruolo \u00e8 visto come il miglior ingresso nella categoria per un giovane pilota.\nA partire dalla stagione 2004 le squadre peggio piazzate nel campionato precedente possono schierare una terza vettura nelle prove del venerd\u00ec precedente il Gran Premio, ampliando ancora di pi\u00f9 il ruolo del collaudatore ormai ufficialmente \"terzo pilota\"."}
{"id": "123496", "revid": "3732", "url": "https://it.wikipedia.org/wiki?curid=123496", "title": "Il Resto del Carlino", "text": "il Resto del Carlino \u00e8 un quotidiano italiano, tra i pi\u00f9 antichi tuttora in vita. Fondato nel 1885, \u00e8 il giornale simbolo di Bologna e il primo quotidiano per diffusione in Emilia-Romagna e Marche, nonch\u00e9 il settimo quotidiano pi\u00f9 diffuso in Italia. Tra il 1945 e il 1953 la testata ebbe il nome \"Giornale dell'Emilia\".\nCon gli altri tre quotidiani dello stesso gruppo editoriale Monrif, \"La Nazione\" di Firenze, \"Il Giorno\" di Milano e \"Il Telegrafo\" di Livorno, forma il consorzio delle quattro testate denominato \" QN - Quotidiano Nazionale\".\nOrigine del nome.\nNel 1885 a Firenze circolava un giornale di nome \"Il Resto al Sigaro\", venduto nelle tabaccherie al prezzo di 2 centesimi. Costando un sigaro 8 centesimi, era facile per gli esercenti abbinare la vendita dei due prodotti e rendersi cos\u00ec promotori del giornale. Un gruppo di amici bolognesi che frequentava abitualmente il capoluogo toscano trov\u00f2 l'idea interessante e, nel giro di due mesi, decise di importarla nella citt\u00e0 felsinea. I loro nomi erano Cesare Chiusoli, Giulio Padovani e Alberto Carboni, tutti e tre con alle spalle studi di giurisprudenza e un'attivit\u00e0 consolidata di giornalismo in altri quotidiani cittadini (\"Stella d'Italia\", \"La Patria\").\nIl loro giornale usc\u00ec con le stesse dimensioni e prezzo del foglio fiorentino. Costava due centesimi (invece dei 5 della stampa \"seria\" e di quella sportiva) e aveva un formato di 19 \u00d7 29\u00a0cm, pi\u00f9 piccolo dell'attuale A4. Secondo i canoni dell'epoca la pagina in formato lenzuolo era tipica della stampa d'informazione; invece i fogli cittadini popolari circolavano in formato ridotto. I fondatori scelsero questo secondo formato poich\u00e9 il nuovo giornale non nasceva per fare concorrenza alla stampa \"seria\", ma per inserirsi nel mercato delle letture leggere.\nSi decise che il nome dovesse richiamarsi all'originale fiorentino, senza tuttavia esserne una copia, e mantenerne lo stesso tono originale, scanzonato e bizzarro. Nella Bologna ottocentesca la moda giornalistica imponeva nomi come \"La Striglia\", \"La Frusta\", \"Lo scappellotto\". I fondatori scelsero \"il Resto\u2026 del Carlino\". Il carlino era stata una moneta dello stato Pontificio coniata dal XIII secolo al 1796, quindi alla fine dell'Ottocento non era pi\u00f9 in circolazione da tempo. Con l'unit\u00e0 d'Italia e la nuova monetazione imperniata sulla lira, la moneta da 10 centesimi di lire continuava comunque, nell'uso popolare, ad essere chiamata \"carlino\". I puntini di sospensione al centro del nome erano ironici: la testata si rifaceva, infatti, a un diffuso modo di dire locale: \"dare il resto del carlino\" significava \"dare ad ognuno il suo avere\", \"regolare i conti\" e, per estensione, \"pungolare i potenti e fustigare i prepotenti\".\nStoria.\nI primi anni di vita.\nIl primo numero de \"Il Resto... del Carlino \"usc\u00ec il 21 marzo 1885. L'editoriale, di Giulio Padovani, s'intitolava semplicemente \u00ab\"?\"\u00bb. Padovani esord\u00ec con queste parole:\nSulla testata del nuovo quotidiano compare una giovane donna con una camicia bianca e un sigaro fumante in bocca - riferimento al tabaccaio da cui \"si va a comprare il primo sigaro della giornata\". La pagina \u00e8 divisa in tre colonne. La forma di esposizione delle notizie \u00e8 agile e si presta alla lettura \"in un batter d'occhio\".\nLo stampatore \u00e8 la Tipografia Azzoguidi in via Garibaldi 3, dove \u00e8 sistemata anche la redazione. Alberto Carboni firma il quotidiano come redattore responsabile. La prima tiratura \u00e8 di copie; il giornale \u00e8 venduto sia nelle tabaccherie, dove viene distribuito come resto al sigaro, sia nelle altre botteghe, oltre che nelle ancora rarissime edicole. In maggio la signorina toglie la camicetta bianca e mette un abito nero.\nDopo sei mesi le copie tirate diventano , ma anche i costi di produzione crescono e la propriet\u00e0 non pu\u00f2 fare altro che ritoccare il prezzo. L'aumento \u00e8 minimo: un solo centesimo, che viene compensato con l'aumento del formato. La decisione per\u00f2 ha un effetto controproducente: i lettori sono spiazzati dalle nuove dimensioni mentre ai tabaccai il giornale non fa pi\u00f9 comodo perch\u00e9 \"non serve pi\u00f9 come resto\"'. Le vendite precipitano, si arriva allo stato di crisi.\nLa svolta arriva con l'ingresso di Amilcare Zamorani come socio e come gerente responsabile. Avvocato di origini ferraresi trapiantato a Bologna, Zamorani, a partire dal 1886, trasforma il \"Resto del Carlino\" (i tre puntini sono gi\u00e0 scomparsi in dicembre) in un vero quotidiano di informazione. Il giornale assume il tono dei maggiori giornali nazionali e si colloca in un'area politica di riferimento, quella dell'\"Associazione democratica\" di radicali, repubblicani e socialisti legalitari. Il formato aumenta a 37x52 cm, le colonne pure (da tre a cinque), cos\u00ec come il prezzo: 5 centesimi.\nIl 1\u00ba gennaio 1888 il \"Carlino\" assorbe il concittadino \"La Patria\". Inoltre il giornale si dota di una propria tipografia. Per sfruttare al meglio la capacit\u00e0 produttiva, alla fine del 1889 nasce \"Italia Ride\", settimanale satirico-umoristico a colori. Il periodico vive solo una stagione; tra i collaboratori figurano artisti come Galantara, Ardengo Soffici e Alfredo Baruffi.\nEntro il 1890 il \"Carlino\" \u00e8 diventato il primo quotidiano bolognese, forte delle copie vendute. Nel 1895 viene acquistata la prima macchina rotativa; il giornale si trasferisce nella nuova sede di piazza Calderini.\nCompaiono fin da allora le inserzioni pubblicitarie di marchi in gran parte rimasti tuttora gli inserzionisti privilegiati del quotidiano: Fiat, Liebig, Olio Sasso, Acqua Fiuggi, Campari e l'Idrolitina del cavalier Gazzoni.\nIl primo Novecento.\nNegli ultimi anni dell'era Zamorani (1903-1905), il \"Carlino\" mantiene una linea di appoggio al governo Giolitti. Zamorani lascia nel 1905, affetto da una grave malattia, dopo avere indicato come successore Pio Schinetti.\nIl quotidiano aumenta la tiratura durante tutta l'epoca giolittiana. Nel 1909, due anni dopo la morte di Zamorani, il giornale si sposta dall'area democratica-popolare a quella conservatrice-agraria. Entra in redazione Filippo Naldi (gi\u00e0 inviato per \"Il Secolo\" e \"La Tribuna\"), che avr\u00e0 una lunga carriera nel \"Carlino\".\nNel 1911 il \"Carlino\", in occasione del 50\u00ba anniversario dell'Unit\u00e0 d'Italia, lancia un'iniziativa promozionale: il \"Raid aviatorio Bologna-Venezia-Rimini-Bologna\". \u00c8 la prima manifestazione del genere in Italia. Il circuito aereo, di circa 640\u00a0km, deve essere percorso senza scalo. Al vincitore sarebbe andato un premio di lire.\nPartecipano dieci aviatori: sei italiani e quattro francesi. La gara si disputa il 19 settembre. Vince il transalpino Andr\u00e8 Frey in 1h 46'53\". Durante la gara si registra un fatto di portata storica: un aviatore, fuori concorso, copre la prima tappa Bologna-Venezia trasportando a bordo un sacco di corrispondenza. Effettua cos\u00ec il primo servizio di posta aerea in Italia, appena dieci giorni dopo il primo esperimento mondiale, avvenuto in Inghilterra il 9 settembre.\nNei primi anni dieci la Terza pagina del quotidiano si arricchisce della collaborazione di alcuni tra i massimi intellettuali italiani: Benedetto Croce, che collaborer\u00e0 al giornale per un totale di 57 interventi tra il 1910 e il 1951, Giovanni Gentile, Giuseppe Prezzolini, Giovanni Papini, Giovanni Amendola, Aldo Valori, Ernesto Bonaiuti e Alfredo Oriani. Le copie giornaliere vendute, per\u00f2, non bastano a coprire i costi: il giornale si trova in una situazione deficitaria. Ne approfitta Filippo Naldi, che trova un nuovo contratto di pubblicit\u00e0 finanziato da industriali genovesi e rileva la propriet\u00e0 del quotidiano. Naldi \u00e8 spesso fuori dalla redazione, preso dalla cura dei suoi affari. La macchina del giornale \u00e8 guidata da Mario Missiroli, vero e proprio direttore \"de facto\" del quotidiano. La redazione \u00e8 composta da valenti giornalisti: Giovanni Borelli, Nello Quilici, Aldo Valori, Tomaso Monicelli, Eugenio Giovannetti, Marco Viana e Achille Malavasi, cui si aggiungeranno Mario Vinciguerra, Dino Grandi e Widar Cesarini Sforza.\nNel 1914-1915, dei tre principali quotidiani di Bologna (il \"Carlino\", liberale, il \"Giornale del mattino\", democratico e il cattolico \"L'Avvenire d'Italia\"), i primi due si schierano tra gli interventisti, mentre il terzo \u00e8 pi\u00f9 prudente. La Grande guerra fa salire la tiratura del \"Carlino\" fino a copie (Gino Piva \u00e8 il pi\u00f9 valente corrispondente di guerra), grazie anche al servizio speciale per i soldati al fronte ideato dal direttore-proprietario. Il giornale viene recapitato ogni mattina ai militari dislocati lungo le trincee tramite una catena di trasporti che comprende automobili, motociclette e persino biciclette.\nForte del successo di vendite, il quotidiano raddoppia: nel settembre 1919 viene varata l'edizione pomeridiana: \"il Resto del Carlino sera\".\nA partire dal 1923 il \"Carlino\" entra nell'orbita del regime fascista, che ha conquistato il potere l'anno prima. Tra il 1923 e il 9 settembre 1943, alla guida del quotidiano si succedono ben nove direttori, la cui nomina \u00e8 controllata dal regime, quasi nessuno dei quali \u00e8 giornalista di professione. Nel 1936 viene inaugurata la nuova sede del giornale in via Dogali (ora via Gramsci), realizzata a spese del Partito Nazionale Fascista.\nIl 19 aprile 1945 esce l'ultimo numero della testata sotto il controllo della Repubblica Sociale Italiana. Il giorno dopo la sede e la tipografia del giornale vengono occupate dagli Alleati. Lo storico nome \"Resto del Carlino\" viene cancellato per decisione del Comando alleato. Il nuovo gestore, il Psychological Warfare Branch (PWB), la sezione informativa delle forze alleate, fonda la nuova testata \"Corriere dell'Emilia\". Dopo pochi mesi il PWB ritiene che il \"Corriere\" possa camminare sulle proprie gambe. Prima di riconsegnare il quotidiano alla redazione, che si costituisce in cooperativa, effettua la nomina del direttore. La scelta cade su Gino Tibalducci (iscritto al PLI, quindi accreditato come moderato).\nIl nuovo quotidiano esce il 17 luglio 1945 con la testata \"Giornale dell'Emilia\".\nAl fianco delle vecchie firme del \"Resto del Carlino\" sopravvissute all'epurazione, entrano nella redazione forze giovani come Enzo Biagi, Luciano Bergonzini e Federico Zardi. Causa ristrettezze economiche, il quotidiano esce con un solo foglio (formato lenzuolo), di cui la prima facciata \u00e8 dedicata alle notizie di interesse nazionale, mentre il retro \u00e8 riservato alle notizie di Bologna.\nIl secondo Novecento.\nIl nuovo quotidiano \u00e8 gradito dal pubblico, come dimostrano le 120-130\u00a0000 copie giornaliere vendute. Tra il 1946 e il 1947 il direttore \u00e8 Tullio Giordana, demolaburista cremasco. Nel numero del 26 maggio 1946 Giordana scrive un articolo, dal titolo \u00abCastelfranco-Manzolino-Piumazzo. Un triangolo tracciato col sangue\u00bb, in cui compare per la prima volta la locuzione \u00abtriangolo della morte\u00bb\nNel 1953 il direttore Vittorio Zincone lancia un referendum tra i lettori sul ripristino del nome storico: vincono i s\u00ec. Il 4 novembre la testata torna ad essere \"Il Resto del Carlino\". Il 23 dicembre anche l'edizione pomeridiana torna al nome originale \"Carlino Sera\".\nNel 1955 viene chiamato a dirigere il Carlino il giornalista e storico fiorentino Giovanni Spadolini.\nIl \"professore\" ordina la creazione di un archivio delle foto e degli articoli, che il giornale non aveva ancora. Scrive i suoi pezzi sul \"Carlino\" firmandosi quasi sempre con degli pseudonimi: \"Historicus\", \"Lector\" e \"Livio Visconti\" sono i pi\u00f9 usati.\nCaratteristica del periodo spadoliniano \u00e8 anche la cura della Terza pagina, che si riempie di firme illustri. Il giornale mette in mostra come collaboratori: Giuseppe Prezzolini, Manara Valgimigli, Ignazio Silone e il giovane Alberto Ronchey, fino a Guido De Ruggiero e Giovanni Papini. Sotto la guida di Spadolini muove i primi passi anche Luca Goldoni, che negli anni successivi diventer\u00e0 una delle firme-simbolo del quotidiano.\nNel 1968 anche Spadolini lascia, chiamato a dirigere il prestigioso \"Corriere della Sera\". La sua permanenza rimane una delle pi\u00f9 longeve del dopoguerra. Con il \"professore\" parte per Milano anche il caporedattore Leopoldo Sofisti. Al loro posto arrivano Domenico Bartoli e il designer Giuseppe Trevisani, che ridisegna l'immagine grafica del giornale per adattarlo alla nuova tecnica di stampa in offset.\nAnche agli inizi degli anni ottanta la grafica viene rinnovata. Il progetto \u00e8 affidato a Sergio Ruffolo, gi\u00e0 realizzatore nel 1976 del progetto grafico de \"la Repubblica\". Ruffolo disegna uno schema di impaginazione in blocchi verticali, che compone secondo misure fisse titoli ed articoli in una gabbia definita. Cambia anche lo stile degli articoli che, collocati in questi spazi cos\u00ec precisi, si fa pi\u00f9 semplice ed immediato. \nNel 1982 il quotidiano bolognese \u00e8 il nono quotidiano italiano con 252.401 copie di tiratura media (il settimo se si escludono i quotidiani sportivi). Alla fine dell'anno, il 18 dicembre, il \"Carlino\" esce con una nuova veste grafica; sono nuovi anche i caratteri (senza grazie) e la titolazione. La grafica rimarr\u00e0 la stessa fino al 2019.\nNegli anni novanta la famiglia Riffeser, erede di Monti, mette in sinergia il Carlino con altri due quotidiani: il fiorentino \"La Nazione\" e il milanese \"Il Giorno\", costituendo la rete \"QN - Quotidiano Nazionale\". Il Quotidiano Nazionale fornisce le notizie nazionali e internazionali uguali per tutti; ad esse ogni quotidiano locale aggiunge un dorso con le notizie che interessano il proprio bacino di riferimento.\nDirettori.\n\"Scelti dal gruppo finanziario che rileva il quotidiano nel 1909\"\n\"Scelti dai nuovi proprietari (industriali dello zucchero)\"\n\"Graditi al regime fascista\"\n\"Dopo la caduta del fascismo: nomina approvata dal Minculpop defascistizzato\"\n\"Graditi al regime della R.S.I.\"\nSospensione per decreto del CLN: 21 aprile - 4 maggio 1945. Le pubblicazioni riprendono con la testata \"Corriere dell'Emilia\".\n\"Nominato dal CLN\"\n\"Dopo il ritorno degli industriali dello zucchero\"\n\"Scelti dal gruppo Monti (oggi Monrif)\"\nDiffusione.\nDati Ads - Accertamenti Diffusione Stampa"}
{"id": "123499", "revid": "287204", "url": "https://it.wikipedia.org/wiki?curid=123499", "title": "Cella di Peltier", "text": "La cella di Peltier \u00e8 un dispositivo termoelettrico costituito da molte giunzioni a effetto Peltier in serie; insieme con i dispositivi a effetto Seebeck costituisce una applicazione dei sistemi detti \"termoelettrici\". Il suo nome deriva da Jean Charles Athanase Peltier.\nLa cella di Peltier \u00e8 fondamentalmente una pompa di calore a stato solido dall'aspetto di una piastrina sottile; una delle due superfici assorbe il calore mentre l'altra lo emette. La direzione in cui il calore viene trasferito dipende dal verso della corrente continua applicata ai capi della piastrina stessa.\nStruttura.\nUna comune cella Peltier \u00e8 formata da due materiali semiconduttori drogati di tipo N e di tipo P, collegati tra loro da una lamella di rame. Se si applica al tipo N una tensione positiva e al tipo P una tensione negativa, la lamella superiore si raffredda mentre quella inferiore si riscalda. Invertendo la tensione lo spostamento di energia termica viene invertito.\nIn commercio esistono celle Peltier isolate e celle Peltier non isolate: le prime sono rivestite sotto e sopra da materiale ceramico e garantiscono rendimenti maggiori delle seconde.\nAlimentazione.\nDovendo assorbire lavoro per trasferire calore in base al secondo principio della termodinamica, ovvero per instaurare la differenza di temperatura stazionaria, le celle Peltier assorbono necessariamente un gran quantitativo di corrente elettrica. Una tipica cella di dimensioni 30 \u00d7 30 \u00d7 4 mm da 25 W, presenta tipicamente una caduta di tensione ai suoi capi di soli 8,5 V e quindi assorbe ben 2,1 A. Inoltre, a causa della curva tensione-corrente caratteristica per la giunzione, usualmente si alimenta il dispositivo in limitazione di corrente (cio\u00e8 a corrente costante).\nQualora si utilizzi un insieme di celle per spostare una certa quantit\u00e0 di calore, come nel caso del raffreddamento di un diodo laser o diversamente nel caso del raffreddamento di un sensore, si deve tener presente che per far funzionare la cella occorrer\u00e0 ovviamente asportare, dal lato della giunzione \"calda\", anche il calore relativo alla potenza fornita alla giunzione e disperso a causa del rendimento; a effetto del modesto rendimento, solo una parte limitata del calore da asportare corrisponde a quello effettivamente spostato.\nIl rendimento di una cella di Peltier \u00e8 massimo quando la differenza fra lato caldo e lato freddo \u00e8 molto bassa e quanto pi\u00f9 \u00e8 bassa la corrente assorbita.\nIl sistema \u00e8 alquanto poco efficiente e pu\u00f2 avere qualche giustificazione, se ben governato, solamente per la possibilit\u00e0 di effettuare un raffreddamento molto preciso, sia puntiforme (nel senso di raffreddare solo punti specifici) sia per il campo di temperature che localmente pu\u00f2 assicurare.\nPer questo motivo le celle Peltier sono principalmente usate dove occorre spostare piccole quantit\u00e0 di calore: sono molto utili, ad esempio, per abbassare la temperatura di parti passive (cio\u00e8 che non generano calore).\nFunzionamento.\nIl comune uso della cella \u00e8 la sottrazione di calore mediante adesione del lato freddo al corpo da raffreddare; la sottrazione di calore \u00e8 favorita dalla creazione di opportuni ponti termici (adesivi termoconduttivi o, per un migliore trasferimento termico, fogli di grafite dello spessore di alcuni decimi di millimetro) che permettano al meglio la conduzione. Il calore sottratto \u00e8 trasferito sul lato caldo, assieme al calore di funzionamento (che \u00e8 la maggior parte); dal lato caldo il calore deve essere trasferito all'ambiente esterno.\nIl problema principale \u00e8 il controllo della intensit\u00e0 di corrente a cui corrisponda la dovuta sottrazione di calore; se la sorgente termica cambia in valore di emissione di calore, anche la sottrazione effettuata dalla cella deve variare di conseguenza. Tale variazione deve essere effettuata possibilmente con rilevatori di temperatura in modo che, tramite un apposito circuito a retroazione, l'intensit\u00e0 di corrente somministrata alla cella mantenga il funzionamento nei campi di temperatura ammissibili.\nSi pu\u00f2 verificare infatti che:\nIn sintesi, nel caso si debba provvedere alla sottrazione di entit\u00e0 variabili di calore, il funzionamento della cella deve essere attentamente governato in maniera variabile; tutta l'energia erogata al sistema deve essere sottratta sotto forma di calore in modo efficiente e sicuro dal lato caldo e dispersa verso l'esterno.\nUtilizzi.\nLe celle di Peltier sono usate laddove occorra raffreddare piccole quantit\u00e0 di materiale in modo rapido. Sono utilizzate per esempio per congelare campioni biologici, per raffreddare i sensori CCD di telescopi e termocamere, nei laser per mantenere stabile la temperatura di lavoro e alcune volte per raffreddare le CPU o GPU utilizzando una heat pipe per raffreddare il lato della cella che si riscalda.\nL'elemento refrigerante \u00e8 utilizzato anche nei piccoli frigoriferi portatili da auto e da camper, e nei mini-distributori di acqua fredda. In quest'ultimo caso, un dissipatore con la superficie alettata immersa nel liquido \u00e8 attaccato alla cella, la quale dall'altra parte trasmette il calore a un dissipatore attivo (cio\u00e8 munito di ventola). Tra un componente e l'altro \u00e8 possibile trovare comune pasta termoconduttiva. In sostanza, il sistema di refrigerazione si basa sullo stesso principio del raffreddamento di CPU, GPU e chipset.\nPer i motivi accennati occorre utilizzare alimentatori idonei e di capacit\u00e0 di erogazione in corrente idonea alla cella che si intende utilizzare.\nReversibilit\u00e0.\nLe celle di Peltier sono reversibili grazie all'effetto Seebeck: riscaldando un lato e raffreddando l'altro, in un circuito elettrico collegato ai capi della cella fluir\u00e0 una corrente continua proporzionale al dislivello termico presente tra le due facce.\nLa differenza di potenziale ai capi della cella \u00e8 direttamente proporzionale al numero di elementi presenti all'interno della stessa, mentre la corrente \u00e8 inversamente proporzionale al numero di elementi.\nQuesto rapporto \u00e8 sintetizzabile con le seguenti espressioni matematiche:\nove:\nGrazie alla possibilit\u00e0 di sfruttare l'effetto Seebeck, le celle di Peltier possono essere adottate come generatori.\nNei pannelli solari a effetto Seebeck le celle sono riscaldate dal lato esposto al sole, eventualmente con l'effetto concentrante di una lente di Fresnel, mentre sull'altro lato sono raffreddate da uno scambiatore attraversato da un flusso di acqua fredda, ottenendo una differenza di temperatura di circa 60\u00a0\u00b0C tra i due lati.\nEsiste di fatto un limite inferiore di temperatura nella temperatura ambiente e un limite superiore nella resistenza dei materiali della cella.\nQuesto aspetto potrebbe risultare interessante in una sua applicazione nei rigassificatori, dove potrebbe raggiungere differenziali di temperatura elevati essendo basati sul freddo (-160\u00a0\u00b0C) rispetto alla temperatura ambiente anzich\u00e9 sul caldo (e quindi non venendone danneggiati da temperature elevate).\nLimiti delle celle di Peltier.\nLe celle di Peltier hanno alcuni pesanti limiti che ne penalizzano l'utilizzo.\nIdentificazione.\nLa maggior parte delle celle di Peltier presenta una scritta, tipicamente apposta sul lato caldo, che ne riassume le caratteristiche principali. L'identificatore \u00e8 solitamente nella forma TEX#-NNNAA, dove TE sta per Thermo Electric (converter), X \u00e8 una lettera che descrive le dimensioni della cella (C=standard, S=small), # rappresenta il numero di stadi (tipicamente 1) e le due serie di numeri dopo il trattino sono, rispettivamente il numero NNN di elementi (ad esempio 127) e la corrente nominale in ampere (valori tipici sono compresi tra 6 e 10 A). Cos\u00ec ad esempio una cella denominata TEC1-12706 sar\u00e0 una cella di dimensioni standard, a uno stadio, con 127 elementi e una corrente nominale di 6 A. La potenza della cella dipender\u00e0 dalla tensione nominale. Celle di questo tipo che prevedono un'alimentazione a 12 V avranno una potenza nominale di 72 W; celle progettate per funzionare a 15,4 V avranno una potenza nominale di 91,2 W."}
{"id": "123501", "revid": "6923", "url": "https://it.wikipedia.org/wiki?curid=123501", "title": "Seti I", "text": "Come tutte le date dell'antico Egitto, cos\u00ec anche quelle che concernono Seti I non godono di un'interpretazione univoca. Vari egittologi hanno proposto datazioni differenti per la sua vita e il suo regno; le cronologie pi\u00f9 comunemente seguite dagli studiosi lo vedono regnare dal 1294 a.C. al 1279 a.C. oppure dal 1290 a.C. al 1279 a.C.\nIl nome \"Seti\" \u00e8 traducibile come \"Uomo di Seth\", stando a indicare che Seti I si poneva sotto la protezione di tale dio. Come ogni faraone, Seti aveva numerosi nomi. Al momento della ascesa al trono assunse il nome regale Menmaatra (mn-m3\u2018t-r\u2018), che significa \"Stabile \u00e8 la Giustizia di Ra\". \u00c8 comunemente noto con il suo nome di nascita, Seti, che per esteso era Seti-Merenptah (sty mry-n-pt\u1e25), traducibile come \"Uomo di Seth-amato da Ptah\". Manetone, nei suoi \"Aegyptiaca\", lo consider\u00f2, a torto, il fondatore della XIX dinastia e gli attribu\u00ec un regno della non credibile durata di 55 anni.\nRegno.\nDopo l\"'eresia amarniana\" di Akhenaton (1351 a.C. - 1334 a.C.) e gli sconvolgimenti sociali, religiosi e politici che ne conseguirono, con pesanti ripercussioni sui caotici regni di Ankhtkheperura, Smenkhara, Tutankhamon e Ay, la priorit\u00e0 dei successori Horemheb (iniziatore di una grande riforma), Ramses I e Seti I fu ristabilire l'ordine in Egitto e riaffermare la sovranit\u00e0 egizia su Canaan e la Siria, gravemente compromessa dall'espansione della potenza ittita.\nFiglio di Ramses I - che divenne faraone in tarda et\u00e0, a causa della mancanza di eredi di Horemheb, regnando brevemente dal 1292/1 a.C. al 1289 a.C. - e della \"grande sposa reale\" Sitra, Seti sal\u00ec al trono non giovanissimo, intorno ai trentasette anni, dopo aver ricoperto la carica di Sommo sacerdote di Seth. Dai tempi della II dinastia il nome di questa divinit\u00e0 non compariva nella titolatura reale, pur essendone il culto diffuso nella regione del delta del Nilo.\nDalla titolatura di Seti I (per esteso: Menmaatra Seti-Merenptah) \u00e8 possibile notare come tutte le grandi divinit\u00e0 dell'Egitto del Nuovo Regno vengano citate: Ra, Ptah e Amon oltre a Seth e questa circostanza sembra confermare che le cause dello scontro tra Akhenaton, il \"faraone eretico\", ed il potente clero di Amon del tempio di Karnak, ossia l'eccessivo potere politico ed economico di quest'ultimo, non fossero state cancellate dalla restaurazione seguita ad Akhenaton. Infatti, seguendo l'esempio del padre, anche Seti I riafferm\u00f2 il primato teologico del dio-sole Ra nel \"prenomen\" Menmaatra (\"Stabile \u00e8 la Giustizia di Ra\"). Le date dei primi anni di regno di Seti portano l'epiteto \"Ripetitore di nascite\" per sottolineare il desiderio di rinnovamento sia in politica interna che estera.\nAttivit\u00e0 edilizia e monumenti.\nL'attivit\u00e0 di costruttore di Seti I fu notevole, tra le opere pi\u00f9 importanti: il completamento della sala ipostila di Karnak ed il suo tempio funerario ad Abido dove fece realizzare un rilievo in cui egli stesso compare mentre compie un omaggio nei confronti di 76 suoi predecessori; \u00e8 questa la famosa \"Lista reale di Abido\" che inizia da Narmer ed una delle fonti di maggior importanza per la cronologia dei sovrani egizi. Promosse la realizzazione di obelischi in onore di Ra per abbellire il tempio di Eliopoli, di cui resta l'obelisco flaminio, che sar\u00e0 completato dal figlio Ramses II e poi trasportato a Roma da Augusto.\nCampagne militari.\nIl ristabilimento dell'influenza estera dell'Egitto richiese una serie di campagne militari in Medio Oriente, Libia e Nubia. Fonti principali su tali attivit\u00e0 militari sono le scene di battaglia che Seti I commission\u00f2 sulla parete esteriore settentrionale della Grande sala ipostila di Karnak, oltre a varie stele reali coperte di iscrizioni che commemorano battaglia a Canaan e in Nubia. Nel suo 1\u00ba anno di regno, Seti guid\u00f2 le sue truppe lungo la cosiddetta via di Horus, la strada militare che partiva dalla fortezza egizia di Tjaru, nell'estremit\u00e0 nord-orientale del delta del Nilo, e terminava in Palestina, nell'odierna Striscia di Gaza; la strada era costellata di fortezze e pozzi, che figurano dettagliatamente nelle rappresentazioni belliche del tempio di Karnak. Marciando attraverso il Sinai, l'armata combatt\u00e9 contro i beduini locali, chiamati Shasu. Nella regione di Canaan, Seti I ricevette i tributi di alcune Citt\u00e0-Stato che ebbe modo di visitare. Altre, come Beit She'an e Yenoam, dovettero essere assediate e furono espugnate con facilit\u00e0. Mentre esistono rappresentazioni della presa di Yenoam, non risultano immagini simili per Beit She'an, poich\u00e9 il faraone non vi partecip\u00f2, preferendo inviare una divisione. La spedizione del 1\u00ba anno di regno si spinse poi fino al Libano, dove il re ricevette l'atto di sottomissione dei sovrani locali che furono costretti a donargli, come tributo, molto pregiato legname di cedro.\nIn un momento imprecisato del suo regno, Seti I sconfisse di alcune trib\u00f9 libiche - Tehenu, Libu, Mashuash - che avevano invaso il confine occidentale dell'Egitto. Sebbene battute da Seti, tali trib\u00f9 tornarono a minacciare l'Egitto durante i successivi regni di Merenptah (1213 a.C. - 1203 a.C.) e Ramses III (1186 a.C. - 1155 a.C.) e furono sempre sconfitte. Nell'8\u00ba anno di regno di Seti I (1282/1 a.C.), l'esercito sed\u00f2 una rivolta di medie dimensioni in Nubia; il faraone non prese parte alla repressione, mentre il principe ereditario Ramses potrebbe averlo fatto.\nConquista di Qade\u0161.\nIl pi\u00f9 grande traguardo della politica estera di Seti I fu la conquista della citt\u00e0 siriana di Qade\u0161 e del vicino regno di Amurru, precedentemente parte dell'Impero ittita. L'Egitto non aveva pi\u00f9 un'influenza attiva su Quade\u0161 fin dai tempi della negligente politica estera di Akhenaton (1351 a.C. - 1334 a.C.). Tutankhamon e Horemheb fallirono i loro tentativi di riprendere la citt\u00e0. Per commemorare la presa di Qade\u0161, Seti I fece erigere una stele dedicata agli dei Amon, Seth e Montu (quest'ultimo, specialmente, dio della guerra). I territori conquistati finirono per\u00f2 col ritornare agli Ittiti, per il fatto che gli egizi non vollero o non poterono mantenere un contingente militare a Qade\u0161 e Amurru, e soprattutto per la vicinanza di tali territori all'impero ittita. Non appare verosimile che Seti I abbia concluso un trattato di pace con gli ittiti o che volontariamente gli abbia restituito le terre appena conquistate, ma potrebbe aver raggiunto un accordo informale con re Muwatalli II circa i precisi confini degli imperi egiziano e ittita. Cinque anni dopo la morte di Seti I, il successore Ramses II riprese le ostilit\u00e0 con un celebre e fallito tentativo di riprendere Qade\u0161 (fine maggio 1275 a.C.). La citt\u00e0 rimase agli ittiti, bench\u00e9 Ramses II l'abbia temporaneamente occupata nel proprio 8\u00ba anno di regno.\nSi \u00e8 ritenuto a lungo che Seti I abbia restaurato l'impero egiziano, perduto ai tempi dei disordini religiosi, politici e dinastici del regno di Akhenaton. Tale visione era basata sulla caotica immagine dell'Egitto fornita dalle cosiddette \"Lettere di Amarna\", cio\u00e8 la corrispondenza diplomatica degli anni di Amenofi III, Akhenaton e Tutankhamon rinvenuta fra le rovine della capitale di Akhenaton, Akhetaton, nel Medio Egitto. Oggi l'egittologia dubita che le politiche di quest'ultimo abbia portato alla perdita dell'impero, eccettuati i territori che Seti I riconquist\u00f2. Contrariamente alla scarsit\u00e0 di documenti circa le attivit\u00e0 militari di Akhenaton, Tutankhamon e Horemheb, Seti I tenne a glorificare i traguardi delle sue campagne militari tramite monumenti e iscrizioni, vantando anche il suo personale valore in battaglia.\nIpotesi di una coreggenza di Ramses II.\nIntorno al suo 9\u00ba anno di regno, Seti I nomin\u00f2 suo figlio Ramses principe ereditario e successore designato, ma le prove di un'effettiva coreggenza fra i due non sono riscontrabili. L'egittologo canadese Peter J. Brand, autore di un'importante biografia su questo faraone e le sue numerose opere, sottolinea, riguardo a tale tesi, che i rilievi che decorano vari templi a Karnak, Gurna e Abido, ove Seti I e Ramses II compaiono insieme, furono realizzati dopo la morte di Seti per volere del figlio Ramses, e che perci\u00f2 non possono essere utilizzati come prove per suffragare l'ipotesi della coreggenza. Inoltre, l'egittologo statunitense William Murnane, che inizialmente appoggi\u00f2 l'ipotesi della condivisione del potere fra i due, pi\u00f9 tardi rivide le proprie posizioni, respingendo la tesi secondo cui Ramses II avrebbe cominciato a contare i propri anni di regno mentre Seti I era ancora vivo. Infine, Kenneth Kitchen ha respinto l'uso del termine \"coreggenza\" per descrivere il rapporto fra il padre e il figlio; lo studioso scozzese descrive la prima fase della carriera di Ramses come la reggenza di un principe, quando l'adolescente Ramses pot\u00e9 godere di una propria titolatura reale e di un harem, ma senza contare i propri anni di regno fino alla morte di suo padre. L'ipotesi della coreggenza fra i due appare vaga e quantomeno ambigua. Due importanti descrizioni risalenti al primo decennio di regno di Ramses - l'iscrizione dedicatoria del tempio di Abido e le stele di Kuban - attribuiscono al sovrano titoli confacenti un principe: \"Primogenito del re, Principe ereditario\" ed \"Erede\", oltre a specifici titoli militari.\nSepoltura.\nLa tomba ben conservata di Seti I (KV17) fu rinvenuta nell'ottobre del 1817 da Giovanni Battista Belzoni nella Valle dei Re; si rivel\u00f2 la pi\u00f9 lunga (136 metri) e la pi\u00f9 profonda fra tutte le tombe faraoniche del Nuovo Regno. Fu anche la prima a essere decorata in ogni suo punto, con raffinati bassorilievi e pitture di colori vivaci riproducenti, tra gli altri, i testi dell\"'Amduat\" e delle \"Litanie di Ra\" e raffigurazioni di divinit\u00e0 quali Hathor, Osiride, Ptah, Nefertum e Iside. Questo vasto complesso iconografico forn\u00ec un modello seguito da tutti i successivi faraoni del Nuovo Regno.\nSarcofago.\nIl suo imponente sarcofago, ottenuto da un unico blocco di alabastro, decorato su ogni lato (all'interno si trova un'immagine della dea del cielo, Nut, oltre a varie divinit\u00e0 che avvolgono il corpo del faraone), si trova al Sir John Soane's Museum, a Londra; Sir Soane lo acquist\u00f2 per la sua collezione nel 1825, quando il British Museum rifiut\u00f2 di pagare le \u00a32000 del suo prezzo. Al momento dell'arrivo al museo, l'alabastro del reperto era completamente bianco e ancora arricchito con inserti di solfato rameico di colore blu posizionati nell'antichit\u00e0. I due secoli trascorsi nel clima di Londra e l'inquinamento hanno fatto scurire il sarcofago, portandolo a un colore brunato; inoltre l'umidit\u00e0 ha causato la caduta delle decorazioni blu. Sull'intero corpo del sarcofago sono incisi brani dal \"Libro delle Porte\", un importante testo sacro funerario che descrive il viaggio notturno del dio-sole Ra nell'oltretomba.\nMummia.\nLa mummia di Seti I fu scoperta nel 1881, nel nascondiglio delle mummie reali (tomba DB320) a Deir el-Bahari, e identificata grazie al nome inscritto sul coperchio del sarcofago. Da allora si trova al Museo egizio del Cairo. Fu sbendata da Gaston Maspero il 9 giugno 1886.\nDagli esami condotti sulla mummia di Seti, forse la meglio conservata di tutte le mummie egizie, \u00e8 emerso che il re non era ancora cinquantenne quando mor\u00ec inaspettatamente, in netto contrasto con i suoi predecessori Horemheb e Ramses I e con il figlio Ramses II, che si spensero in et\u00e0 avanzata o molto avanzata. Le cause di questa morte abbastanza prematura sono sconosciute; sulla sua salma non c'\u00e8 traccia di violenza. La testa fu rinvenuta distaccata dal corpo, ma il danno \u00e8 imputabile all'azione dei razziatori di tombe: i sacerdoti di Amon della XXI dinastia la riattaccarono con cura servendosi di panni di lino. Si \u00e8 ipotizzato che potrebbe essere morto per una malattia cardiaca che l'avrebbe afflitto per anni. Enigmaticamente, il cuore fu rinvenuto nella parte destra del torace, quando la prassi prevedeva che fosse rimesso a posto, mummificato, nel lato sinistro: alcuni ipotizzano che potrebbe essersi trattato di un grossolano errore, oppure di un tentativo poco chiaro di far funzionare meglio l'organo nell'aldil\u00e0.\nLa mummia di Seti I \u00e8 lunga un metro e 70 centimetri. Per il suo stato di conservazione straordinario e la perizia dell'arte degli imbalsamatori, lasci\u00f2 ammirati gli scopritori e i ricercatori; Maspero, che la sbend\u00f2, comment\u00f2: \nIl 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana.\nSeti I e il cinema.\nLa figura di Seti I \u00e8 stata pi\u00f9 volte utilizzata in produzioni cinematografiche. Nel film \"I dieci comandamenti\" Seti viene presentato come un re giusto e bonario. \u00c8 interpretato da Cedric Hardwicke. Apprezza molto le capacit\u00e0 di Mos\u00e8, suo nipote adottivo, e lo ama molto pi\u00f9 di quanto non ami il proprio figlio Ramses. Viene presentato come un sovrano generoso, che nutre gli affamati e adotta gli orfani. Detesta le trame ambiziose del figlio e lo rimprovera per non aver concluso la costruzione della citt\u00e0 del tesoro. Affida il compito a Mos\u00e8 che lo realizza nel migliore dei modi. Ramses viene invece incaricato di trovare il misterioso liberatore degli ebrei. Pensa che il nipote voglia tradirlo e si reca da lui per chiedere spiegazioni ma scopre che le voci che parlavano di lui come traditore erano solo calunnie di Ramses. Nel giorno del giubileo per\u00f2, quando Seti dovr\u00e0 decidere quale fra Ramses e Mos\u00e8 dovr\u00e0 divenire nuovo sovrano, \u00e8 costretto a scegliere il proprio figlio perch\u00e9 il nipote \u00e8 stato condannato come ebreo e assassino. A malincuore lo esilia dal proprio regno e cancella il suo nome da tutti i monumenti egizi. Muore in et\u00e0 avanzata, pronunciando il nome di Mos\u00e8, amato pi\u00f9 del proprio figlio.\nNel film d'animazione \"Il principe d'Egitto\" Seti viene presentato come un sovrano potente e apparentemente giusto. Intende fare dell'Egitto un impero, sfruttando per\u00f2 la forza degli schiavi che lavorano per lui. Per paura di una ribellione fa massacrare tutti i bambini ebrei, un'azione ritenuta orribile da lui stesso sebbene necessaria, giustificandola come adatta alla condizione servile di quel popolo. Ama alla stessa maniera sia Ramses che Mos\u00e8, rimproverando spesso il primo perch\u00e9 vuole fortificarlo e prepararlo cos\u00ec al futuro di faraone. Quando Mos\u00e8 scopre le sue vere origini e il massacro compiuto dagli uomini di Seti, cerca di consolare il figlio adottivo, causando per\u00f2 soltanto la sua fuga.\nSeti I fa una breve apparizione anche nella saga \"La mummia\". Nel primo capitolo della saga egli viene assassinato per mano di Imhotep, la futura mummia. Nel secondo capitolo \"La mummia - Il ritorno\", oltre ad un flashback sull'assassinio gi\u00e0 citato, l'immagine di Seti viene riproposta e contestualizzata nel corso di un combattimento tra Anek-sun-amun (sua amante prediletta e futura concubina del gran sacerdote Imhotep e sua complice nell'assassinio del faraone) e Nefertari (sua figlia, che non ha alcun legame con la Nefertari storica). Nel musical \"I dieci comandamenti\" \u00e8 l'unico, fra i personaggi secondari, a non parlare."}
{"id": "123502", "revid": "767487", "url": "https://it.wikipedia.org/wiki?curid=123502", "title": "Jean Charles Athanase Peltier", "text": ""}
{"id": "123503", "revid": "6392", "url": "https://it.wikipedia.org/wiki?curid=123503", "title": "Jean Peltier", "text": ""}
{"id": "123504", "revid": "6392", "url": "https://it.wikipedia.org/wiki?curid=123504", "title": "Charles Peltier", "text": ""}
{"id": "123506", "revid": "661526", "url": "https://it.wikipedia.org/wiki?curid=123506", "title": "Il Giornale di Vicenza", "text": "Il Giornale di Vicenza \u00e8 il quotidiano di Vicenza e della provincia vicentina, inoltre copre gran parte del Veneto e regioni limitrofe.\nIl quotidiano, le cui redazioni sono a Vicenza, Bassano del Grappa, Thiene, Schio, Valdagno e Arzignano, pone particolare attenzione sulla cronaca locale, ed edita periodicamente pubblicazioni di tipo divulgativo in diversi ambiti. Il giornale offre anche un'edizione digitale a pagamento; per gli abbonati il servizio \u00e8 disponibile a partire dalle ore 6 del mattino.\nStoria.\nTestate precedenti.\nIl giornale vicentino usc\u00ec per la prima volta il 30 maggio 1915 con il nome de \"La Provincia di Vicenza\" sotto la guida del direttore Arturo Novello ma ebbe breve vita, giusto fino alla vigilia della prima guerra mondiale. Nel periodo fascista sulle ceneri de \"La Provincia di Vicenza\" Arturo Novello fond\u00f2 \"La Vedetta Fascista\" che diresse fino alla caduta del fascismo quando fu arrestato. Usc\u00ec per un breve periodo come \"Il Giornale di Vicenza\" per un bimestre tra luglio e settembre del 1943, sotto la direzione di Antonio Barolini e dall'ottobre 1943, per tutta la durata della Repubblica Sociale Italiana, sotto la direzione di Angelo Berenzi con il nome di \"Il Popolo Vicentino\".\nIl giornale di Vicenza.\nIl primo numero de \"Il Giornale di Vicenza\" come quotidiano indipendente usc\u00ec il 5 febbraio 1946. Nell'anno precedente in cui il quotidiano era ritornato nelle edicole sotto la guida del direttore Renato Ghiotto riportava la dicitura \"Organo del Comitato vicentino di liberazione nazionale\". Renato Ghiotto fu licenziato a causa dell'insuccesso commerciale del quotidiano che si era attestato ad appena 6000 copie vendute e il 2 febbraio 1950 la direzione del giornale fu assunta da Osvaldo Parise che era l'ex redattore capo del quotidiano vicentino \"La Vedetta Fascista\". Nel 1957 a Parise subentr\u00f2 Andrea Tadiello, anch'esso ex redattore de \"La Vedetta fascista\", che nel 1945 era stato epurato dal Comitato di Liberazione Nazionale. Dal 1958 \"Il Giornale di Vicenza\" fa parte della Societ\u00e0 Athesis di Verona. Nel 1968 la redazione e la tipografia si trasferiscono in viale Verona, all'angolo sotto il cavalcavia dei Ferrovieri. Qui \"Il Giornale di Vicenza\" resta fino a met\u00e0 del 1983. \nNel luglio 1983 secondo trasloco; il nuovo indirizzo de \"Il Giornale di Vicenza\" \u00e8 viale San Lazzaro 89, primo piano. Nel 1999 il quotidiano approda in internet all'indirizzo www.ilgiornaledivicenza.it, mentre nel 2007 avviene un importante cambiamento nella struttura del quotidiano, che adotta il formato tabloid e diventa \"full color\". Il 7 gennaio 2008 \"Il Giornale di Vicenza\" si trasferisce in una nuova e moderna sede. L'edificio \u00e8 stato individuato nella zona direzionale-commerciale ovest, in via Fermi 205. La vicinanza al casello autostradale VicenzaOvest e la posizione lungo la tangenziale, oltre all'ampiezza degli spazi e alla possibilit\u00e0 di parcheggio, hanno contribuito alla scelta del luogo. Alla fine dello stesso anno viene anche effettuato un radicale restyling del sito internet. Il 2 novembre 2010 il sito de \"Il Giornale di Vicenza\" viene immesso in rete in versione alleggerita a causa dell'enorme numero di navigatori che si era collegata per avere notizie relative all'alluvione che aveva colpito la citt\u00e0.\nDiffusione.\nDati Ads - Accertamenti Diffusione Stampa"}
{"id": "123509", "revid": "1652635", "url": "https://it.wikipedia.org/wiki?curid=123509", "title": "Miso", "text": "Il miso \u00e8 un condimento derivato dai semi della soia gialla, di origine giapponese, cui spesso vengono aggiunti cereali come orzo (\"Mugi Miso\") o riso (\"Kome Miso\"), segale, grano saraceno o miglio. Il miso di sola soia \u00e8 detto \"Hatcho Miso\". \u00c8 diffuso in tutto l'estremo Oriente, soprattutto in Corea e Giappone, dove svolge un ruolo nutrizionale importante, essendo ricco di proteine, vitamine e minerali.\nPreparazione.\nI semi della soia vengono ammollati e quindi cotti. Successivamente vi si aggiunge l'orzo o il riso, cotti e inoculati con un tipo particolare di fungo, l\"Aspergillus oryzae\". Questo \u00e8 in grado di intaccare gli amidi dei cereali e di trasformarli in zuccheri pi\u00f9 semplici.\nNel procedimento tradizionale si trasferisce il composto in grandi tini, lo si pressa con dei pesi appositi e si porta avanti una lunga fermentazione in acqua salata, che dura dai 12 ai 24 mesi. Industrialmente, invece, la fermentazione si riduce anche a poche ore, procedura che rende necessaria la pastorizzazione ed eventualmente l'aggiunta di additivi per stabilizzare il composto.\nGusto.\nHa un gusto molto deciso e molto salato, e sia l'aspetto, come il gusto e l'odore, variano a seconda della stagionatura, della composizione e della qualit\u00e0 del prodotto. In differenti regioni si producono tipi differenti di miso.\nModi d'uso.\nIl miso viene usato per condire ed insaporire zuppe, salse, marinate, pat\u00e9 e biscotti. Esso compare infatti in molte ricette della tradizione giapponese, tra cui la pi\u00f9 comune \u00e8 la zuppa di miso, consumata giornalmente da milioni di giapponesi. Il miso viene inoltre utilizzato in molte altre zuppe, come il ramen o la zuppa di udon. Spesso queste zuppe nel loro nome riportano la parola miso come prefisso (\"miso-udon\", per esempio).\nValori nutrizionali.\nAlimento di sola origine vegetale, contiene tutte le proteine nobili in buona quantit\u00e0. \n\u00c8 ricco di enzimi, simili a quelli dello yogurt, e migliora la flora batterica simbionte, venendo in aiuto nei disturbi intestinali.\nCon i suoi 3200 milligrammi di sodio per 100 grammi, pu\u00f2 essere sconsigliato agli ipertesi. \nContiene inoltre circa 2 milligrammi di vitamine del gruppo B per 100 grammi, protettrici del tessuto epidermico e nervoso."}
{"id": "123511", "revid": "188402", "url": "https://it.wikipedia.org/wiki?curid=123511", "title": "Museo civico archeologico della citt\u00e0 romana di Suasa", "text": "Il Museo civico archeologico della citt\u00e0 romana di Suasa - Alvaro Casagrande \u00e8 stato inaugurato il 24 giugno 2000 ed \u00e8 ospitato nelle stanze del palazzo ducale Della Rovere di Castelleone di Suasa (AN).\nIn esso sono esposti i reperti archeologici di maggior rilevanza scoperti durante gli scavi archeologici dell'antica citt\u00e0 romana di Suasa che si svolgono regolarmente ogni estate dal 1987 fino ad oggi.\nIl museo \u00e8 stato dedicato alla memoria del sindaco Alvaro Casagrande che diede il primo impulso all'indagine archeologica di Suasa.\nIl museo \u00e8 strettamente collegato con il Parco archeologico della citt\u00e0 romana di Suasa e con il Museo archeologico del territorio di Suasa di San Lorenzo in Campo (PU) con i quali condivide orario di apertura e gestione.\nIl museo aderisce all'Associazione sistema museale della provincia di Ancona.\nLa sede.\nL\u2019edificio fu costruito all\u2019 inizio del 1600 per volont\u00e0 del Marchese Ippolito Della Rovere lasciandolo poi in eredit\u00e0 alla figlia Duchessa Livia Della Rovere che vi mor\u00ec nel 1641.\nPercorso museale.\nAttualmente sono state allestite quattro sale tematiche e il lapidario.\nLapidario.\nLa corte del palazzo Della Rovere ospita i materiali lapidei.\nSi ricordano la stele di Safinia Prima, una statua acefala, l' a Lucius Coiedius Candidus con il suo cursus honorum ritrovata nella Domus dei Coiedii.\nSala degli affreschi.\nIn questa sala sono conservati ed esposti gli affreschi recuperati in strati di crollo nella \"domus dei Coiedii\" e nell'adiacente domus repubblicana e ricomposti durante i lavori di restauro.\nQueste opere d'arte ci offrono un'ampia panoramica della pittura parietale romana spaziando dal II secolo a.C. fino al III secolo d.C. e mostrando esempi di tutti i diversi stili pompeiani.\nSala della \"domus\" dei Coiedii.\nIn questa sala sono esposti i reperi provenienti dalla domus dei Coiedii: un ritratto scultoreo dell'imperatore Augusto di cui si conservano la testa e la gamba sinistra, le oreficerie (anelli e pietre preziose), le anfore sigillate (che permettono di ricostruire i traffici commerciali della citt\u00e0 nel periodo imperiale), le ceramiche (terre sigillate italiche e africane), le monete di et\u00e0 imperiale, gli oggetti in osso e bronzo.\nSala della domus repubblicana.\nIn questa sala sono esposti i reperti provenienti dalla domus repubblicana adiacente alla \"domus dei Coiedii\". La domus repubblicana era stata sepolta e interrata anticamente al momento della ristrutturazione e ampliamento della \"domus dei Coiedii\", questo ha permesso la conservazione in ottimo stato dei reperti dell'et\u00e0 tardo repubblicana che testimoniano le prime fasi insediative di questa citt\u00e0 romana.\nTra i reperti di particolar pregio si ricordano una vera di pozzo, le anfore sigillate (che permettono di ricostruire i traffici commerciali della citt\u00e0 nel periodo repubblicana), le monete di et\u00e0 repubblicana, le ceramiche a vernice nera.\nSala delle aree pubbliche.\nIn questa sala sono esposti i reperti provenienti dalle aree pubbliche che sono state oggetto di scavo: il foro, le necropoli settentrionale e meridionale, l'anfiteatro e il teatro.\nOltre ai numerosi corredi funerari si ricorda un ritratto scultoreo imperiale (identificato con Caligola) a cui \u00e8 stato asportato il volto forse per una \"damnatio memoriae\"."}
{"id": "123513", "revid": "7336", "url": "https://it.wikipedia.org/wiki?curid=123513", "title": "Raggio di Van der Waals", "text": ""}
{"id": "123514", "revid": "484362", "url": "https://it.wikipedia.org/wiki?curid=123514", "title": "Fiumelatte", "text": "Il Fiumelatte (in lecchese \"Fiumlacc\") \u00e8 un immissario del lago di Como che nasce nel Gruppo delle Grigne. \u00c8 noto per la particolare brevit\u00e0 del suo corso, appena 250 metri, fu a lungo studiato da Leonardo da Vinci che lo cita nel Codice Atlantico.\nI Sentieri delle montagne di Lierna e la grotta di Fiumelatte erano uno delle attrazioni pi\u00f9 interessanti del Grand Tour, un lungo viaggio nell'Europa continentale intrapreso dai ricchi dell'aristocrazia europea a partire dal XVII secolo e destinato a perfezionare il loro sapere, per questa ragione esistono molte stampe preziose e di alta qualit\u00e0 che raffigurano questo fiume, al tempo definito \"il fiume pi\u00f9 corto del mondo\".\nAd esso \u00e8 collegata la Grotta di Fiumelatte su cui esistono numerose leggende.\nDescrizione.\nUna caratteristica \u00e8 la sua stagionalit\u00e0: il fiume scorre, generalmente, nel periodo da marzo fino a ottobre. L'intermittenza \u00e8 dovuta al fatto che Fiumelatte rappresenta lo scarico di un sistema carsico, chiamato fonte Uga, che inizia nel Moncodeno sul versante nord del Grignone. \nNel 1992 una colorazione con fluoresceina (colorante atossico) versato lungo la Cresta di Piancaformia nel Complesso del Releccio, dimostr\u00f2 il collegamento tra Fiumelatte e le cavit\u00e0 carsiche del Grignone.\nFu chiamato gi\u00e0 come \"Fiumelaccio\" nel Codice Atlantico di Leonardo da Vinci che fu molto incuriosito da questo fenomeno.\nAltri personaggi che ne descrissero le particolarit\u00e0 furono Plinio il Vecchio e lo Spallanzani.\nGrande attrazione per i primi turisti, che ne scrivono spesso nei loro appunti di viaggio. Fra i tanti, curiosa l'osservazione dello scrittore francese Valery che vi pass\u00f2 nel 1827: \nDal cimitero di Varenna, sulla sinistra, si trova un'indicazione per la sorgente del Fiumelatte, dove si pu\u00f2 osservare l'ingresso della grotta. La caverna alla sorgente del Fiumelatte e l'ambiente suggestivo in cui scorre hanno favorito la nascita di alcune leggende."}
{"id": "123515", "revid": "1718925", "url": "https://it.wikipedia.org/wiki?curid=123515", "title": "Fenomeno della centesima scimmia", "text": "Il fenomeno della centesima scimmia \u00e8 un supposto fenomeno paranormale in ambito sociale che lo scrittore inglese Lyall Watson dichiar\u00f2 di avere osservato per la prima volta nel 1979 nell'isola giapponese di Koshima. In realt\u00e0, si tratta di un mito pseudoscientifico, come mostrato da successive analisi e rivelato dallo stesso Watson alcuni anni pi\u00f9 tardi.\nEsso riguardava il comportamento di un gruppo di macachi che avevano imparato spontaneamente a lavare le patate per eliminare la sabbia e altre incrostazioni prima di mangiarle. \nLe prime scimmie imparavano faticosamente la tecnica dai primi macachi che avevano cominciato a lavare le patate. Questo fenomeno \u00e8 ben noto e studiato dai primatologi.\nTuttavia, Watson afferm\u00f2 che improvvisamente, dopo che novantanove macachi avevano dovuto apprendere la tecnica nel modo consueto, una centesima scimmia aveva anch'essa imparato a lavare le patate: l'esistenza di questa \"massa critica\" di scimmie allenate aveva aperto una non meglio precisata porta di natura paranormale, e da quel momento un gran numero di scimmie, non solo nella stessa isola ma persino in altre isole molto lontane, avevano cominciato a lavare le patate prima di mangiarle, senza aver avuto contatti diretti con il gruppo originario.\nLa lezione della centesima scimmia sarebbe stata chiara: se un numero sufficiente di persone, ovvero una \"massa critica\", sperimenta una stessa esperienza, ad un certo punto si produrr\u00e0 lo stesso fenomeno transpersonale che si \u00e8 verificato fra le scimmie giapponesi, e tutta l'umanit\u00e0 sperimenter\u00e0 una trasformazione istantanea.\nOgni indagine successiva della vicenda della centesima scimmia ha mostrato rapidamente che si trattava di una leggenda. In realt\u00e0 le scimmie avevano effettivamente imparato a lavare le patate, ma tutte nei modi ben noti dell'apprendimento per prove ed errori e dell'imitazione.\nInfine, lo stesso Lyall Watson ha ammesso nel 1985 di avere largamente inventato la storia della centesima scimmia."}
{"id": "123516", "revid": "1906976", "url": "https://it.wikipedia.org/wiki?curid=123516", "title": "Ad maiora", "text": "Ad maiora \u00e8 una locuzione latina utilizzata come formula di augurio di conseguire risultati sempre pi\u00f9 positivi nel proprio lavoro, nell'ambito degli studi, o nella propria relazione sentimentale.\nSi traduce letteralmente con \"verso cose pi\u00f9 grandi!\". L'espressione \u00e8 ancora utilizzata con lo stesso significato augurale, specie in conclusione di un corso di studi, una conversazione, o in occasione di un brindisi."}
{"id": "123518", "revid": "9733", "url": "https://it.wikipedia.org/wiki?curid=123518", "title": "Centesima scimmia", "text": ""}
{"id": "123519", "revid": "224230", "url": "https://it.wikipedia.org/wiki?curid=123519", "title": "Ad maiorem Dei gloriam", "text": "Ad maiorem Dei gloriam \u00e8 una frase latina, dal significato letterale: \u00abper la maggior gloria di Dio\u00bb.\nLa frase si trova per la prima volta nei \"Dialoghi\" (1,2) di San Gregorio Magno, anche se gi\u00e0 nella Prima lettera ai Corinzi di san Paolo si trova gi\u00e0 la frase \"Sia dunque che mangiate, sia che beviate, sia che facciate qualche altra cosa, fate tutto alla gloria di Dio\" (1 Cor. 10,31), versetto da cui presumibilmente \u00e8 nata la forma attuale. \u00c8 il motto della Compagnia di Ges\u00f9; la sigla \"A.M.D.G.\" contrassegnava la maggior parte dei libri editi dalla Compagnia di Ges\u00f9.\nIl presente motto, con l'integrazione \"et socialem\", \u00e8 il motto dell'associazione Alleanza Cattolica.\nL'uso della frase non \u00e8 limitato al mondo cattolico: anche un luterano come Johann Sebastian Bach amava usare tale motto nelle proprie opere. Egli soleva scrivere alla fine delle sue opere S.D.G. (Soli Deo Gloria).\n\u00c8 usato come divisa (motto) da numerose famiglie italiane."}
{"id": "123521", "revid": "1543377", "url": "https://it.wikipedia.org/wiki?curid=123521", "title": "Kevin Keegan", "text": "Biografia.\nAll'et\u00e0 di ventitr\u00e9 anni, il 23 settembre 1974 si \u00e8 sposato con Jean, da cui ha avuto le figlie Laura e Sarah.\nCaratteristiche tecniche.\nGiocatore.\nAla destra in possesso di un'incredibile tecnica individuale e rapidit\u00e0 nei movimenti, dal fisico leggero, piccolo di statura ma estremamente veloce, all'elegante portamento che esibiva nelle uscite palla al piede sulla fascia di competenza facevano s\u00e8guito brusche accelerazioni e cambi di direzione improvvisi, difficilmente leggibili dagli avversari; la spinta in avanti derivata dalle sue notevoli doti atletiche lo proiettava facilmente verso la porta, frazione di tempo in cui poteva valutare la possibilit\u00e0 di servire compagni meglio piazzati o concludere direttamente a rete.\nFigura simbolo del calcio inglese, era un giocatore di classe, fantasioso, provvisto di creativit\u00e0 e inventiva. Grande tiratore dalla distanza, si distingueva in campo per carisma, attitudine alla \"leadership\", correttezza agonistica e spirito da trascinatore; capace di giocare anche da trequartista o punta centrale, eccelleva nell'interpretare i varchi concessigli dalle difese avversarie, suggerendo precise linee di passaggio ai compagni di gioco.\nCarriera.\nGiocatore.\nCresciuto nello Scunthorpe United, nel 1971 pass\u00f2 al Liverpool, squadra alla quale \u00e8 legata la sua fama di campione internazionale: con i Reds Keegan vinse tre campionati inglesi (1973, 1976 e 1977), una coppa d'Inghilterra (FA Cup 1973-1974), due Charity Shield (1974 e 1976), una Coppa dei Campioni (1977) e due Coppe Uefa (1973 e 1976).\nTrasferitosi all'Amburgo, vinse la Bundesliga nel 1979 e l'anno dopo raggiunse di nuovo la finale di Coppa dei Campioni contro il Nottingham Forest, conclusasi 1-0 in favore della compagine inglese. Nel 1978 e 1979 si aggiudic\u00f2 inoltre la classifica del Pallone d'oro.\nRientrato in Inghilterra fu ingaggiato dal Southampton, con la cui maglia fu capocannoniere nel 1981-82 con 26 gol, e nel Newcastle, con cui disput\u00f2 70 partite e segn\u00f2 26 gol. Ha collezionato 63 presenze e 21 gol con la nazionale inglese, della quale \u00e8 stato per 31 volte capitano. Nel 1984 trasloc\u00f2 in Spagna, dove annunci\u00f2 il suo ritiro dal calcio giocato.\nAllenatore.\nNel 1991 ottenne il patentino di allenatore professionista e dal 5 febbraio 1992 guid\u00f2 il Newcastle alla promozione nella Premier League. Con i bianconeri arriv\u00f2 secondo nella stagione 1995-1996 dietro al Manchester United. Il 7 gennaio del 1997 si dimise dall'incarico di commissario tecnico dopo una serie di 7 partite consecutive senza vittorie, .\nIl 25 settembre 1997 diventa direttore sportivo del Fulham. Il 7 maggio 1998 in seguito all'esonero di Ray Wilkins lo nominano tecnico dei \"Cottage\". Con questa squadra di Londra egli visse due annate culminate con la promozione in Premier League e la qualificazione per la Coppa UEFA. Il 18 febbraio 1999 fu chiamato ad allenare la nazionale inglese. Il 9 maggio lasci\u00f2 il Fulham, mentre con la nazionale Keegan venne eliminato al primo turno della fase finale del Campionato europeo di calcio 2000, e il 7 ottobre dello stesso anno si dimise.\nIl 24 maggio 2001 diventa allenatore del Manchester City, dimettendosi dall'incarico l'11 marzo 2005. In seguito, il 16 gennaio 2008, divent\u00f2 il tecnico del Newcastle United, lasciando la panchina il 4 settembre dello stesso anno per presunte incompatibilit\u00e0 con la societ\u00e0 causate dalla cessione di James Milner all'Aston Villa, operazione per la quale il tecnico dichiar\u00f2 di non essere mai stato consultato.\nStatistiche.\nTra club, nazionale maggiore e nazionali giovanili, Keegan ha giocato globalmente 742 partite segnando 255 reti, alla media di 0,34 gol a partita.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "123523", "revid": "290948", "url": "https://it.wikipedia.org/wiki?curid=123523", "title": "Ad personam", "text": "Ad personam \u00e8 una locuzione latina che tradotta letteralmente significa \"[solo] per la persona\", \"a titolo personale\".\nLa frase \u00e8 usata per indicare cariche, privilegi e simili di cui gode esclusivamente una determinata persona, dunque non trasmissibili o rinnovabili per altri. In senso esteso, si riferisce anche a qualsiasi cosa non indirizzata all'intera comunit\u00e0 o ad un gruppo, ma solo ad una persona ben precisa o ad una precisa categoria di persone.\nAlcuni esempi chiariscono il concetto:\nIn retorica, l'argumentum ad personam \u00e8 un tipo di argumentum ad hominem, che comprende la critica personale, l'insulto e l'invettiva, ed \u00e8 spesso usato nel dibattito politico, come nel caso del negative campaigning."}
{"id": "123530", "revid": "934923", "url": "https://it.wikipedia.org/wiki?curid=123530", "title": "Visual Studio", "text": ""}
{"id": "123536", "revid": "124304974", "url": "https://it.wikipedia.org/wiki?curid=123536", "title": "Age quod agis", "text": "Age quod agis \u00e8 una locuzione latina che tradotta letteralmente significa \"Fai [bene] quanto stai facendo\".\nIn maniera metaforica la frase costituisce un richiamo ad interpretare correttamente il presente, che solo \u00e8 in nostro possesso e dal quale dipende l'avvenire."}
{"id": "123537", "revid": "1373059", "url": "https://it.wikipedia.org/wiki?curid=123537", "title": "Abbazia di Sant'Antimo", "text": "Labbazia di Sant'Antimo \u00e8 un complesso monastico gi\u00e0 benedettino, situato presso Castelnuovo dell'Abate, all'interno del comune di Montalcino, in provincia di Siena. Si tratta di una delle architetture pi\u00f9 importanti del romanico toscano.\nSant'Antimo.\nSono due i santi a cui potrebbe essere intitolata l'abbazia.\nSant'Antimo presbitero.\nIl primo \u00e8 citato negli \"acta Sancti Anthimi\" dove \u00e8 narrata la storia, quasi leggendaria, del sacerdote Antimo imprigionato sotto gli imperatori Diocleziano e Massimiano.\nEgli guar\u00ec e convert\u00ec al cristianesimo Pinianus, marito di Licinia, nipote dell'imperatore Gallieno. Pinianus, convertito, si adoper\u00f2 per salvare i cristiani dalle persecuzioni.\nNascosto nella villa di Pinianus lungo la via Salaria, Antimo convert\u00ec anche un sacerdote del dio Silvano e l'intera famiglia.\nColpevole di aver infranto il simulacro di quella divinit\u00e0, Antimo venne gettato nel fiume Tevere con una pietra legata al collo, ma ne usc\u00ec incolume.\nVenne quindi fatto decapitare nel 305 dal console Prisco e venne sepolto nell'oratorio nel quale era solito pregare. Le sue reliquie sono venerate fin dal 1658 nella Cappella a lui dedicata all'interno del Santuario di S. Antimo prete e Martire in Sant'Antimo presso Napoli.\npapa Adriano I, nel 781, avrebbe consegnato parte delle reliquie dei santi Antimo e Sebastiano a Carlo Magno, che le don\u00f2 all'abbazia nell'atto della fondazione.\nL'odierno calendario liturgico dell'arcidiocesi di Siena - Colle di Val d'Elsa - Montalcino, di cui l'Abbazia fa parte, recepisce l'intitolazione al presbitero Antimo, martire romano, collocandone la memoria in data 11 maggio.\nSant'Antimo diacono.\nL'altro sant'Antimo a cui far risalire il nome dell'abbazia era un diacono aretino, martirizzato insieme a san Donato nel 352.\nLa Passio Donati narra la storia del miracolo di san Donato. Secondo la leggenda il vescovo aretino stava celebrando una funzione di ordinazione insieme ai diaconi Antimo e Asterio. Mentre Antimo distribuiva la comunione con un calice di vetro, nel tempio entrarono alcuni pagani che, con violenza, gettarono a terra il calice, mandandolo in frantumi.\nDonato raccolse e riun\u00ec i frammenti, ma si accorse che mancava un pezzo di vetro nel fondo del calice. Incurante del problema, continu\u00f2 a servire il vino senza che neanche una goccia uscisse dal calice.\nQuesto provoc\u00f2 lo stupore dei pagani, che si convertirono.\nSeguirono l'arresto di san Donato, la sua uccisione assieme ad altri cristiani, la distruzione dei libri e degli arredi liturgici, come spesso avveniva nella persecuzione di Giuliano.\nAntimo, unico dei compagni martirizzati insieme a Donato, non venne sepolto a Pionta, nell'aretino, ma altrove. Si ritiene che Antimo, per sfuggire alla persecuzione, si fosse rifugiato nella val di Starcia e qui sia stato martirizzato e sepolto.\nStoria dell'abbazia.\nLa prima abbazia.\nIl nucleo primitivo dell'abbazia di Sant'Antimo risale al culto delle reliquie di Sant'Antimo di Arezzo, alla cui morte, nel 352, sul luogo del suo martirio venne edificato un piccolo oratorio.\nNello stesso luogo sorgeva una villa romana: lo dimostrano i numerosi reperti di epoca romana come il bassorilievo con la cornucopia sul lato nord del campanile o alcune colonne nella cripta carolingia.\nL'incisione \u201cVenite et bibite\u201d invece farebbe pensare alla presenza di una fonte con propriet\u00e0 terapeutiche. Nel 715 la chiesa era custodita da un prete della diocesi di Chiusi, nel cui territorio essa ricadeva.\nNel 770 i Longobardi incaricarono l'abate pistoiese Tao di iniziare la costruzione di un monastero benedettino e gli affidarono anche la gestione dei beni demaniali del territorio. Le abbazie erano utilizzate come sosta dai pellegrini diretti a Roma, dai mercanti, dai soldati e dai messi dei re.\nCarlo Magno, di ritorno da Roma nell'781, ripercorrendo la grande via creata dai Longobardi, chiamata in seguito \"Francigena\" perch\u00e9 \"strada originata dai Franchi\", giunse a Sant'Antimo e pose il suo sigillo sulla fondazione del monastero.\nQuasi certamente la fondazione ad opera di Carlo Magno \u00e8 da interpretare come una pura leggenda medievale.\nIl 29 dicembre 814 un documento di Ludovico il Pio, figlio e successore di Carlo, arricchisce l'abbazia di doni e privilegi. L'abbazia diventa a tutti gli effetti, un'abbazia imperiale.\nCon l'impulso carolingio, la comunit\u00e0 inizia il suo periodo di apogeo. L'abate di Sant'Antimo \u00e8 insignito del titolo di conte palatino (Conte e consigliere del Sacro Romano Impero). L'esame delle carte imperiali, tra cui quella di Enrico III del 1051, e di quelle papali si contano numerosi territori chiese appartenenti o posti sotto la giurisdizione dell'abbazia: 96 tra castelli, terreni, poderi e mulini; 85 tra monasteri, chiese, pievi e ospedali dal grossetano al pistoiese passando da Siena e Firenze.\nIl possedimento principale della comunit\u00e0 era il castello di Montalcino, dove il priore alloggiava in una residenza ora inglobata entro le mura della fortezza.\nL'ampliamento e la nuova chiesa.\nNel 1118 il Conte Bernardo degli Ardengheschi, cede il suo intero lascito \u201cin toto regno Italico e in tota marca Tuscie\u201d ad Ildebrando, figlio di Rustico, affinch\u00e9 lo trasferisca all'abbazia.\nIl monastero versa a Fortisguerra, fratello di Bernardo, 1000 libbre per l'accordo di non molestare pi\u00f9 i monaci nel godimento della propriet\u00e0. A memoria della donazione, questo evento \u00e8 inciso sui gradini dell'altare maggiore, come \u201cCarta Lapidaria\u201d.\nNel 1118 inizia la costruzione della nuova chiesa, sotto la guida dell'abate Guidone.\nIl punto di riferimento pi\u00f9 importante per il progetto della nuova chiesa \u00e8 la grande abbazia benedettina di Cluny.\nL'abate richiede l'intervento degli architetti francesi per progettare il nuovo edificio, che in parte si ispira alla chiesa benedettina del 1050 di Vignory.\nAlcune sculture, la porta nord e quella sud, gli stipiti della sagrestia, alcuni capitelli collocati nella tribuna nord, altri capitelli, frammenti di decorazioni o pilastrini, fanno pensare all'esistenza di un edificio antecedente al XII secolo, quando inizi\u00f2 la costruzione della nuova abbazia.\nIntorno al 1000 sarebbe stata edificata una chiesa, di cui rimane solo il campanile, costruito inizialmente staccato dalla navata, secondo la tradizione medievale.\nPer questo motivo le seguenti modifiche del 1118 hanno tenuto conto di vincoli architettonici gi\u00e0 esistenti, adeguando i volumi del presbiterio in modo da inserirlo tra il campanile e la Cappella Carolingia.\nLa zona del coro risulta infatti pi\u00f9 stretta del resto dell'edificio.\nVerso la met\u00e0 del secolo XII la costruzione della nuova abbazia \u00e8 quasi completata, solamente la facciata non \u00e8 ancora terminata.\nIl \"secolo d'oro\" dell'abbazia.\nMontalcino, all'epoca sotto la giurisdizione dell'abate di Sant'Antimo, \u00e8 presa di mira, per la sua posizione strategica, sia da Siena che da Firenze.\nLa citt\u00e0 di Siena infatti \u00e8 impossibilitata ad espandersi a nord a causa di Firenze, sua acerrima rivale, e cerca nuove terre a sud.\nNel luglio del 1145 i senesi costringono l'abate di San Salvatore a cedere alla repubblica di Siena il castello di Radicofani sulla via Francigena.\nAppoggiando la politica senese, papa Clemente III, nel 1189, assoggetta la pieve di Montalcino al Vescovo di Siena.\nNel 1200, Filippo Malavolti, podest\u00e0 di Siena, attacca Montalcino, che viene in parte distrutta.\nVerso il declino.\nIl 12 giugno 1212 con un accordo tra l'abate di Sant'Antimo, la citt\u00e0 di Montalcino e Siena \u00e8 sancito che l'abbazia deve cedere un quarto del territorio di Montalcino alla citt\u00e0 senese.\nCon la perdita di Montalcino l'abbazia perde il centro pi\u00f9 importante della propria giurisdizione.\nSiena inizia ad intaccare i beni della comunit\u00e0 benedettina: nel 1293 i monaci possederanno soltanto un quinto di tutte le antiche propriet\u00e0 situate tra Montalcino e Seggiano.\nNel 1291 papa Nicol\u00f2 IV ordina la fusione della comunit\u00e0 dell'abbazia con i guglielmiti.\nQuesta decisione intendeva ridare vigore alla comunit\u00e0 religiosa di sant'Antimo.\nDal 1397 al 1404 l'abbazia viene amministrata, retta e governata dal francescano Bartolomeo di Simone, vescovo di Cortona.\nLa soppressione di Pio II.\nIl 4 agosto 1439, l'abate Paolo \u00e8 incarcerato per le sue scelleratezze.\nNel 1462 nella Cappella Carolingia si riunisce per l'ultima volta il capitolo dei guglielmiti.\nPio II, al secolo Enea Silvio Piccolomini, nello stesso anno 1462 sopprime l'abbazia affidandone i beni al vescovo Giovanni Cinughi, ordinario della nuova diocesi di Pienza e Montalcino, creata il 13 agosto dello stesso anno. Pio II, a onore e decoro della sua famiglia Piccolomini, volle trasformare il suo paese natale, Corsignano, in una citt\u00e0 rinascimentale, Pienza, dandole un vescovo, con territorio e giurisdizione, inizialmente unita al titolo di vescovo di Montalcino, che avrebbe mantenuto anche il titolo di Abate di Sant'Antimo. Nel 1600 la sede vescovile di Montalcino fu separata da quella di Pienza. L'Abbazia rimase parte della mensa vescovile e il vescovo di Montalcino continu\u00f2 a fregiarsi del titolo di Abate di Sant'Antimo fino al 1986, anno della soppressione della diocesi e della sua incorporazione all'arcidiocesi di Siena.\nNel 1870 l'abbazia di Sant'Antimo era abitata da un mezzadro, che alloggiava nell'appartamento vescovile, utilizzava la cripta carolingia come cantina, la chiesa come rimessa agricola e il chiostro per gli animali.\nLa rinascita.\nLo stesso anno l'abbazia passa sotto la giurisdizione delle Belle Arti. Con sette campagne di restauro l'abbazia arriva a risultare allo stato attuale.\nLe prime due, dal 1872 al 1873 e nel 1876 eliminano tutto ci\u00f2 che alterava la struttura originaria e viene riaperta la grande bifora dell'abside che ora illumina la chiesa.\nNel 1970-1973, nello stesso periodo in cui a Sant'Antimo vengono girate alcune scene del film \"Fratello sole, sorella luna\" di Franco Zeffirelli, le Belle Arti di Siena rifanno interamente il tetto della chiesa, cambiando quasi tutte le parti lignee delle capriate. Tuttavia l'edificio, terminati i lavori di restauro, permane in stato di semi abbandono. Solo raramente la comunit\u00e0 parrocchiale del vicino paese di Castelnuovo dell'Abate, frazione di Montalcino, utilizzava la chiesa per celebrarvi alcune funzioni.\nIl ritorno dei monaci.\nNel 1970 la diocesi di Montalcino viene data dalla Santa Sede in amministrazione apostolica all'arcivescovo di Siena Mario Ismaele Castellano, il quale nel 1975 invia come delegato per il governo della diocesi il suo ausiliare Alessandro Staccioli. Per interessamento di Mons. Staccioli si decide di ricostituire una comunit\u00e0 monastica a Sant'Antimo, ed egli affida tale incarico a un gruppo di giovani monaci provenienti dalla Francia. Essi fondano, nel 1979, una comunit\u00e0 ispirata alla regola dell'ordine dei Canonici regolari premostratensi, che riporter\u00e0 nell'abbazia dopo tanti secoli il culto solenne e la liturgia delle ore in canto gregoriano. Con l'appoggio delle Belle Arti di Siena, del comune di Montalcino e delle vicine parrocchie di Montalcino e Castelnuovo dell'Abate, iniziano nel 1990 dei lavori di ristrutturazione dell'edificio del vecchio refettorio, mirati a renderlo nuovamente abitabile. Nel 1992, terminati i lavori di ristrutturazione, i monaci, a cui si sono uniti altri giovani, sia sacerdoti che laici, provenienti dalla Francia e alcuni dall'Italia, si insediano nell'abbazia.\nIl 25 maggio 2015 i Premostratensi annunciano che avrebbero lasciato l'abbazia di Sant'Antimo per trasferirsi in quella di Saint-Michel de Frigolet, vicino ad Avignone, a causa del calo di vocazioni in Francia e per l'impossibilit\u00e0 di far crescere la comunit\u00e0 negli spazi di Sant'Antimo.\nNel gennaio 2016 ai Premostratensi subentrano in un primo momento i benedettini olivetani provenienti dalla vicina abbazia di Monte Oliveto Maggiore, ma l'esperienza olivetana terminer\u00e0 dopo poco pi\u00f9 di un anno. Attualmente l'abbazia \u00e8 gestita per eventi liturgici e culturali dall'arcidiocesi di Siena - Colle di Val d'Elsa - Montalcino, ma nessuna comunit\u00e0 monastica vi risiede.\nDescrizione.\nLa Cappella Carolingia, la Sala Capitolare e il chiostro.\nDell'antica abbazia rimangono soltanto la Cappella Carolingia, attualmente sagrestia della chiesa abbaziale, e i resti della Sala capitolare e del chiostro.\nCappella Carolingia.\nDelle parti esterne della Cappella Carolingia si possono vedere soltanto l'abside e la facciata, poich\u00e9 \u00e8 addossata a destra dalla sala capitolare e a sinistra dalla chiesa abbaziale. La facciata a capanna, si affaccia su quello che era il chiostro dell'abbazia ed \u00e8 illuminata da una finestra a forma di lunetta (che \u00e8 l'unica rimanenza dell'antico portale, attualmente murato) e dalla soprastante monofora ad arco a sesto ribassato; sempre nella facciata della cappella si apre la porta che, con una ripida scala, conduce nella cripta sottostante. Invece, l'abside, che d\u00e0 di fianco a quella della chiesa abbaziale, \u00e8 anch'essa illuminata da una monofora ad arco, ma con l'aggiunta della sottostante finestra ad oculo che illumina la cripta.\nL'interno della Cappella Carolingia \u00e8 costituito da un'unica navata rettangolare coperta da due volte a crociera, anche se originariamente essa era a semplici capriate lignee. Lungo la parete di sinistra, ovvero quella che \u00e8 addossata all'edificio in parte costruito sopra la sala capitolare, vi sono degli affreschi monocromatici raffiguranti scene della vita di San Benedetto da Norcia, dipinti nel XIV secolo dal pittore Giovanni d'Asciano. Nel presbiterio si trova il semplice altare in pietra, mentre lungo le pareti vi sono gli armadi in cui vengono riposti i paramenti sacri utilizzati durante le liturgie.\nAl disotto della Cappella Carolingia vi \u00e8 la cripta. Essa \u00e8 costituita da due absidi contrapposte: una ad est, corrispondente a quella della chiesa superiore, con una piccola finestra a forma di occhio di bue che dona al locale la luce; una ad ovest che \u00e8 una semplice nicchia semicircolare. Quattro colonne sormontate da pulvini sostengono la copertura e dividono lo spazio in tre navate.\nSala capitolare.\nDella sala capitolare dell'abbazia, ovvero il luogo dove si riuniva il Capitolo del Monaci, rimane ben poco. Essa era molto importante perch\u00e9 nelle riunioni del capitolo, che si svolgevano la mattina presto, si leggevano delle biografie di santi dal Martirologio Romano, la Sancta Regula e si decideva quello che si sarebbe fatto durante la giornata.\nAttualmente la sala \u00e8 per met\u00e0 inglobata (assieme ai resti del dormitorio, che si trovava al disopra di essa) da un edificio costruito dal vescovo Cinughi e per l'altra met\u00e0 \u00e8 priva delle volte e del piano superiore, per\u00f2 conserva ancora la bellissima trifora sorretta da colonnine con semplici capitelli.\nChiostro.\nIl chiostro sorgeva al centro del monastero ed era costituito da un peristilio che si apriva sullo spazio centrale con delle bifore. Attualmente di esso non rimangono pi\u00f9 tracce. Gli ambienti che si affacciavano lungo i quattro lati del chiostro erano (i numeri sono relativi a quelli della pianta qui di fianco):\n\"Lato nord\"\n\"Lato est\"\n\"Lato sud\"\n\"Lato ovest\"\nChiesa abbaziale.\nL'edificio pi\u00f9 importante e meglio conservato di tutto il complesso \u00e8 la grande chiesa abbaziale di Sant'Antimo. Essa, completamente in stile romanico, sorge lungo il lato nord del chiostro ed \u00e8 orientata sull'asse est-ovest, con l'altare ad oriente.\nEsterno.\nCampanile ed abside.\nAll'esterno, la mole della chiesa abbaziale \u00e8 visibile da tutta la conca in cui si trova grazie alla sua notevole altezza (che all'apice della facciata tocca i 20,50 m) e, soprattutto, al suo campanile, che invece arriva 27,50 m all'altezza della terrazza. La torre campanaria \u00e8 preesistente rispetto alla chiesa attuale (infatti era del tempio degli inizi dell'XI secolo) e, per questo motivo, \u00e8 attaccata alla chiesa; caso non unico, perch\u00e9 anche il campanile della Pieve di Maria Santissima dell'Assunzione di Stazzema che risale al 1297 \u00e8 attaccato al livello dell'abside della chiesa, tanto che da quest'ultima si accede al fondo della torre; che per\u00f2 raggiunge un'altezza di 31 metri in cima alla cupola, escludendo la croce che la sormonta.\nAssieme al campanile, caratterizzato dalle belle bifore e monofore che si aprono lungo le pareti, degna di nota \u00e8 l'abside, che all'esterno appare in tutta la sua magnificenza e solennit\u00e0. Essa \u00e8 coronata dal deambulatorio di derivazione francese, le cui tre cappelle radiali hanno, come sostegni del tetto, delle bellissime mensole scolpite con vari soggetti, fra cui la testa di un monaco e quella di un'aquila.\nFacciata.\nLa facciata della grande chiesa \u00e8 rivolta verso occidente ed \u00e8 a salienti. Al centro della fascia centrale, sotto la bifora e la monofora ad arco a sesto acuto, si trova il portale che doveva essere preceduto da un esonartece a quattro arcate (mai realizzato, sebbene, sulla facciata della chiesa, vi sono le tracce di dove dovevano poggiare le quattro volte a crociera del portico). La grande porta d'ingresso \u00e8 inglobata all'interno di una struttura a tettoia (frutto di un protiro incompiuto - posteriore al progetto del portico) ed \u00e8 preceduto da una lieve strombatura. Al di sopra del varco d'ingresso si trova il bellissimo architrave scolpito raffigurante una pianta di vite.\nInterno.\nAll'interno la chiesa abbaziale dell'abbazia di Sant'Antimo, opera mirabile dell'architetto lucchese Azzo dei Porcari che \u00e8 menzionato e ricordato come \"uomo buono, ricco di virt\u00f9 in Cristo, monaco, padre e poi decano (...) progettista di questa egregia aula\" in un'inscrizione posta sull'architrave interno del portale, si presenta come un grande spazio in stile romanico. L'aula \u00e8 suddivisa in tre navate ed \u00e8 terminata da un'abside semicircolare con deambulatorio, caso pressoch\u00e9 unico in Italia.\nNavate.\nLa navata maggiore della chiesa \u00e8 coperta da una semplice volta a capriate lignee che recano le mezzelune dello stemma Piccolomini: infatti il tetto del tempio \u00e8 stato rifatto durante il pontificato di Pio II, al secolo Enea Silvio Piccolomini, che affid\u00f2, dopo la soppressione dei Guglielmiti, l'abbazia al vescovo di Montalcino Cinughi. Sulla controfacciata della chiesa si trova, al disotto del corridoio di collegamento fra i due matronei, un'iscrizione in cui viene citato l'architetto della chiesa:\nAi due lati del portale vi sono i due leoni in travertino che avrebbero dovuto sorreggere le due colonne del protiro.\nLa navata centrale \u00e8 separata dalle due laterali da due serie di quattro archi sorretti da colonne monolite per lato, intervallati da un pilastro cruciforme fra le due serie di quattro archi a tutto sesto. Le navatelle, che sono coperte con volta a crociera e contano ben dieci campate ognuna, accolgono in s\u00e9 varie opere d'arte, come ad esempio il fonte battesimale in pietra (nella prima campata della navata sinistra) e l'affresco di \"Ges\u00f9 in Croce con un Santo Vescovo Martire, San Sebastiano ed il committente in ginocchio\" (nella prima campata della navata destra), ma certamente la pi\u00f9 bella ed importante \u00e8 il capitello con \"Daniele nella fossa dei Leoni\", opera del Maestro di Cabestany: in esso il maestro \u00e8 riuscito ad assemblare e scolpire in uno spazio minimo tutte le scene salienti della vicenda biblica, che viene narrata nel capitolo 6 del Libro del profeta Daniele.\nLe tribune e l'appartamento del vescovo.\nAl disopra delle due navate laterali della chiesa si trovano le due tribune che si aprono sulla navata centrale per mezzo di grandi bifore. Si sale al matroneo meridionale, situato sopra la navata di destra, attraverso una scomoda scala a chiocciola ricavata nello spessore del muro fra la navata stessa e la Cappella Carolingia, oppure tramite una comoda scala in legno che attraversa la sagrestia, costruita dal vescovo di Montalcino Agostino Patrizi Piccolomini. Questo matroneo, a differenza dell'altro, \u00e8 stato suddiviso nel Cinque-Seicento in sei ambienti: quello in cui converge la scala del vescovo Patrizi, il secondo quello in cui arriva la scala a chiocciola e le quattro stanze del \"Quartiere\" (=appartamento) \"del Vescovo\".\nQuesto piccolo appartamento fu creato dal vescovo Agostino Patrizi Piccolomini non come residenza vescovile (infatti, a Castelnuovo dell'Abate, vi era gi\u00e0 il \"Palazzetto del Vescovo\"), bens\u00ec come luogo di riposo durante le saltuarie visite all'abbazia ed al paese ed anche come stanze di rappresentanza durante le udienze private. Inoltre, dalla bifora che si trova di fianco al camino della sala da pranzo, il vescovo poteva assistere indisturbato alle funzioni. L'appartamento, il cui accesso \u00e8 dato da una piccola porta sovrastato dallo stemma del vescovo committente, \u00e8 composto dalla sala da pranzo, dallo studio, dall'anticamera e la camera da letto. Lungo le pareti delle quattro stanze si trovano due fasce di finissime decorazioni realizzate con la tecnica dell'affresco: la fascia inferiore rappresenta un drappeggio scuro al cui interno si trovano piante di ogni tipo ed alcuni uccelli; quella superiore, invece, reca delle decorazioni dipinte a festoni. Inoltre, sopra i camini della sala da pranzo e della stanza da letto si trovano due diversi stemmi.\nAttraverso un corridoio sorretto da mensole che corre lungo la controfacciata della chiesa e che \u00e8 nascosto dalla vista dei fedeli per mezzo di un muro alto circa 3 m in cui si aprono tre finestre rettangolari che danno sulla navata centrale, si giunge alla tribuna settentrionale. Questa, a differenza della tribuna sud che \u00e8 stata successivamente alla costruzione chiusa da tramezzi, \u00e8 completamente sgombra da muri intermedi ed appare molto pi\u00f9 luminosa di quella di fronte. Mentre lungo la parete sinistra, quella che d\u00e0 verso l'esterno, si aprono delle piccole finestrelle rettangolari, lungo quella destra, che invece d\u00e0 sulla navata centrale, si aprono varie finestre che, partendo dalla facciata sono:\nOrgano a canne.\nNell'ingresso dell'appartamento del vescovo, si trova un organo a canne, costruito dalla ditta organaria tedesca Walcker Orgelbau e donato alla chiesa nel 2000 in sostituzione dell'organo Claudio Anselmi Tamburini \"opus 33\", costruito nel 1987 e ceduto alla parrocchia di Stigliano.\nLo strumento \u00e8 a trasmissione integralmente meccanica e la sua mostra, composta da canne di principale disposte ad ala, \u00e8 chiusa da due semplici portelle lignee. L'organo dispone di un'unica tastiera di 61 note e di una pedaliera dritta di 30 note. I registri sono azionati da pomelli disposti su due colonne alla destra e alla sinistra della tastiera.\nCoro, abside e deambulatorio.\nIl presbiterio della chiesa abbaziale di Sant'Antimo non occupa soltanto l'abside, che, a parte il deambulatorio, \u00e8 di dimensioni assai ridotte (ha il raggio che misura poco pi\u00f9 di 5 m), ma si protende ad occupare la navata centrale sino alla penultima arcata partendo dall'ingresso. Nell'area al di fuori dell'abside semicircolare sono disposti, lungo il corridoio centrale, i semplici stalli lignei in cui prendono posto i canonici durante le funzioni religiose e durante la Santa Messa. In posizione piuttosto avanzata, sulla sinistra, vi \u00e8 l'ambone, sul quale \u00e8 stato riprodotto il bassorilievo del Maestro di Cabestany \"Madonna con il Bambino e gli Evangelisti\" che si trova sul campanile, mentre sull'altro lato, dando le spalle alla porta della sagrestia, si trova la sede su cui siede il celebrante durante le liturgie assieme ai due concelebranti principali o con il cerimoniere.\nAl centro dell'intersezione fra la navata e l'abside, ove, originariamente, vi era l'arco absidale si trova, rialzato di tre gradini, l\"altar maggiore\" in pietra \u00e8 costituito da un corpo di base avente la forma di un parallelepipedo completamente privo di decorazioni su cui poggia una lastra di marmo spessa circa 5 cm.\nDietro l'altare si trova una delle pi\u00f9 belle e preziose opere che sono custodite nel tempio il grande \"Crocifisso\" dipinto medioevale che, dopo secoli di abbandono presso il matroneo di destra, \u00e8 stato ricollocato nel suo posto originario soltanto nel 1972. In questa magnifica rappresentazione di Cristo in Croce, in cui si mescola la scultura con la pittura, Ges\u00f9, che tiene gli occhi chiusi come un silenzioso grido di dolore, appare a torso nudo ed \u00e8 cinto alla vita da una fascia di stoffa blu bordata d'oro, semplice e ricca allo stesso tempo. Forse, in origine, sulla sommit\u00e0 del crocifisso si trovava il cartiglio con la scritta \"INRI\", comunque non pi\u00f9 esistente.\nAl disotto dell'altar maggiore vi \u00e8 la piccola \"cripta\", alla quale si scende tramite una scaletta posta dinnanzi alla porta della sagrestia, nell'ultima campata della navata laterale destra. Questo piccolo ambiente \u00e8 coperto da una semplice volta a botte ribassata, nella quale vi \u00e8 un'apertura che d\u00e0 sui gradini davanti all'altare. Addossato alla parete di fondo si trova quello che era il sepolcro di Sant'Antimo, ricavato in un altare cavo all'interno e munito, sulla parte anteriore, di un foro rettangolare, da cui si potevano vedere le reliquie. Sopra di esso si pu\u00f2 vedere un semplice affresco dei primi del Quattrocento raffigurante \"La deposizione di Ges\u00f9 nel Sepolcro\".\nIntorno all'abside si trova il \"deambulatorio\", che \u00e8 collegato ad essa tramite sette archi a tutto sesto sorrette da colonne monolite. La presenza di un deambulatorio nelle chiese romaniche italiane \u00e8 un caso molto raro, poich\u00e9 \u00e8 un elemento di origine francese, ed in Italia \u00e8 riscontrabile soltanto nella cattedrale di Santa Maria Assunta e San Canio Vescovo ad Acerenza, in Basilicata, in quella di Aversa, in Campania, e nella basilica di Santa Maria a Pi\u00e8 di Chienti, nelle Marche. Intervallate fra di loro da una campata, vi sono tre piccole cappelle radiali; queste, aventi la forma di tre absidiole, accolgono ognuna un altare in pietra. La cappella radiale centrale, che \u00e8 in asse con l'altar maggiore della chiesa e con il crocifisso medioevale, custodisce, dietro il piccolo altare litico, un bellissimo capitello che ha il compito di reggere i due archetti ciechi centrali e che reca una splendida decorazione con quattro piccole teste di Aquila.\nNell'arcata di intervallo fra la cappella radiale centrale e quella di sinistra, nei due archetti ciechi a tutto sesto sorretti da una colonna d'alabastro, si trova un affresco del XVI-XV secolo, attribuito a Spinello Aretino oppure alla scuola di Taddeo di Bartolo, raffigurante san Gregorio Magno, a destra, riconoscibile dalle sue due insegne papali (il Triregno a tre corone ed il pastorale, in questo caso vitreo), e san Sebastiano, a sinistra, riconoscibile poich\u00e9 nella mano destra tiene una freccia, mentre in quella sinistra la palma del martirio. Secondo un'ipotesi degli studiosi, gran parte della chiesa era affrescata, come testimoniano alcune tracce di intonaco nell'abside, sebbene rimangano soltanto gli affreschi del deambulatorio e della cappella Carolingia."}
{"id": "123540", "revid": "305524", "url": "https://it.wikipedia.org/wiki?curid=123540", "title": "Annona cherimola", "text": "Annona cherimola \u00e8 una pianta appartenente alla famiglia Annonaceae originaria degli altipiani andini di Per\u00f9, Ecuador, Colombia e Bolivia, diffusa anche in Argentina, Cile, California, Florida, Israele, Africa del sud, Nuova Zelanda e in vari paesi del Mediterraneo.\nIl suo frutto nella terra d'origine \u00e8 chiamato \"chirimuya\", da cui la traslitterazione italiana cirimoia, ma \u00e8 volgarmente nota anche con l'appellativo inglese \"cherimoya\" o \"anona\" (che per\u00f2 indica anche il frutto di tutte le specie di genere \"Annona\"). Particolare il frutto attaccato all'albero con un tratto di ramo, non un semplice peduncolo. Contiene un elevato numero di semi. Nel Mediterraneo matura in autunno. Il sapore \u00e8 sub-acido e delicato, a volte descritto come una miscela tra ananas, mango e fragola.\n\"L'ananas, il mangostano e il cirimoia\", scrisse il botanico Berthold Carl Seemann, \"sono considerati i frutti pi\u00f9 pregiati del mondo, e li ho assaggiati in quelle localit\u00e0 in cui dovrebbero raggiungere la loro massima perfezione - l'ananas in Guayaquil, il mangostano nell'arcipelago indiano e la cirimoia sulle pendici delle Ande, e se mi chiedessero quale sarebbe il frutto migliore, sceglierei senza esitazione, cirimoia: il suo sapore, infatti, supera quello di ogni altro frutto e Haenke aveva perfettamente ragione quando lo chiamava il capolavoro della Natura.\"\nColtivazione.\nIn Europa la cirimoia \u00e8 ampiamente disponibile sui mercati a prezzi modici solo in Spagna, proveniente da notevoli estensioni di terra nella valle di Almu\u00f1\u00e9car, a Sud della Sierra Nevada.\nIn Italia, invece, la disponibilit\u00e0 di questo frutto \u00e8 scarsa e perlopi\u00f9 limitata alle grandi citt\u00e0, a eccezione delle poche zone nelle quali il frutto pu\u00f2 essere coltivato (Sicilia orientale e provincia di Reggio Calabria in tutta la zona costiera che va da Bagnara Calabra a Melito Porto Salvo); altrove \u00e8 presente solo a prezzi notevoli come curiosit\u00e0 esotica, di norma proveniente dalla Spagna. Predilige i versanti collinari esposti a Sud e prossimi al mare. Quando cresce nel terreno caldo, raramente fruttifica e i frutti sono di qualit\u00e0 inferiore.\nIn Ecuador, la cirimoia cresce in zone con temperature medie annuali comprese tra 18 e 20\u00a0\u00b0C, con minime comprese tra 10 e 12\u00a0\u00b0C massime tra 26,5 e 30\u00a0\u00b0C. La cirimoia selvatica cresce comunemente in zone con piovosit\u00e0 annua tra 800 e 1.000\u00a0mm (concentrata in 8 mesi all'anno) e con tassi di umidit\u00e0 alti, compresi tra 75% e 85%.\nIn Italia, la pianta dell'Annona supera i 2 metri di altezza e presenta un fusto poco sviluppato ma con una chioma fitta e foglie larghe ed appuntite. La fioritura inizia a maggio e prosegue fino al mese di agosto (anche se in alcuni casi pu\u00f2 arrivare fino ad ottobre); seguono poi le fasi di allegagione del frutto e di inizio maturazione tra fine agosto e settembre. La raccolta inizia a fine settembre e termina a met\u00e0 dicembre.\nIl frutto si presenta con una buccia liscia di colore verde-giallo e di forma irregolare e pu\u00f2 anche superare i 900 gr di peso. La morbida polpa di color crema \u00e8 poco succosa e ricca dei caratteristici semi neri.\nL'Annona matura in pochi giorni dopo la raccolta. Per prolungarne la durata \u00e8 possibile conservarla in frigorifero. Se invece si vuole accelerare il processo di maturazione, si consiglia di avvolgere il frutto nella lana o nella paglia, antico rimedio dei nostri avi.\nL'Annona va gustata in purezza con l'ausilio di un cucchiaino. Il suo sapore esotico molto delicato ricorda quello della banana, dell'ananas e della fragola. Il grado di maturazione deve essere ottimale: alla vista il frutto si presenta sodo ma morbido al tatto, ancora verde, e il picciolo si stacca delicatamente. Quando il colore comincia a virare verso i toni del marroncino significa che gli zuccheri si stanno ossidando e il sapore \u00e8 alterato.\nNegli ultimi anni sono stati realizzati tantissimi dessert con l'annona quali il sorbetto, la confettura, crostate e gelati.\nStoria.\nLe origini di questo frutto sono molto antiche; sembra che gli Inca coltivassero l'annona nelle valli del Per\u00f9 e dell'Ecuador. Da queste zone, la coltivazione si sarebbe diffusa in tutta l'America centrale e meridionale. Gli Inca soprannominarono questo frutto \"Chirimoya\", ovvero \"cuore freddo\", per la sua forma a cuore e il colore verde. Con l'avvento dei \"conquistadores\" spagnoli, l'annona \u00e8 stata diffusa nel Mediterraneo, in particolare in Spagna, oggi maggiore produttore mondiale.\nIn Italia arriva agli inizi dell'Ottocento grazie a studiosi ed estimatori, prima presso l'Orto botanico di Palermo, poi in Calabria, nella fascia costiera della provincia di Reggio Calabria. L'Annona, infatti, si \u00e8 sposata bene con gli impianti di agrumi e, gi\u00e0 dal secolo scorso, in ogni appezzamento di terreno era presente almeno un esemplare di questa pianta.\nPropriet\u00e0 organolettiche.\nL'Annona \u00e8 ricca di potassio e per questo motivo \u00e8 indicata nelle diete di anziani, convalescenti, donne in gravidanza e bambini, anche in fase di svezzamento. Contiene, inoltre, fosforo, ferro, vitamine A, B1, B2, C.\nLa parte edibile del frutto \u00e8 di circa l'80%, al netto della buccia e dei semi."}
{"id": "123541", "revid": "54712", "url": "https://it.wikipedia.org/wiki?curid=123541", "title": "Aquila non capit muscas", "text": ""}
{"id": "123544", "revid": "7", "url": "https://it.wikipedia.org/wiki?curid=123544", "title": "Ars longa, vita brevis", "text": ""}
{"id": "123550", "revid": "181699", "url": "https://it.wikipedia.org/wiki?curid=123550", "title": "Audi alteram partem", "text": ""}
{"id": "123553", "revid": "287204", "url": "https://it.wikipedia.org/wiki?curid=123553", "title": "Am\u00e9lie Mauresmo", "text": "La Mauresmo \u00e8 stata la quattordicesima primatista del ranking femminile di tennis. Adattabile a tutte le superfici, nel 2006 ha vinto due titoli del Grande Slam (Wimbledon e Australian Open).\n\u00c8 stata allenatrice per due anni di Andy Murray, da giugno 2014 a maggio 2016.\nBiografia.\nNata in una famiglia benestante, si appassion\u00f2 al tennis quasi per caso, vedendo in televisione il campione francese Yannick Noah impegnato nel Roland Garros del 1982: a soli tre anni Am\u00e9lie Mauresmo decise che quello avrebbe dovuto essere il suo futuro. Nel luglio 2015 ha partorito un maschio, Aaron.\nCarriera tennistica.\nEsordi.\nNel 1996 ha vinto il famoso torneo francese versione \"junior\", riservato a giovani tenniste non professioniste. Nello stesso anno la federazione internazionale di tennis la nomin\u00f2 \"giovane tennista dell'anno\". Due anni dopo pass\u00f2 professionista: divenne famosa nel 1999 allorch\u00e9, semisconosciuta, arriv\u00f2 in finale dell'Australian Open. Nel torneo in terra d'Australia riusc\u00ec a battere la numero 1 del mondo Lindsay Davenport, ma perse nello scontro decisivo da Martina Hingis.\nQuesta sua impresa acquis\u00ec pi\u00f9 importanza perch\u00e9 dal 1992 fino a quel momento solo un'altra francese (Mary Pierce) era riuscita ad arrivare ai vertici di questa competizione. Dopo la semifinale vinta contro Lindsay Davenport, dichiar\u00f2 pubblicamente di essere lesbica. A differenza di altre stelle di questo sport (Billie Jean King e Martina Navr\u00e1tilov\u00e1 in primis) la dichiarazione di omosessualit\u00e0 non le giov\u00f2, ed anzi le caus\u00f2 la perdita di ogni rapporto commerciale con i suoi sponsor. La protesta del pubblico francese (che la difese e la sostenne) le permise comunque di rimanere legata ad alcuni importanti aziende, quali la Nike e la Dunlop.\n2003.\nNel 2003 Am\u00e9lie Mauresmo vinse la Fed Cup (equivalente femminile della Coppa Davis) con la Francia dopo aver sconfitto in finale gli Stati Uniti d'America. I tre punti che le transalpine conquistarono in finale furono tutti suoi.\n2004.\nL'anno successivo partecip\u00f2 alle Olimpiadi di Atene in cui ottenne la medaglia d'argento: solo la belga Justine Henin le priv\u00f2 della soddisfazione dell'oro olimpico. Grazie anche a questo piazzamento, il 13 settembre 2004 la Mauresmo divenne la prima tennista francese a diventare numero uno del ranking WTA dagli anni settanta (anno in cui venne stilata per la prima volta l'importante classifica). \u00c8 una delle poche giocatrici ad aver ottenuto tale piazzamento senza prima essersi aggiudicata nemmeno un grande slam: prima di lei, ce la fecero solo la belga Kim Clijsters in campo femminile nel 2003 nonch\u00e9 il ceco Ivan Lendl e il cileno Marcelo R\u00edos (il quale non ha mai peraltro vinto un torneo del grande slam) in ambito maschile rispettivamente nel 1983 e nel 1998.\n2005.\nPerseguitata dalla nomea di perdente di successo, per la sua lunga permanenza ai vertici delle classifiche pur senza aggiudicarsi i tornei pi\u00f9 prestigiosi, la Mauresmo si \u00e8 finalmente sbloccata sul finire del 2005, trionfando ai Masters sulla connazionale Mary Pierce.\n2006.\nNel 2006 \u00e8 tornata dopo sei anni a disputare una finale di uno slam, affrontando Justine Henin agli Australian Open, vincendola e aggiudicandosi cos\u00ec il suo primo titolo del Grande Slam. La stessa finale \u00e8 stata riproposta al pi\u00f9 prestigioso torneo di Wimbledon e ancora a vincere \u00e8 stata la tennista francese che riesce cos\u00ec a collezionare il secondo torneo dello slam in un anno.\nLa Mauresmo si presenta cos\u00ec agli US Open con i favori del pronostico, grazie anche al forfait della detentrice, Kim Clijsters, issandosi, se pur con qualche tentennamento, sino alla semifinale, nella quale affronta Marija \u0160arapova. La giocatrice francese stenta ad entrare in partita e riesce ad opporre una valida resistenza solo nel secondo set, finendo, tuttavia, per essere schiantata dall'aggressivit\u00e0 della russa nel terzo. Grazie alla sconfitta nella finale degli US Open di Justine Henin e al successivo infortunio in finale di Fed Cup, la Mauresmo conserver\u00e0 il primato nella classifica WTA.\nLa giocatrice francese nelle settimane successive \u00e8 vittima di alcuni problemi muscolari alla spalla che le impediscono di servire con efficacia e la costringono al ritiro e a prestazioni deludenti: perde cos\u00ec punti preziosi ed arriva al Master di fine anno con un vantaggio risicato e un titolo da difendere che le potrebbe costare ulteriori punti. L'esordio contro Nadia Petrova \u00e8 decisamente scoraggiante e fa presagire una mancata qualificazione alla semifinale, tuttavia si riscatta nei due match successivi battendo Martina Hingis e la gi\u00e0 qualificata Justine Henin.\nIn semifinale la francese riesce ad imporsi su Kim Clijsters per guadagnare la finale, nella quale sar\u00e0 nuovamente opposta a Justine Henin. Il match \u00e8 molto intenso e soprattutto nel secondo set vede le due giocatrici sfidarsi ad un alto livello stappandosi pi\u00f9 volte un break, sino al 4-3 per la belga che nel game successivo tiene la battuta e s'invola verso il primo successo nel Master, chiudendo 6-4 6-3. Am\u00e9lie aveva gi\u00e0 visto svanire il sogno di chiudere la stagione al numero uno durante il round robin, in virt\u00f9 della qualificazione alle semifinali della belga e di Marija \u0160arapova: la vittoria nel Master sancisce il primo posto proprio della belga.\n2007.\nLa tennista francese apre il 2007 in maniera deludente, presentandosi all'Australian Open non in ottima forma. Superati agevolmente i primi 3 turni, al quarto si trova di fronte la \u0160af\u00e1\u0159ov\u00e1, al n.70 del ranking, rientrante dopo alcuni mesi di inattivit\u00e0 a causa di un infortunio. Nel primo set la Mauresmo passa a condurre 4-1 e poi si blocca, probabilmente pi\u00f9 per fattori psicologici, lasciando conquistare 7 game consecutivi all'avversaria.\nNel II set \u00e8 la ceca ad esser in vantaggio per 4-1, si vede recuperata sul 4-3, si riprende si porta sul 5-3, si porta sul 15-40, costringendo la francese ad annullarle due match point, ma al terzo si aggiudica la partita, con una Mauresmo ormai incapace di esprimersi in una situazione cos\u00ec delicata. Sul sintetico di Parigi arriva un'altra delusione per la francese: dopo aver superato nei quarti la \u010cakvetadze, in semifinale non riesce a chiudere la partita contro la Petrova, sprecando un vantaggio di 4-1 nel terzo set e un match point nel tie break.\nLa tennista francese ha modo di rifarsi ad Anversa, in cui gioca un gran torneo, sbarazzandosi con facilit\u00e0 della Safina ai quarti, bissa un'altra vittoria in semifinale contro la \u010cakvetadze che le strappa un set, aggiudicandosi il remake della finale del 2006 contro la Clijsters. Grazie ad un break nel I set la francese si aggiudica un set giocato su buoni livelli da ambo le tenniste, mentre nel secondo deve lottare per stare nel match e grazie anche ad alcune occasioni mal sfruttate dall'avversaria, la Mauresmo giunge al tie break nel quale spreca due mini break di vantaggio, ma poi ritrova lucidit\u00e0 e freddezza necessaria per contrastare e chiudere il ritorno d'orgoglio della belga.\nCon questa vittoria Am\u00e9lie centra 3 successi di fila ad Anversa ed \u00e8 la prima tennista ad aggiudicarsi l'ambita racchetta d'oro tempestata da diamanti (valore superiore al milione di euro) destinata ai giocatori che ottengono 3 successi in 5 anni nel torneo (tra gli uomini l'unico finora era Ivan Lendl). Am\u00e9lie centra la finale anche al torneo di Dubai, dopo aver superato l'ostacolo Jankovic, agevolata anche da un infortunio accorso all'avversaria. In finale affronta Justine Henin, dando vita ad un match molto equilibrato, giocato su una differenza di pochi punti, che la vede comunque soccombere di fronte alla lucidit\u00e0 e alla tenacia dell'avversaria con il punteggio di 4-6 5-7.\nLa giocatrice francese salta poi i prestigiosi appuntamenti primaverili sul cemento americano a causa di un'appendicite che la fa scivolare in classifica, perdendo contatto con il vertice. La francese rientra a Berlino per riprendere la forma in vista di Parigi, ma \u00e8 eliminata da Julia Vakulenko al III turno, mentre a Roma esce al primo match per mano di Samantha Stosur. Nel torneo di Strasburgo, Am\u00e9lie giunge sino alla finale contro la Medina Garrigues, che perde 6-4 al III, dimostrando di non aver ancora recuperato appieno la brillantezza contro una giocatrice ampiamente alla sua portata.\nAnche al Roland Garros la Mauresmo dimostra di non essere al meglio della forma, perdendo nel III turno nuovamente per mano di Lucie \u0160af\u00e1\u0159ov\u00e1. Mostra segnali di miglioramento sull'erba del torneo di Eastbourne in cui raggiunge la finale da cui esce sconfitta per mano della Henin, mentre a Wimbledon esce nel IV turno sotto i colpi di Nicole Vaidi\u0161ov\u00e1, rammaricata per aver perso il primo set al tie break.\n2009.\nIl 3 dicembre 2009, a soli 30 anni, ha annunciato il ritiro dal tennis a causa della mancanza di stimoli.\nCarriera da allenatrice.\nIl 12 luglio 2012 viene nominata dalla federazione francese il nuovo capitano della Nazionale di Fed Cup, come successore di Nicolas Escud\u00e9.\nL'8 giugno 2014 \u00e8 scelta da Andy Murray come sua nuova allenatrice, diventando la prima allenatrice donna di un Top 10 ATP. Il 14 novembre 2016, dopo aver perso la finale di Fed Cup contro la Repubblica Ceca (3-2), si dimette dall'incarico federale perch\u00e9 in attesa del secondo figlio.\nAlla fine del 2018 diventa il coach di Lucas Pouille, che sotto la sua guida arriver\u00e0 nel gennaio successivo in semifinale all'Australian Open. Nell'ottobre del 2019 Pouille subisce un infortunio a un gomito che lo costringe a una lunga convalescenza, a un'operazione e a saltare l'intera stagione 2020. Nell'ottobre del 2020 Mauresmo pone fine alla collaborazione con il tennista francese per motivi familiari."}
{"id": "123555", "revid": "1048993", "url": "https://it.wikipedia.org/wiki?curid=123555", "title": "Mediterraneo (film)", "text": "Mediterraneo \u00e8 un film del 1991, diretto da Gabriele Salvatores, con Diego Abatantuono, Claudio Bigagli, Claudio Bisio e Giuseppe Cederna, ispirato e liberamente tratto dal romanzo \"Sagap\u00f2\" di Renzo Biasion.\nLa pellicola ha vinto l'Oscar al miglior film in lingua straniera nel 1992.\nTrama.\nNel giugno 1941, al termine della campagna italiana di Grecia, otto militari italiani sbarcano su una piccola isola del mar Egeo, con il compito di stabilirvi un presidio. Oltre al tenente Raffaele Montini, un insegnante di latino e greco al ginnasio appassionato di pittura, che li comanda, tra i soldati troviamo il rude sergente maggiore Nicola Lorusso, il suo \"assistente\" Luciano Colasanti, i fratelli Libero e Felice Munaron, che, originari delle Alpi venete, non hanno mai visto il mare, il montanaro Eliseo Strazzabosco, maestro di sci, il disertore Corrado Noventa, che scrive continuamente alla moglie, e il pi\u00f9 giovane di tutti Antonio Farina. L'isola appare deserta in quanto \u00e8 stata parzialmente abbandonata dalla popolazione greca dopo aver subito la precedente sanguinosa occupazione tedesca. I soldati si rivelano assolutamente inadatti all'attivit\u00e0 militare e la prima notte di permanenza uccidono per errore Silvana, l'asina di Strazzabosco che, per vendetta, rompe la radio, isolando di fatto il gruppo dal conflitto bellico; presto, sfruttando l'isolamento geografico, l'impossibilit\u00e0 di comunicare con il comando e l'apparente solitudine dell'isola, incominciano tutti a dedicarsi ad attivit\u00e0 del tutto estranee alla guerra, compreso Lorusso, l'unico di loro che aveva gi\u00e0 combattuto seriamente e si era guadagnato il grado nella campagna d'Africa. Montini riprende a disegnare e dipingere e fa conoscere a Farina la poesia e la letteratura greca, che il piccolo soldato legger\u00e0 giorno e notte. Libero e Felice scelgono di restare nella parte alta dell'isola, a loro pi\u00f9 familiare, dove poi conosceranno una giovane pastorella con la quale faranno entrambi l'amore fino a metterla incinta.\nLa popolazione presente sull'isola, composta esclusivamente da donne, vecchi, bambini e da un prete ortodosso, sfuggiti alla deportazione che i tedeschi avevano inflitto ai maschi adulti, compare all'improvviso uscendo dai nascondigli nei quali si era rifugiata nel corso dello sbarco degli italiani. Gli isolani hanno avuto modo di osservare di nascosto quei soldati e hanno compreso che sono ben diversi dai tedeschi, che stavolta per loro non ci sono pericoli e che si pu\u00f2 tentare una collaborazione. L'isola si rianima di un'umanit\u00e0 nuova, con la quale il gruppo di soldati stringe diverse forme di legame e di sodalizio. Inoltre il prete chiede al tenente Montini di restaurare gli affreschi della chiesa (\"Gratis, naturalmente\") sfruttando le sue abilit\u00e0 pittoriche, che ha notato mentre il professore stava dipingendo il ritratto di uno degli abitanti dell'isola.\nUn giorno sull'isola approda il turco Aziz, il quale, la sera stessa, offre agli italiani il \"fumo dell'oblio\". Durante la notte, approfittando dei postumi della festa, Aziz ruba armi, soldi ed orologi ai militari. Con la scusa del furto degli effetti personali e la radio da tempo inutilizzabile, per i militari italiani la vita scorre tranquilla, animata solo dalle vicende personali, lunghe partite a calcio, e dalle frequentazioni a casa della bella Vassilissa, la prostituta dell'isola, che si pone al servizio dei militari italiani. La vita da soldati e le relative gerarchie diventano via via un pallido ricordo.\nUn giorno, tre anni dopo lo sbarco dei soldati, un aereo da ricognizione italiano \u00e8 costretto a compiere un atterraggio d'emergenza sull'isola. Il pilota \u00e8 il tenente Carmelo La Rosa, il quale, esterrefatto, comunica ai soldati ci\u00f2 che \u00e8 avvenuto in Italia negli ultimi tempi: la caduta del fascismo, l'8 settembre, la fondazione della RSI e l'armistizio con gli anglo-americani firmato dall'Italia. Per i soldati quindi si pone il problema del rientro in patria.\nDi Vassilissa finisce per innamorarsi profondamente Farina, che finisce col rivendicare il suo sentimento verso la ragazza e farla diventare la sua fidanzata. Il tempo a sua disposizione lo trascorreva inizialmente solo parlando con lei, ma dopo aver fatto l'amore per la prima volta, intima a tutti gli altri di non avvicinarsi a lei minacciandoli col fucile. Farina sposa Vassilissa nella chiesa affrescata da Montini (che ha riprodotto negli affreschi i volti di tutti i suoi compagni), ma durante la cerimonia succede un fatto che sembra calare un'ombra sul legame dei due. Dopo aver bevuto insieme, Farina deve rompere il bicchiere di vetro lanciandolo a terra, gesto simbolico per suggellare la loro unione, ma il bicchiere urta una pedana di legno e rimane intero. Allora Lorusso, nell'immobilit\u00e0 generale, esce dal banco e rompe il bicchiere pestandolo col suo scarpone. Un presagio di quello che Lorusso far\u00e0, permettendo a Farina di restare sull'isola.\nDurante la festa organizzata per festeggiare le nozze, Noventa, l'unico che non \u00e8 riuscito ad abituarsi alla vita dell'isola, fugge con una barca trovata in riva al mare; intanto Colasanti confessa a Lorusso di essersi innamorato di lui.\nAlla fine tutti tornano a malincuore in Italia a bordo di una motobarca inglese, eccetto Farina, che, per poter rimanere con Vassilissa, diserta e si nasconde in un barile di olive con la complicit\u00e0 di Lorusso, che finge di averlo cercato senza riuscire a trovarlo.\nMolti anni dopo il professor Montini, ormai invecchiato, accetta l'invito di Farina a recarsi di nuovo sull'isola. Il turismo di massa ha ormai stravolto la piccola isola greca e il tenente, dopo avere reso omaggio alla tomba di Vassilissa, torna a trovare Farina, insieme al quale Montini trova a sorpresa il sergente Lorusso, che, deluso dell'Italia del dopoguerra, nella quale non si \u00e8 affatto compiuto quel processo di rinnovamento in cui lui sperava fortemente, aveva scelto molti anni prima di tornare sull'isola e ricongiungersi a quel compagno d'armi dal quale un tempo sembravano dividerlo tante cose.\nAmbientazione.\nIl film \u00e8 girato nella isola greca di Castelrosso (Megisti in lingua greca), posta a est di Rodi, nel Dodecaneso.\nCritica.\nCon il lungometraggio \"Mediterraneo\", premiato agli Academy Awards del 1992 come miglior film straniero, si conclude la cosiddetta \"trilogia della fuga\", composta da \"Marrakech Express\" del 1989 e da \"Turn\u00e9\" del 1990, ovvero il trittico di film diretti da Salvatores dedicati alla poetica della fuga verso una nuova forma di interiorit\u00e0, di individualit\u00e0, di impegno non condizionato da fattori ideologici, da miti collettivi, da figure guida carismatiche ma corruttibili.\nIl film \u00e8 accompagnato dalla citazione di una frase di Henri Laborit (\u00abIn tempi come questi la fuga \u00e8 l'unico mezzo per mantenersi vivi e continuare a sognare\u00bb) e si chiude con una didascalia significativa ed emblematica: \u00abDedicato a tutti quelli che stanno scappando\u00bb.\n\"Mediterraneo\" \u00e8 un film generazionale, ovvero un'opera che identifica, esprime e incarna la riflessione storica di una determinata generazione. La generazione alla quale il regista appartiene e alla quale si rivolge \u00e8 quella che agli inizi degli anni novanta si ritrova orfana di un impegno politico \u00abin bilico tra una utopia che sfuma e un realismo che incombe\u00bb.\nVersioni.\nIl film \u00e8 stato commercializzato in Italia e negli Stati Uniti in due diverse versioni che differiscono tra loro per la durata complessiva. La versione per il mercato americano infatti, diffusa successivamente anche in Italia attraverso i formati VHS e DVD, risulta essere pi\u00f9 breve di 13 minuti. L'originale \u00e8 di 99 minuti, mentre quella americana \u00e8 di 89 minuti.\nI tagli, come riferisce lo stesso Salvatores nell'intervista allegata alla versione DVD, edita dalla Cecchi Gori Home video nel 2006, furono effettuati dalla stessa Miramax (la societ\u00e0 di distribuzione che aveva acquistato i diritti del film per il mercato americano).\nVi sono ulteriori altre versioni che negli anni sono state distribuite in completa autonomia, contro il parere del regista. I tagli furono fatti su molte battute di Lorusso, come quella iniziale sull'esportazione degli asini da parte dei greci in tutto il mondo, il discorso con il tenente e la risposta prima di andare a coricarsi. I tagli per altro snaturano molto il personaggio e sovente fanno perdere il senso delle scene.\nVi sono inoltre altre scene che non videro mai la luce, scene oniriche che rappresentano alcuni momenti di pazzia dei personaggi, come la pastorella che viene vista come una sirena dai fratelli Munaron, durante un bagno e Montini che vede Omero durante un colpo di sole, alla ricerca della sua tomba.\nDistribuzione televisiva.\nIl film \u00e8 stato trasmesso in prima visione su Canale 5 il 29 dicembre 1992."}
{"id": "123556", "revid": "287204", "url": "https://it.wikipedia.org/wiki?curid=123556", "title": "Amelie Mauresmo", "text": ""}
{"id": "123557", "revid": "599013", "url": "https://it.wikipedia.org/wiki?curid=123557", "title": "Felix Steiner", "text": "Biografia.\nNato a Stallup\u00f6nen, nella Prussia orientale, Steiner, nel 1914, poco prima dello scoppio della prima guerra mondiale, entr\u00f2 nel corpo ufficiali dell'esercito imperiale, in qualit\u00e0 di cadetto ufficiale, ricevendo la Croce di ferro di prima e di seconda classe, e terminando la guerra con il grado di capitano. Al termine del conflitto si un\u00ec al Freikorps che controllava la citt\u00e0 di Memel, sempre nella Prussia orientale, entrando successivamente nello Reichswehr dove rimase dal 1922 al 1933, raggiungendo il grado di maggiore.\nIn seguito alla presa di potere del Partito nazista, Steiner entr\u00f2 nello Stato maggiore generale dell'esercito tedesco, preparando diversi studi su nuove tecniche e tattiche di addestramento. Durante questo periodo, speriment\u00f2 queste nuove concezioni militari addestrando un piccolo nucleo della \"SS-Verf\u00fcgungstruppen\" (SS-VT; la prima futura divisione delle Waffen-SS), puntando soprattutto sulla coesione, sulla rispettiva fiducia e sulle relazioni informali tra soldati e ufficiali. Nel 1935, Steiner ottenne il comando di un battaglione delle SS-VT, e l'anno successivo raggiunse il grado di \"Standartenf\u00fchrer\" e il comando del Reggimento SS-Deutschland.\nAllo scoppio della seconda guerra mondiale, Steiner, promosso \"Oberf\u00fchrer\" guid\u00f2 il reggimento nelle campagne di Polonia e di Francia, ricevendo la Croce di Cavaliere il 15 agosto 1940.\nIn seguito allo sviluppo delle Waffen-SS, Steiner venne chiamato personalmente da Heinrich Himmler per supervisionare la creazione di una nuova divisione SS, che doveva in seguito diventare una tra le migliori divisioni di tutta le forze armate tedesche, la 5. SS-Panzer-Division Wiking. La particolarit\u00e0 di questa divisione era il fatto che diverse unit\u00e0 erano costituite da volontari provenienti da altri paesi.\nNel 1941 venne promosso al comando del \"III. SS-Panzerkorps\", che oper\u00f2 per il resto del conflitto sul fronte orientale, fino al 1945, quando venne promosso al comando del nuovo Distaccamento d'armata Steiner (che in realt\u00e0 esisteva solamente sulla carta). Al comando di questa armata \"fantasma\" (in quanto costituita solamente da poche unit\u00e0 ormai esauste), Steiner ricevette l'ordine diretto di Hitler di liberare Berlino dalla morsa dei sovietici, ordine che Steiner, dopo aver visionato le poche e mal equipaggiate forze che dovevano adempiere a tale compito (la cosiddetta Armeeabteilung Steiner), rifiut\u00f2, per quella che ormai era una battaglia priva di significato.\nArrestato, rest\u00f2 in carcere fino al 1948, quando fu assolto dall'accusa di crimini di guerra."}
{"id": "123558", "revid": "304380", "url": "https://it.wikipedia.org/wiki?curid=123558", "title": "Ruggero di Lauria", "text": ""}
{"id": "123559", "revid": "125725500", "url": "https://it.wikipedia.org/wiki?curid=123559", "title": "Portabilit\u00e0 del numero mobile", "text": "La portabilit\u00e0 del numero mobile (in lingua inglese mobile number portability, acronimo MNP) indica trasferimento del proprio numero di telefono cellulare da un operatore di telefonia mobile a un altro.\nNel mondo.\nItalia.\nIn Italia il servizio di MNP \u00e8 stato creato il 15 gennaio 2002, da un accordo tra i vari gestori di telefonia mobile e l'Autorit\u00e0 per le garanzie nelle comunicazioni. La portabilit\u00e0 del numero mobile rientra nel contesto pi\u00f9 generale del cambio operatore con mantenimento del proprio numero, detta anche number portability o SPP (Service Provider Portability): \u00e8 una prestazione \u2013 nell'ambito dei servizi di telefonia \u2013 definita nell'allegato A della delibera 4/99/CIR, che \u201cconsente all'utente di mantenere il proprio numero quando decide di cambiare operatore titolare dell'apposita licenza o concessione, a parit\u00e0 di tipologia di servizio e, dove applicabile, di ubicazione nell'ambito della stessa area locale.\u201d\nTempistiche.\nL'AGCOM dichiar\u00f2 sin dall'inizio che il Donating deve provvedere a consentire il passaggio entro 5 giorni lavorativi (art 4, comma 2 Delibera CIR 19/2001) ma nessun operatore inizialmente rispett\u00f2 le tempistiche imposte.\nOperatore d'appartenenza.\nUsufruendo del servizio, non \u00e8 pi\u00f9 possibile risalire in maniera certa all'operatore di rete utilizzato guardando il prefisso di tre cifre del numero mobile. A causa di questo una delibera (n. 26/08/CIR) obblig\u00f2 gli operatori mobili italiani a mettere a disposizione una numerazione gratuita comune (456 + numero mobile) per conoscere l'effettivo operatore d'appartenenza di un numero mobile.\nDigitando 456 seguito dal numero e confermando la chiamata, un messaggio pre-registrato dar\u00e0 l'informazione.\nRestando in linea dopo il messaggio automatico la chiamata verr\u00e0 inoltrata in automatico al numero digitato.\nIn alternativa per non digitare il codice ogni volta, il servizio automatico gratuito denominato \"\u00c8 un 3\", informa tutte le volte che non c'\u00e8 corrispondenza tra il numero chiamato e l'operatore:\nAttivazione: *110*11#INVIO\nDisattivazione: *110*00#INVIO\nDigitando 456 seguito dal numero da chiamare e confermando la chiamata, un messaggio pre-registrato dar\u00e0 l'informazione.\nDigitando 456 (o 40884) seguito dal numero da chiamare e confermando la chiamata, un messaggio pre-registrato dar\u00e0 l'informazione.\nI clienti con liste di numeri amici (ad es. Duetto, 3xTe, Tris, Trio, Poker) possono utilizzare il 456 (o 40884) (senza dover aggiungere il numero): automaticamente un messaggio fornisce informazioni sulla lista; il servizio su richiesta \u00e8 disponibile anche via SMS.\nDigitando 456 seguito dal numero da chiamare e confermando la chiamata, un messaggio pre-registrato dar\u00e0 l'informazione.\nIn alternativa chiamare il numero gratuito 4563 e seguire le istruzioni della voce guida.\nIn caso di operatori mobili virtuali il servizio fornisce il nome della rete ospitante dell'operatore stesso."}
{"id": "123560", "revid": "1318658", "url": "https://it.wikipedia.org/wiki?curid=123560", "title": "Microsoft Visual Studio", "text": "Microsoft Visual Studio (o pi\u00f9 comunemente Visual Studio) \u00e8 un ambiente di sviluppo integrato sviluppato da Microsoft.\nVisual Studio \u00e8 multilinguaggio e attualmente supporta la creazione di progetti per varie piattaforme, tra cui anche Mobile e Console. \u00c8 possibile creare ed utilizzare estensioni e componenti aggiuntivi.\nInformazioni.\nVisual Studio, nelle sue ultime versioni da quando \u00e8 nata la piattaforma .NET, supporta diversi linguaggi di programmazione tra cui C#, Visual Basic .Net , C++ , Java (come infatti visto dal sito ufficiale \u00e8 compatibile) e JavaScript. Come il suo predecessore, Visual Studio integra la tecnologia IntelliSense che permette di correggere eventuali errori sintattici, e anche alcuni logici, senza compilare l'applicazione, possiede un debugger interno per il rilevamento e la correzione degli errori logici nel codice in runtime e fornisce diversi strumenti per l'analisi delle prestazioni.\nSi integra nativamente con l'ambiente di sviluppo di gruppo Team Foundation Server che, tra le altre cose, permette di effettuare operazioni di versioning sul codice.\nVisual Studio dispone di diversi template per ciascun linguaggio di programmazione supportato, ad esempio Applicazione desktop, libreria di classi, servizio di Windows e diversi sottomenu che consentono di indirizzarsi sulla piattaforma per cui si desidera sviluppare. Tra queste: Microsoft Azure, Windows Store e smartphone Android e iOS grazie all'integrazione con Xamarin. Le applicazioni desktop in Visual Basic .NET e Visual C# possono essere a loro volta sviluppate utilizzando la classica tecnologia dei form oppure Windows Presentation Foundation. \nNelle due versioni 2015 e 2017 il programma si \u00e8 notevolmente ingrandito fino a una dimensione di circa 80 GB per un'installazione completa. Infatti sono state introdotte nuove funzioni come il supporto per gli strumenti nativi Python e applicazioni Linux, l'integrazione con Unity per lo sviluppo di videogiochi, il simulatore Android e iOS, la possibilit\u00e0 di gestire e modificare cursori, icone e immagini all'interno dell'applicazione.\nL'interfaccia grafica dell'IDE dispone di una casella degli strumenti, disponibile solo per VB.NET, C# e ASP.NET, da cui \u00e8 possibile trascinare i controlli (tra cui TextBox, Label, ImageBox, Button) direttamente nel form del programma che si sta progettando e modificarne l'aspetto senza necessariamente passare dal codice. Attraverso gli eventi si gestisce il comportamento di questi componenti.\nInoltre Visual Studio consente di reperire e installare template e componenti aggiuntivi di terze parti dal Web per ottenere ulteriori funzionalit\u00e0. Per esempio esistono estensioni che introducono il supporto per il linguaggio PHP.\nCompilatore .NET.\nA differenza dei compilatori classici, quello disponibile col .NET Framework converte il codice sorgente (Visual Basic .NET, C#, ecc.) in codice IL (Intermediate Language).\nIL \u00e8 un nuovo linguaggio progettato per essere convertito in modo efficiente in codice macchina nativo su differenti tipi di dispositivi. Intermediate Language \u00e8 un linguaggio di livello pi\u00f9 basso rispetto a Visual Basic .NET o C#, ma \u00e8 a un livello di astrazione pi\u00f9 alto rispetto ai linguaggi assembly o linguaggi macchina.\nVersioni.\nVisual Studio .NET.\nLa prima \"release\" di Visual Studio .NET \u00e8 datata 2002.\nTecnicamente \u00e8 chiamato Visual Studio 7.0 e solo dopo l'uscita di Visual Studio .NET 2003 questa versione inizi\u00f2 a essere chiamata Visual Studio .NET 2002.\nBasato su .Net Framework 1.0, non \u00e8 possibile sviluppare applicazioni per versioni successive del framework. L'IDE sfrutta parzialmente a sua volta il .NET.\nSi tratta della prima versione di Visual Studio a supportare i linguaggi C# e VB.NET. Introdusse inoltre le ormai deprecate Managed Extension per il C++ (sostituite ora dall'estensione C++/CLI).\nVisual Studio .NET 2003.\nChiamato anche Visual Studio 7.1, propone le seguenti innovazioni rispetto alla versione 7.0:\nVisual Studio 2005.\nSviluppata con il nome in codice \"Whidbey\", \u00e8 la prima versione di Visual Studio a non includere il suffisso .NET nel nome, anche se il .NET framework resta ancora l'obiettivo principale del programma.\nVeniva distribuito nelle versioni:\nPresenta le seguenti innovazioni:\nVisual Studio 2008.\nVisual Studio 2008 \u00e8 un IDE creato da Microsoft, con il nome in codice \"Orcas\", per programmatori che sviluppano per piattaforme Windows e .NET Framework 3.5. Permette di usare svariati linguaggi di programmazione, tra cui VB.NET, C#, C++ e altri ancora. Inoltre offre la possibilit\u00e0 di creare applicazioni e servizi Web ASP.NET. \u00c8 uscito il 27 febbraio 2008. Presenta le seguenti innovazioni:\nVisual Studio 2010.\nVisual Studio 2010 \u00e8 un IDE creato da Microsoft per programmatori che sviluppano per piattaforme Windows e .NET Framework 4.0. Permette di usare svariati linguaggi di programmazione, tra cui VB.NET, C++, C# e altri ancora. Inoltre offre la possibilit\u00e0 di creare applicazioni e servizi Web ASP.NET, in C# o in VB.NET. \u00c8 stato distribuito il 12 aprile 2010.\nVeniva distribuito nelle versioni:\nPresenta le seguenti innovazioni:\nOgnuna delle versioni sopracitate del prodotto permette di utilizzare le ultime quattro versioni disponibili del .NET Framework (2.0, 3.0, 3.5 e 4.0).\nVisual Studio 2012.\nVisual Studio 2012 \u00e8 un IDE creato da Microsoft. Con questa versione Microsoft ha completamente rinnovato l'interfaccia grafica per renderla simile a quella di Windows 8 utilizzando la nuova Metro UI (ora \"linguaggio di design Microsoft\").\nVeniva distribuito nelle versioni:\nPresenta le seguenti innovazioni:\nVisual Studio 2013.\nVisual Studio 2013 veniva distribuito nelle versioni:\nNelle versioni a pagamento comprendeva l'abbonamento ai servizi MSDN.\nPanoramica di Visual studio Ultimate 2013.\nVisual Studio Online.\nAll'account di Visual Studio Online \u00e8 possibile aggiungere un numero illimitato di utenti Ultimate. Se non si dispone di un account di Visual Studio Online, \u00e8 possibile crearne uno per accedere a funzionalit\u00e0 aziendali come la gestione portfolio Agile, la gestione di test case basata sul Web, le chat del team e il test di carico basato su cloud.\nVantaggi di MSDN.\nL'abbonamento MSDN incluso consente di accedere a migliaia di prodotti Microsoft, oltre a servizi aggiuntivi, in modo da disporre di tutto il necessario per progettare, sviluppare e testare le applicazioni su un'ampia gamma di piattaforme, incluso Windows Azure.\nVisual Studio 2015.\nPresentato nel luglio 2015, era disponibile nelle versioni:\nTra le caratteristiche: supporto a UWP (Universal Windows Platform), supporto per applicazioni multipiattaforma (Windows, Android e iOS), nuovi strumenti di diagnostica e supporto per Microsoft Azure.\nVisual Studio 2017.\nPresentato nel novembre 2016, era disponibile nelle versioni:\nVisual Studio 2019.\nRilasciato nell'aprile 2019, Visual Studio 2019 \u00e8 attualmente la versione pi\u00f9 aggiornata sul mercato, disponibile in tre versioni:\nTra le caratteristiche nuove e perfezionate rispetto alle precedenti versioni ci sono:"}
{"id": "123569", "revid": "121048585", "url": "https://it.wikipedia.org/wiki?curid=123569", "title": "Banda (informatica)", "text": "La banda, in informatica e in telecomunicazioni, indica la quantit\u00e0 di dati informativi che possono essere trasferiti, attraverso una connessione, in un dato periodo di tempo, e la cui ampiezza \u00e8 in analogia con l'ampiezza di banda in campo fisico.\nPi\u00f9 precisamente, nell'ambito della trasmissione, per \"banda\" si intende l'intervallo di frequenze in cui il canale trasmette misurato dall'ampiezza di banda B e la velocit\u00e0 di trasmissione, espressa in bit/s, \u00e8 proporzionale a tale banda B a mezzo del parametro noto come efficienza spettrale.\nNormalmente, la banda dipende dal tipo di mezzo fisico utilizzato e dalle sue condizioni fisiche (interferenze, saturazione, etc.), studiati nel campo delle telecomunicazioni, rappresentando di fatto una risorsa limitata e in molti casi anche condivisa tra pi\u00f9 utenti.\nDescrizione.\nIn una trasmissione digitale, la banda utilizzata pu\u00f2 essere costante oppure variabile, in dipendenza dell'effettiva emissione di informazione da parte della rispettiva sorgente di informazione: si distinguono cos\u00ec sorgenti CBR (\"constant bit rate\") e VBR (\"variable bit rate\"): le prime rappresentano il caso della fonia digitalizzata, le seconde sono quelle proprie di un flusso video digitale, dove si alternano generalmente immagini a basso movimento e colore abbastanza uniforme ad immagini ad alto movimento e colore estremamente vario, con audio associato intermittente.\nLa banda massima necessaria per trasportare flussi multimediali o solamente video \u00e8 sempre molto maggiore della banda massima per trasportare il solo flusso vocale a causa della differente quantit\u00e0 di informazione tra i due flussi.\nTecniche di compressione dati (ovvero codifica di sorgente) sono in grado di abbassare, anche notevolmente, la banda effettiva necessaria alla trasmissione.\nMisurazione.\nL'informazione base considerata \u00e8 rispettivamente il bit nelle telecomunicazioni ed il byte in informatica, dunque la quantit\u00e0 di informazione trasferita nell'unit\u00e0 di tempo si misurer\u00e0 rispettivamente in bit al secondo, abbreviato in bit/s o bps, detta bitrate, e byte al secondo, abbreviato in byte/s o Bps (si noti l'uso differente dell'iniziale \"b\", minuscola per il bit e maiuscola per il byte).\nL'origine delle diverse unit\u00e0 di misura si deve all'ambito delle misurazioni stesse: nelle telecomunicazioni si misura la banda passante di dispositivi di \"trasmissione seriale\", ossia che trasmettono singoli bit, uno dietro l'altro (come avviene nelle reti); la banda \u00e8 dunque misurata in multipli del bit. In informatica si utilizza la misura della banda come indice di prestazioni in trasmissioni tra dispositivi locali (bus, schede audio/video, drive ottici o magnetici) e, in quest'ambito, ha pi\u00f9 senso utilizzare multipli dell'informazione base manipolata dal calcolatore, il byte.\nGeneralmente la banda corrisponde all'inverso del tempo di servizio.\nformula_1\nI multipli dell'unit\u00e0.\nI multipli dell'unit\u00e0 di misura base sono leggermente differenti nei due casi, sebbene indicati dagli stessi prefissi (le lettere K, M, G e T del sistema internazionale). In ambito informatico si utilizzano da sempre approssimazioni basate sulle potenze del 2 (il numero su cui si basa l'aritmetica binaria del calcolatore), mentre in telecomunicazioni ci si attiene allo standard.\nEcco una tabella con i multipli pi\u00f9 utilizzati:\nEsempio di applicazione.\nSupponiamo di voler trasferire un file di 10MB (10 mega byte) su un dispositivo con bitrate 5 Mbit/s (5 mega bit per secondo).\nIl tempo di trasferimento T sar\u00e0 dato da:\nformula_2\nSi noti che la dimensione del file \u00e8 stata moltiplicata per 8 perch\u00e9 ogni byte che lo costituisce corrisponde ad 8 bit (negli usuali sistemi ad 8 bit) che andranno trasmessi.\nTest di misurazione.\nLa misurazione della banda pu\u00f2 essere eseguita sia manualmente eseguendo il download di un file di un determinato volume e verificando in quanto tempo viene scaricato (vedere paragrafo Esempio di applicazione) e confrontare i risultati con le teoriche potenzialit\u00e0 della rete utilizzata; altri metodi consistono nell'affidare tale operazione a siti esterni."}
{"id": "123570", "revid": "198277", "url": "https://it.wikipedia.org/wiki?curid=123570", "title": "Angelo Peruzzi", "text": "Considerato uno dei migliori portieri italiani di sempre, \u00e8 stato uno dei massimi esponenti del ruolo negli anni 1990 e 2000. A livello di club ha ottenuto i maggiori successi con la maglia della , conquistando tre campionati di Serie A, due Supercoppe di Lega, una Coppa Italia, una UEFA Champions League, una Supercoppa UEFA, una Coppa Intercontinentale e una Coppa UEFA. Al suo attivo ha altre due coppe nazionali, vinte rispettivamente con e , e una terza Supercoppa di Lega, vinta sempre in maglia laziale.\nIn nazionale ha totalizzato 31 presenze: titolare in occasione del , ha partecipato da riserva al e al vittorioso campionato del mondo 2006; ha invece saltato per infortunio il , per il quale era stato convocato come titolare. Prima di approdare nella nazionale maggiore, ha preso parte agli Europei Under-21 del 1990 e del 1992, vincendo, da riserva, quest'ultima edizione; nello stesso anno ha partecipato ai Giochi olimpici di Barcellona.\nA livello individuale si \u00e8 aggiudicato per tre volte l'Oscar del calcio AIC come miglior portiere della Serie A, \u00e8 stato incluso per due volte nella squadra dell'anno ESM e ha vinto un'edizione del Guerin d'oro; nel 1997 \u00e8 stato inserito nella lista dei 50 candidati al Pallone d'oro, classificandosi 29\u00ba, ed \u00e8 risultato 2\u00ba (primo tra gli europei) nella classifica IFFHS di miglior portiere dell'anno. La stessa IFFHS lo ha annoverato tra i pi\u00f9 forti portieri europei del XX secolo e tra i migliori in assoluto del periodo 1987-2011, collocandolo al 30\u00ba posto in entrambe le graduatorie.\nCaratteristiche tecniche.\nGiocatore.\nSoprannominato \"Tyson\" o pi\u00f9 amichevolmente \"Cinghialone\" in virt\u00f9 della notevole potenza muscolare, Peruzzi era un portiere dal repertorio completo, dotato di buona presa, riflessi pronti e ottimo senso del piazzamento. Talento precoce, freddo e valido tecnicamente, dava il meglio di s\u00e9 nelle uscite basse \u2014 gesto tecnico in cui aveva pochi eguali al mondo \u2014, ma eccelleva anche tra i pali, per merito di grandi doti acrobatiche che gli valsero, in giovane et\u00e0, l'accostamento al funambolico Luciano Castellini; tuttavia, in apparente contrasto con tale abilit\u00e0, non era solito compiere interventi vistosi: era infatti dell'avviso che ridurre al minimo i tuffi, muovendosi molto sulla linea di porta, facesse apparire pi\u00f9 semplici le sue parate, costituendo un vantaggio psicologico nei confronti degli attaccanti. Capace di infondere sicurezza nella retroguardia, era inoltre riconosciuto come \"leader\" dello spogliatoio dai compagni di squadra, che in diverse occasioni ne hanno elogiato le qualit\u00e0 caratteriali e umane; l'indole pacata ma decisa e la sobriet\u00e0 dello stile di gioco \u2014 cos\u00ec come la preferenza per uniformi poco vistose \u2014 lo posero quindi sulla scia di Dino Zoff, suo punto di riferimento nonch\u00e9 predecessore nella Juventus e in nazionale.\nPur non essendo molto abile col pallone tra i piedi \u2014 \u00abquando voglio toccare di fino, rischio di combinare guai\u00bb \u2014, dal punto di vista tattico si mostr\u00f2 particolarmente adatto alla difesa a zona e ai compiti di \"sweeper-keeper\", producendosi all'occorrenza in tempestivi scatti fuori dall'area di rigore per fermare l'avversario lanciato a rete: ci\u00f2 gli permetteva di rivelarsi decisivo con pochi, importanti interventi anche quando restava a lungo inoperoso. Per via della sua affidabilit\u00e0, sul finire degli anni 1990 era ritenuto da diversi esponenti della stampa italiana il miglior portiere del mondo; il suo rendimento \u00e8 rimasto costantemente elevato anche negli anni 2000. Nella prima met\u00e0 della carriera mostr\u00f2 una spiccata propensione a parare i calci di rigore \u2014 culminata nei due \"penalty\" respinti nell'epilogo dagli undici metri della UEFA Champions League 1995-1996 \u2014, solo sporadicamente confermata in seguito.\nLa sua esecuzione delle uscite alte \u2014 di solito finalizzate alla respinta piuttosto che alla presa \u2014 \u00e8 stata generalmente indicata come il suo principale punto debole: superando di poco i 180\u00a0cm, aveva una statura ridotta per il ruolo che ricopriva, motivo per cui era rest\u00eco ad affrontare in mischia attaccanti pi\u00f9 alti di lui. Sul piano fisico \u00e8 stato spesso frenato dagli infortuni, sebbene nella maggior parte dei casi sia rimasto lontano dai campi solo per brevi periodi.\nCarriera.\nGiocatore.\nClub.\nRoma e Verona.\nCresciuto nel vivaio della , esordisce in Serie A a 17 anni, il 13 dicembre 1987, sostituendo il portiere titolare Franco Tancredi, colpito da un petardo lanciato dagli spalti. La stagione successiva, nonostante la giovane et\u00e0, si propone come alternativa allo stesso Tancredi collezionando 12 presenze in campionato, 7 in Coppa Italia e una in Coppa UEFA.\nNell'annata 1989-1990, a 19 anni, passa in prestito al con cui affronta il suo primo campionato da titolare. In maglia scaligera, con cui colleziona 29 presenze, il portiere sfodera prestazioni convincenti, segnalandosi tra l'altro per aver respinto un rigore a Roberto Mancini nei minuti finali della gara di ritorno contro la : con quella parata \u2014 da lui ritenuta tra le pi\u00f9 belle della propria carriera \u2014 trascina il Verona a un'importante vittoria che, per la prima volta in stagione, risolleva il club dall'ultimo posto in classifica, mantenendo vive le possibilit\u00e0 di permanenza nella massima serie; tuttavia, nel contesto di una squadra dal basso valore tecnico e per giunta preda di problemi finanziari, Peruzzi non riesce a evitare a fine stagione la retrocessione in Serie B.\nTorna in forza alla Roma per il campionato 1990-1991, iniziato da titolare. Tuttavia, dopo tre giornate, risulta protagonista insieme ad Andrea Carnevale di un episodio di doping: trovato positivo alla fentermina, viene squalificato per dodici mesi.\nJuventus.\n1991-1995.\nScontata la squalifica, nella stagione 1991-1992 passa per 4,5 miliardi di lire alla , in cui si affermer\u00e0 \u2014 dopo un periodo di assestamento \u2014 come uno dei migliori portieri della sua generazione.\nNella prima stagione fa da riserva a Stefano Tacconi, il capitano della squadra. Fa il suo esordio in maglia bianconera il 12 febbraio 1992, nella gara d'andata dei quarti di finale di Coppa Italia contro l', e da l\u00ec in poi disputer\u00e0 il resto del torneo da titolare, con ottimo rendimento: spiccano, fra gli altri episodi, la sua prestazione nel \"retour match\" coi nerazzurri, in cui resta in campo per tutta la gara malgrado la frattura del naso (\u00abbisogna concludere che la sua soglia del dolore \u00e8 altissima\u00bb, ha poi sentenziato il medico sociale), e il rigore parato a Franco Baresi durante la semifinale di ritorno contro il . Giunta in finale, la Juventus viene superata dal con un complessivo 2-1 nonostante la vittoria nella partita di andata.\nOltre che in Coppa Italia, Peruzzi colleziona 6 presenze anche in campionato, venendo promosso titolare a partire dalla gara contro la del 18 aprile 1992, valida per la 29\u00aa giornata: l'episodio getta le basi per il definitivo avvicendamento tra i portieri bianconeri, sfociato nell'addio di Tacconi a fine stagione.\nDall'annata successiva Peruzzi \u00e8 dunque titolare fisso e, pur non disputando una grande stagione sul piano personale, ottiene il primo successo internazionale, con la vittoria in Coppa UEFA. L'anno seguente, nonostante un avvio incerto \u2014 che comunque non scalfisce la fiducia che il tecnico Trapattoni nutre nei suoi confronti \u2014 e il rischio di vedersi affibbiata l'etichetta di \u00abeterna promessa\u00bb, migliora il proprio rendimento a tal punto da candidarsi al ruolo di terzo portiere della nazionale italiana al , pur restando infine escluso dall'elenco dei convocati.\nLa stagione 1994-1995, che vede Marcello Lippi sulla panchina della squadra, \u00e8 per Peruzzi quella della definitiva affermazione: sottoposto a metodi di allenamento pi\u00f9 specifici, il portiere esperisce un miglioramento sul piano tecnico e atletico che, oltre a porre le basi per le sue eccellenti prestazioni negli anni a seguire, gli vale l'esordio in nazionale, di cui diverr\u00e0 titolare fisso a partire dal settembre 1995: un risultato peraltro profetizzato da Lippi, convinto che Peruzzi sarebbe presto diventato la prima scelta in maglia azzurra. Al termine della stagione, il portiere bianconero vince inoltre il suo primo scudetto, cui fa seguito la vittoria della Coppa Italia: nuovamente opposta al Parma, questa volta la Juventus si impone con un complessivo 3-0.\n1995-1999.\nNella stagione 1995-1996 vince la Supercoppa italiana, battendo ancora il Parma, e soprattutto la Champions League; nella finale di Roma contro l' non appare immune da colpe in occasione del gol di Jari Litmanen, ma dopo che i tempi regolamentari e supplementari si chiudono sull'1-1, Peruzzi si riscatta ai tiri di rigore neutralizzando le conclusioni di Edgar Davids e Sonny Silooy, e risultando cos\u00ec decisivo per la conquista della coppa.\nNella stagione seguente diviene vicecapitano della squadra; in questa veste, complice il lungo infortunio che tiene lontano dai campi Antonio Conte, solleva con la fascia al braccio la Coppa Intercontinentale e la Supercoppa UEFA, rispettivamente contro e . Oltre a ci\u00f2, conquista il suo secondo scudetto e giunge nuovamente in finale di Champions League, in cui la Juventus \u00e8 sconfitta dal : autore di parate decisive nei turni precedenti \u2014 in particolar modo nella semifinale di ritorno contro l'Ajax, in cui aveva compiuto, a suo giudizio, l'intervento pi\u00f9 difficile della sua carriera su un colpo di testa di Winston Bogarde \u2014, nell'ultimo atto del torneo Peruzzi incappa in una prestazione poco brillante, subendo peraltro uno dei pi\u00f9 bei gol nella storia delle finali europee, un \"pallonetto\" con cui Lars Ricken fissa il risultato sul 3-1 per i tedeschi.\nReduce comunque da un'annata di alto profilo, l'estremo difensore juventino consegue diversi riconoscimenti individuali, tra cui il premio di migliore portiere AIC, il Guerin d'oro e l'inserimento nella squadra ideale di \"France Football\"; ottiene inoltre il secondo posto (alle spalle del paraguaiano Jos\u00e9 Luis Chilavert) nella corsa al titolo di portiere dell'anno IFFHS e la candidatura al Pallone d'oro (29\u00aa posizione).\nNella stagione 1997-1998, iniziata con la conquista della Supercoppa italiana, \u00e8 campione d'Italia e finalista di Champions League per l'ultima volta in carriera: nell'atto conclusivo del torneo continentale, la Juventus si arrende al (0-1). Per il secondo anno consecutivo, Peruzzi viene eletto miglior portiere della Serie A e classificato fra i primi dieci al mondo.\nOrmai annoverato tra i pi\u00f9 forti \"numeri 1\" nella storia del club torinese, nel 1998-1999 gioca il suo ultimo campionato a difesa della porta bianconera: nel corso della stagione, rivelatasi deludente sul piano dei risultati, matura infatti l'intenzione di chiudere la sua esperienza juventina, sia per ragioni economiche sia per la ricerca di nuovi stimoli. Lascia Torino dopo 301 presenze complessive tra campionato e coppe, sostituito da Edwin van der Sar tra i pali bianconeri.\nInter e Lazio.\nPer la stagione 1999-2000 si trasferisce all', che lo acquista dalla Juventus per 28 miliardi di lire, seguendo il suo allenatore Marcello Lippi e rimpiazzando Gianluca Pagliuca quale nuovo \"numero 1\" del club lombardo. L'ottimo rendimento sul piano personale \u2014 finanche \u00abstraordinario\u00bb nella prima parte di campionato \u2014, in controtendenza rispetto alla scialba annata della squadra, gli vale la pi\u00f9 alta media della Serie A nelle pagelle della \"Gazzetta dello Sport\"; ciononostante, la sua militanza in nerazzurro dura un solo anno, in cui il portiere totalizza 38 presenze.\nInfatti nell'estate 2000, da una parte il ritorno a Milano dell'emergente S\u00e9bastien Frey reduce da una positivo prestito al , e su cui l'Inter sceglie di puntare per motivi anagrafici ed economici, e dall'altra la volont\u00e0 di Peruzzi di riavvicinarsi alla nat\u00eca Blera per ragioni familiari, determinano la sua cessione alla in cambio di 33 miliardi pi\u00f9 il cartellino di Marco Ballotta.\nIn maglia biancoceleste prende il posto del pi\u00f9 anziano Luca Marchegiani, il quale diviene la sua riserva, e nell'arco di sette anni colleziona 226 presenze, vincendo due trofei: la Supercoppa italiana 2000 contro l'Inter (4-3) e la Coppa Italia 2003-2004 contro la Juventus (2-0 e 2-2 nella doppia finale); il miglior risultato ottenuto in campionato \u00e8 invece il terzo posto delle stagioni 2000-2001 e 2006-2007.\nAutore di prestazioni di grande spessore, in qualche occasione indossa anche la fascia da capitano. Il 20 maggio 2007, un mese dopo aver annunciato il suo imminente ritiro, disputa l'ultima presenza della carriera, a 37 anni, subentrando nei minuti finali di Lazio- (0-0). Si ritira dopo 620 incontri da professionista con i club (478 in Serie A). Il rendimento offerto nella sua ultima stagione da calciatore verr\u00e0 premiato con la conquista del terzo Oscar del calcio AIC come miglior portiere.\nNazionale.\nNazionali giovanili.\nEntra nel giro della nazionale Under-21 sul finire del 1988, quando viene convocato da Cesare Maldini per l'amichevole contro del 21 dicembre, terminata 8-0. Esordisce con gli \"azzurrini\" il 18 gennaio 1989, sempre in amichevole, nel 2-2 contro la . Durante le successive qualificazioni al campionato d'Europa 1990, la porta azzurra \u00e8 inizialmente affidata a Valerio Fiori e Giuseppe Gatta, mentre Peruzzi ottiene la titolarit\u00e0 in occasione della fase finale del torneo, in cui l'Italia viene eliminata dalla in semifinale.\nScontata la squalifica comminatagli sul finire del 1990, \u00e8 convocato anche per il vittorioso campionato d'Europa 1992, in cui fa da riserva a Francesco Antonioli. Nello stesso anno prende parte, sempre come vice di Antonioli, al torneo olimpico di , in cui l' \u00e8 eliminata dai padroni di casa della ai quarti di finale.\nConta 10 presenze nell'Italia Under-21 (8 le reti concesse) e 2 nella selezione olimpica (con 1 gol sub\u00ecto).\nNazionale maggiore.\n1995-1999.\nEscluso \"in extremis\" dall'elenco dei convocati per il (gli viene preferito, come terzo portiere, Luca Bucci), esordisce in nazionale A il 25 marzo 1995, a 25 anni, in sostituzione dell'infortunato Gianluca Pagliuca: la partita \u00e8 Italia- (4-1), valida per le qualificazioni al . A partire dal settembre dello stesso anno, Peruzzi viene promosso titolare dal commissario tecnico Arrigo Sacchi, e difende la porta azzurra durante l'Europeo, in cui l'Italia viene eliminata al primo turno.\nCon l'arrivo di Cesare Maldini sulla panchina azzurra, Peruzzi \u00e8 confermato titolare e convocato in questa veste per il , ma uno \u00abstiramento al gemello interno della gamba sinistra\u00bb, sub\u00ecto a pochi giorni dall'inizio della competizione, gli impedisce di prendervi parte; al suo posto giocher\u00e0 Pagliuca.\nAl termine del suddetto Mondiale, una volta ripresosi dall'infortunio, Peruzzi viene inizialmente confermato titolare dal nuovo CT Dino Zoff, ma nel giro di un anno \u00e8 scavalcato dall'emergente Gianluigi Buffon, che prima lo sostituisce approfittando di alcuni suoi acciacchi, e poi viene confermato quale \"numero 1\" dell'Italia anche dopo il completo recupero del collega: ci\u00f2 determina, insieme all'ascesa di Francesco Toldo a prima riserva di Buffon, un temporaneo congedo di Peruzzi dal giro azzurro.\nPur avendo la possibilit\u00e0 di rientrare nel gruppo per la fase finale del , Peruzzi rifiuta amareggiato la convocazione, essendo destinato sulla carta al ruolo di terza scelta: una decisione che, \"a posteriori\", gli impedir\u00e0 di contendere a Toldo il posto da titolare, poich\u00e9 \u2014 come rivelatogli tempo dopo da Zoff \u2014 l'improvviso \"forfait\" di Buffon per infortunio, a pochi giorni dall'inizio del torneo, avrebbe verosimilmente incrementato le sue possibilit\u00e0 di impiego.\n2004-2006.\nDopo cinque anni di assenza (l'ultima chiamata risaliva al 10 febbraio 1999), rientra in nazionale durante la gestione di Giovanni Trapattoni, scendendo in campo nell'amichevole del 28 aprile 2004 contro la e accettando, pur dopo qualche tentennamento, la convocazione come riserva per il , in cui l'Italia non va oltre la fase a gironi. La scelta di affiancare un altro veterano agli esperti Buffon e Toldo \u2014 a discapito dell'emergente Ivan Pelizzoli, e in controtendenza rispetto alla prassi azzurra di affidare il ruolo di terzo portiere a \u00abun giovane in rampa di lancio\u00bb \u2014 apparir\u00e0 dovuta alla stagione sottotono di questi ultimi, da anni le prime due scelte per la difesa della porta italiana, ma ora incalzati da un concorrente in ottima forma; ci\u00f2, unitamente alla poca propensione di Peruzzi a fare da comprimario, alimenter\u00e0 dubbi in merito alle gerarchie degli estremi difensori: mentre da un lato la titolarit\u00e0 di Buffon non sar\u00e0 comunque messa in discussione, dall'altro non risulter\u00e0 chiaro chi fosse il suo secondo effettivo nelle intenzioni del CT.\nUn anno dopo, sotto la guida di Marcello Lippi, Peruzzi indossa la fascia da capitano nell'amichevole dell'8 giugno 2005 contro , e nei mesi seguenti disputa le sue ultime 3 gare in maglia azzurra, valide per le qualificazioni al . Convocato come vice-Buffon per la fase finale del torneo, il 9 luglio 2006 si laurea campione del mondo all'et\u00e0 di 36 anni; pur senza scendere in campo, nell'occasione si distingue come figura di spicco dello spogliatoio azzurro, guadagnandosi l'apprezzamento dei pi\u00f9 giovani compagni di squadra. Conclude la sua carriera in nazionale con 31 presenze e 17 reti subite.\nDopo il ritiro.\nDal 2008 al 2010 fa parte dello staff della nazionale, come collaboratore tecnico del CT Marcello Lippi. Il 22 ottobre 2010 \u00e8 stato nominato vice allenatore della nazionale Under-21, all'interno dello staff guidato da Ciro Ferrara. Il 2 luglio 2012 segue il tecnico napoletano alla , dove diventa il vice della squadra blucerchiata; tuttavia, complici alcuni risultati negativi inanellati, il successivo 17 dicembre Ferrara viene esonerato con lo stesso Peruzzi.\nNel luglio 2016 torna alla in veste dirigenziale, andando a ricoprire il ruolo di \"club manager\" della squadra romana. Mantiene l'incarico per il successivo lustro, prima di rassegnare le proprie dimissioni nell'estate 2021 a causa di sopravvenuti attriti con il presidente biancoceleste Claudio Lotito.\nFuori dal calcio, nel 2010 \u00e8 stato eletto consigliere comunale del Comune di Blera, paese in cui \u00e8 nato e dove \u00e8 tornato a risiedere al termine della propria carriera agonistica. "}
{"id": "123571", "revid": "599013", "url": "https://it.wikipedia.org/wiki?curid=123571", "title": "Simbolo internazionale di soccorso", "text": "Il simbolo internazionale di soccorso (detto anche Star of Life o Stella della Vita) \u00e8 il simbolo che si trova su tutti i mezzi civili di soccorso sanitario. \u00c8 il simbolo internazionale che identifica i servizi di soccorso medico e o paramedico.\n\u00c8 formata da una croce azzurra con sei braccia con all'interno un bastone con un serpente attorcigliato, il cosiddetto bastone di Asclepio. Una stella simile, ma arancione, viene utilizzata dal personale che svolge missioni di ricerca e salvataggio.\nDalla mitologia.\nIl simbolo deriva dalla mitologia greca: Asclepio (poi rinominato dai romani Esculapio), figlio di Apollo, divenne col tempo adorato per le cure che dispensava. \nLa credenza popolare voleva che bastasse dormire in un suo tempio per guarire i propri mali: il dio appariva in sogno e consigliava le cure.\nPreso da delirio di onnipotenza, oltre a dispensare cure si mise a resuscitare i morti, ma il dio degli inferi Ade se ne lament\u00f2 con Giove, il quale annient\u00f2 Asclepio con una saetta.\nNel 293 a.C. venne venerato dai Romani che cercavano aiuto per l'epidemia che in quel periodo stava imperversando e venne rappresentato in piedi, con un mantello e un bastone con arrotolato un serpente.\nDa qui nasce il simbolo presente nella Stella della Vita.\nSecondo alcuni autori, sia il bastone di Esculapio, con un serpente attorcigliato, sia il caduceo di Hermes, con due serpenti, deriverebbero da un antico metodo, ancora valido, di estrazione dai tessuti sottocutanei, per arrotolamento su un bastoncino, della femmina adulta di Dracunculus medinensis (elminta diffuso in molte regioni rurali dell'Africa e del Medio Oriente); l'operazione, che poteva durare giorni, doveva essere eseguita da medici molto esperti, perch\u00e9 il verme non si rompesse durante l'estrazione. Se succedeva, il verme moriva nel tessuto sottocutaneo e non si poteva pi\u00f9 estrarre.\nStoria.\nNegli anni sessanta, negli Stati Uniti, i mezzi di soccorso vennero modificati e fece la sua comparsa una croce arancione, di colore Omaha orange (\u00e8 una particolare tonalit\u00e0 di arancione). La possibilit\u00e0 di confondere il nuovo simbolo con quello della Croce Rossa innesc\u00f2 una protesta da parte dell'associazione stessa che riusc\u00ec a far modificare il simbolo.\nIl nuovo simbolo divent\u00f2 una croce azzurra con sei braccia. Nel 1973 a questo simbolo si un\u00ec il bastone col serpente.\nSignificato.\nOgni braccio della croce ha un ben determinato significato: \nUtilizzo.\nIl simbolo \u00e8 ormai diventato comune, essendo presente su ogni mezzo di soccorso sanitario, come ambulanze ed automediche, fatta eccezione per i veicoli della Croce Rossa Italiana e del Sovrano Militare Ordine di Malta, per i quali la legge prevede l'utilizzo dell'emblema dell'associazione in luogo della stella.\nIl suo utilizzo \u00e8 regolamentato dai decreti del ministero dei trasporti inerenti alle autoambulanze e alle automediche (pi\u00f9 correttamente \"autoveicoli di soccorso avanzato con personale medico ed infermieristico a bordo\") a decorrere dal 1988."}
{"id": "123577", "revid": "2215945", "url": "https://it.wikipedia.org/wiki?curid=123577", "title": "Venus Williams", "text": "Ex numero uno della classifica WTA nel 2002 e di doppio nel 2010, \u00e8 stata la prima donna afroamericana dell'Era Open a occupare la prima posizione del ranking mondiale, che ha mantenuto per un totale di undici settimane non consecutive.\nNota come \"La Venere nera\", vanta nel suo palmar\u00e8s sette vittorie nel circuito di singolare del Grande Slam su sedici finali e complessivamente 83 finali disputate in questa specialit\u00e0. Ha al suo attivo anche 14 vittorie nel doppio del Grande Slam ottenute con la sorella minore Serena Williams e due nel doppio misto. Nel decennio 2000-2010 \u00e8 la giocatrice ad aver vinto di pi\u00f9 a Wimbledon, con cinque vittorie su otto finali (di cui quattro consecutive, dal 2000 al 2003) ed \u00e8 una delle cinque tenniste (dopo Martina Navr\u00e1tilov\u00e1, Steffi Graf, Serena Williams e Billie Jean King, la quale, tuttavia, ha ottenuto due dei suoi sei successi a Wimbledon prima del 1968) ad averne vinte cinque o pi\u00f9 nell'Era Open.\nEccelle nelle superfici in cemento (ha ottenuto pi\u00f9 della met\u00e0 dei suoi successi in singolare proprio sul veloce) e in erba. Inoltre \u00e8 una delle tre tenniste della storia, oltre a Helen Wills e alla sorella Serena, ad avere vinto le Olimpiadi in entrambe le specialit\u00e0 (singolare e doppio) nella stessa edizione, quella del 2000. Nel 2012, con la vittoria ai Giochi Olimpici di Londra nel doppio, Venus \u00e8 diventata la tennista con pi\u00f9 ori nella storia, insieme a Serena, grazie alle sue quattro medaglie. Nel 2016 si \u00e8 aggiudicata anche la medaglia d'argento in doppio misto in coppia con il connazionale Rajeev Ram, risultando la tennista con pi\u00f9 medaglie olimpiche della storia (5), uomini compresi.\nBiografia.\nNasce il 17 giugno del 1980 a Lynwood, California, Stati Uniti da Richard Williams e Oracene Price ha una sorella minore Serena Williams e tre sorellastre: Yetunde, assassinata nel 2003 a soli 31 anni, Lyndrea, Isha. Allenata dal padre Richard Williams e da Oracene Price; insieme alle sorelle e alla madre frequenta i testimoni di Geova. Oltre alla carriera tennistica si \u00e8 messa in risalto nel campo della moda: nel 2007 Venus ha cominciato a collaborare con i dettaglianti della Steve &amp; Barry's per lanciare una propria linea di moda, EleVen. A proposito di ci\u00f2 la stessa giocatrice dice \u00abAmo la moda e l'idea che sto usando le mie conoscenze di design per creare personalmente abbigliamento e calzature che porter\u00f2 dentro e fuori dal campo \u00e8 un sogno che si avvera per me. L'intenzione \u00e8 quella di creare una collezione che consentir\u00e0 alle donne di godere di uno stile di vita attivo, pur rimanendo alla moda allo stesso tempo. Sono entusiasta di tutto quello che abbiamo creato per lanciare EleVen\u00bb.\nNel 2010 le viene diagnosticata la sindrome di Sj\u00f6gren, una malattia che atrofizza le ghiandole e che provoca secchezza agli occhi e alle labbra. Risiede a Palm Beach Gardens, in Florida, insieme alla famiglia.\nCarriera.\nInizi.\nDebuttante nel circuito professionistico alla fine del 1994 (nel 1995 ottiene un importante quarto di finale nel torneo di Auckland, sconfitta da Magdalena Maleeva), nel 1997 raggiunge una sorprendente finale agli US Open: a Flushing Meadows supera al terzo turno Anke Huber (finalista in Australia l'anno precedente) e in semifinale la rumena Irina Sp\u00eerlea, per poi affrontare in finale l'allora n.1 Martina Hingis, che batte Venus con un netto 6-0, 6-4. Conclude l'anno con un ottimo 22\u00ba posto nel ranking.\n1998 - 2002: dominio Williams.\n1998: primo titolo WTA.\nL'anno si apre molto positivamente per la tennista americana, che raggiunge la finale a Sydney, torneo nel quale riesce a prendersi una rivincita su Martina Hingis, battendola al secondo turno in tre set (7-5 al terzo), e perde la finale contro Arantxa S\u00e1nchez Vicario. Continua su ottimi livelli, conquistando i quarti di finale agli Australian Open, battendo tra le altre Serena, ma sconfitta in tre set dalla connazionale Lindsay Davenport per 1-6 7-5 6-3; riesce tuttavia ad aggiudicarsi il titolo nel doppio misto insieme a Justin Gimelstob.\nA febbraio vince il suo primo titolo WTA, vincendo la finale dell'IGA U.S. Indoor Championships a Oklahoma City contro la sudafricana Joannette Kruger (netto parziale di 6-3 6-2); inoltre conquista il titolo anche in doppio insieme alla sorella. Dopo la semifinale di Indian Wells, persa contro Martina Hingis, si aggiudica la 14\u00aa edizione del Torneo di Miami battendo proprio la Hingis in semifinale e Anna Kurnikova in finale (2-6 6-4 6-1). L'anno prosegue magnificamente per Venus, che arriva in finale a Roma, battendo tra le altre Serena nei quarti e Arantxa S\u00e1nchez Vicario in semifinale: si \u00e8 per\u00f2 dovuta arrendere nuovamente alla Hingis per 6-3 2-6 6-3.\n\u00c8 ancora la tennista svizzera a fermarla ai quarti di finale del Roland Garros; nonostante ci\u00f2 riesce ad aggiudicarsi il torneo francese nel doppio misto, nuovamente insieme a Justin Gimelstob, battendo in finale proprio Serena Williams e Luis Lobo.\nAltri quarti di finale a Wimbledon, persi questa volta contro l'allora n.3 Jana Novotn\u00e1 7-5 7-62. Nei due mesi successivi, durante gli US Open Series, raggiunge la finale a Stanford, persa a vantaggio di Lindsay Davenport, e i quarti a San Diego, stavolta battuta da Mary Pierce.\nRiesce a riconfermarsi parzialmente agli US Open (presentatasi come n.5 del ranking): battute la francese Pierce al quarto turno (6-1 7-64) e la spagnola Arantxa S\u00e1nchez ai quarti (2-6 6-1 6-1) si arrende alla connazionale Lindsay Davenport in semifinale, con il punteggio di 6-4 6-4.\nConclude il suo anno memorabile vincendo il Grand Slam Cup di Monaco e sfiorando la vittoria (battuta in finale dalla Davenport) a Zurigo e a Mosca (sconfitta in semifinale dalla futura vincitrice del torneo Mary Pierce). Inoltre proprio a Zurigo ha trionfato in doppio con Serena.\nPur essendo appena una dicottenne Venus ha gi\u00e0 raggiunto almeno i quarti di finale in tutti gli Slam, arrivando addirittura a giocare una finale a Flushing Meadows.In quest'anno ha stabilito il record femminile di velocit\u00e0 nella battuta di servizio (oltre 170 km/h, migliorato successivamente sino a raggiungere i 205 km/h proprio al torneo di Zurigo).\n1999.\nL'anno si apre nuovamente con i quarti di finale agli Australian Open, battuta nuovamente da Lindsay Davenport per 6-4 6-0.\nAllo slam australiano seguono cinque finali quasi consecutive (a parte l'eliminazione nel secondo turno al Bausch &amp; Lomb Championships). La prima la gioca in Germania, ai Faber Grand Prix, dove batte anche Steffi Graf in semifinale, ma perde la finale con la Novotn\u00e0; tuttavia vince il torneo in doppio con la sorella.\nNello stesso mese arriva un'altra finale, a Oklahoma City, questa volta vinta (per il secondo anno consecutivo) in due set contro Amanda Coetzer.\nAltra vittoria, come l'annata precedente, a Miami: dopo avere battuto in ordine Anke Huber, Jana Novotn\u00e1 e Steffi Graf riesce a imporsi su Serena. \u00c8 la prima finale nella storia dei tornei del tennis professionistico che vede contrapposte due sorelle; Venus vince in tre set 6-1 4-6 6-4. Da questa vittoria Venus entra tra le prime tre tenniste al mondo, posizionandosi in terza posizione.\nLa terra rossa \u00e8 la protagonista delle altre due vittorie della statunitense: ad Amburgo si aggiudica la finale a discapito della francese Mary Pierce (6-0 6-3). Nuovamente la Pierce \u00e8 l'avversaria di Venus alla finale degli Internazionali d'Italia, vinta in due set (6-4 6-2), dopo avere battuto in semifinale Martina Hingis.\nOttavi di finale un po' deludenti al Roland Garros, dove si arrende all'austriaca Barbara Schwartz proveniente dalle qualificazioni. Il trionfo arriva nel doppio con Serena, in un match combattutissimo contro Martina Hingis e Anna Kurnikova.\nRiconferma a Wimbledon i quarti di finale, sconfitta in tre set (6-2 3-6 6-4) dalla plurivincitrice Steffi Graf.\nPer il secondo anno consecutivo arriva in finale a Stanford, battuta ancora da Lindsay Davenport 7-61 6-2. Continua la preparazione agli US Open, arrivando in finale anche a San Diego, ma perdendo contro Martina Hingis; sconfitta in finale anche nel doppio. Conferma il suo stato di grazia con la vittoria a New Haven a discapito proprio della Davenport (6-2 7-5).\nAltra semifinale a Flashing Meadows, dove cede a Martina Hingis (la quale perde la finale con Serena Williams) per 6-1 4-6 6-3; successo, tuttavia, nel doppio, battendo in tre set la coppia formata da Chanda Rubin e la francese Sandrine Testud.\nContribuisce inoltre alla vittoria della squadra statunitense in Fed Cup, con una vittoria su Elena Lichovceva per 6-3 6-4. Partecipa alla finale del WTA Champioship di Monaco, perdendo per\u00f2 contro la sorella 6-1 3-6 6-6. Ribadisce la conquista del titolo dell'anno precedente a Zurigo, riuscendo a sconfiggere nell'ordine Irina Sp\u00eerlea (6-3 6-2), Julie Halard-Decugis (6-2 6-3), Mary Pierce (6-4 6-4) e in finale Martina Hingis (6-3 6-4).\n2000: doppietta Wimbledon-US Open, oro olimpico in singolare e in doppio.\nIl nuovo millennio non si apre nel migliore dei modi: infatti Venus \u00e8 costretta a saltare i primi quattro mesi della stagione (compresi gli Australian Open, vinti dalla rivale Lindsay Davenport) a causa di una tendinite a entrambi i polsi. Rientra a maggio, ottenendo un ottimo quarto di finale al Roland Garros, sconfitta da Arantxa S\u00e1nchez Vicario (6-0 1-6 6-2). Da questo momento la tennista statunitense vincer\u00e0 una lunga serie di 35 incontri consecutivi (attualmente, 2021, la pi\u00f9 lunga del millennio), partendo da Wimbledon.\nAi Champioships ritorna a giocare il suo miglior tennis, sbaragliando le avversarie (tra le altre Martina Hingis e Serena) e imponendosi sull'eterna rivale Davenport per 6-3 7-63: \u00e8 il suo primo titolo del Grande Slam ed \u00e8 la seconda donna afroamericana ad aggiudicarsi il torneo dopo Althea Gibson che trionf\u00f2 nel 1957 e 1958. Prima vittoria a Wimbledon anche nel doppio, ovviamente con la sorella, insieme alla quale ha ottenuto la vittoria su Julie Halard-Decugis e Ai Sugiyama. La striscia di vittorie continua con la conquista di Stanford (6-1 6-4 sulla Davenport), San Diego (6-0 63-7 6-3 su Monica Seles) e New Haven (6-2 6-4 nuovamente sulla Seles).\nContinua ad accumulare vittorie su vittorie, aggiudicandosi il primo US Open imponendosi su tenniste del calibro di Nathalie Tauziat (6-4 1-6 6-1 nei quarti) e Martina Hingis (4-6 6-3 7-5); in finale \u00e8 Lindsay Davenport a soccombere con il punteggio di 6-4 7-5. L'anno sembra essere perfetto: arriva anche il trionfo olimpico a Sydney. Dopo avere battuto ai quarti Arantxa S\u00e1nchez Vicario 3-6 6-2 6-4 e in semifinale Monica Seles 6-1 4-6 6-3 ha la meglio in finale sulla diciannovenne Elena Dement'eva (6-2 6-4). La famiglia Williams trionfa anche nel doppio con l'oro olimpico delle due sorelle contro le olandesi Kristie Boogert e Miriam Oremans; Venus \u00e8 la seconda tennista di sempre ad avere conquistato l'oro alle olimpiadi sia nel singolare che nel doppio, solo dopo Helen Wills nel 1924. La fenomenale stagione termina con la finale di Linz, la sola partita persa dopo mesi dalla Williams, contro la Davenport (6-4 3-6 6-2).\nIl 2000, grazie ai tanti successi ottenuti, si pu\u00f2 considerare una delle migliori stagioni di Venus, se non addirittura la migliore: due Slam, l'oro olimpico e altre quattro finali (tre delle quali vinte) e una striscia di 35 vittorie consecutive.\n2001: ancora doppietta Wimbledon-US Open e Career Grand Slam in doppio.\nIl 2001 non inizia male per Venus che, n.3 del ranking WTA, centra la semifinale agli Australian Open, persa per\u00f2 nettamente contro Martina Hingis con un doppio 6-1. Vince invece il torneo nel doppio, battendo in una finale tutta a stelle e a strisce Lindsay Davenport e Corina Morariu. Seguono successivamente altre due semifinali: una a Nizza (superata da Magdalena Maleeva 7-68 6-4) e a Indian Wells, semifinale (contro Serena, futura vincitrice del torneo) a cui non ha partecipato per una tendinite al ginocchio destro. Venus (che ha annunciato il ritiro quattro minuti prima dell'incontro) e il padre furono fischiati notevolmente alla finale mentre prendevano posto in tribuna per il match di Serena, la quale fu anch'essa fischiata per razzismo; da quel momento le sorelle hanno deciso di boicottare questo torneo e di conseguenza di non partecipare pi\u00f9.\nDopo questo spiacevole episodio Venus si riconferma campionessa per tre volte in quattro anni del torneo di Miami, battendo Martina Hingis in semifinale e Jennifer Capriati in finale (4-6 6-1 7-64); questo successo le permette di rientrare nella top 3 del ranking. Altra vittoria, la seconda della sua carriera, ad Amburgo, dove a fare le spese della potenza di Venus \u00e8 Meghann Shaughnessy con un 6-3 6-0 che non ammette repliche.\nEnorme delusione al Roland Garros: visto che erano grandi le aspettative di tutti sulla maggiore delle Williams, testa di serie n.3, \u00e8 stato uno shock la sua eliminazione contro la meno quotata Barbara Schett (6-4 6-4). Rimedia a questa debacle aggiudicandosi per il secondo anno consecutivo Wimbledon, dominando il torneo e superando in finale la belga Justine Henin per 6-1 3-6 6-0. Il gioco di Venus domina i tornei estivi: secondo trionfo consecutivo al San Diego, con un netto 6-2 6-3 inflitto alla connazionale Monica Seles. Invece a New Haven conquista questo trofeo per la terza volta (aveva vinto sia nel 1999 che nel 2000), a discapito della rivale Lindsay Davenport, per 7-66 6-4.\nVenus va a New York per difendere il titolo ottenuto l'anno precedente e non delude le aspettative: infatti non perde un solo set, sbaragliando le avversarie (Kim Clijsters in semifinale, superata 6-3 6-1, e Jennifer Capriati, 6-4 6-2); la finale si gioca tra le due sorelle Williams: era da 117 anni (Wimbledon 1884) che non accadeva una cosa simile (in quel caso si affrontarono le sorelle Watson). Per sua sfortuna Serena ha incontrato Venus in uno stato di grazia, confermato dal punteggio netto di 6-2 6-4.\nNon partecipa ad altri tornei per l'attentato dell'11 settembre 2001 alle Torri Gemelle e non prende parte al WTA Champioships a causa di un infortunio al polso sinistro. Nonostante questo periodo di inattivit\u00e0 consolida la seconda posizione nel ranking WTA.\n2002.\nRipresasi dall'infortunio torna a vincere al primo torneo a cui prende parte: infatti nel cemento di Gold Coast, in Australia, ottiene un successo alla sesta edizione del Thalgo Australian Women's Hardcourts in finale contro Justine Henin per 7-5 6-2. Agli Australian Open raggiunge i quarti di finale, dove viene superata in tre set (64-7 6-2 6-3) da Monica Seles.\nVince poi i due tornei successivi a cui prende parte, quello di Parigi (indoor) e quello di Anversa: in Francia approfitta del ritiro in finale di Jelena Doki\u0107 per un infortunio alla coscia destra, mentre in Germania ha la meglio sulla Henin in tre set. Seguono due semifinali, a Dubai (persa contro Sandrine Testud) e a Miami (sconfitta da Serena); pur non vincendo dopo Dubai Venus diviene la nuova numero uno del circuito tennistico femminile, posizione mantenuta in totale per undici settimane (si \u00e8 alternata anche a Jennifer Capriati).\nLa campionessa americana continua il suo anno disputando altre otto finali consecutive: la prima la gioca in Florida, vincendo una dura battaglia contro la belga Henin in tre set; \u00e8 un'altra belga, Kim Clijsters, ad aggiudicarsi a discapito di Venus la finale di Amburgo, con il punteggio di 1-6 6-3 6-4.\nNon prende parte agli Internazionali d'Italia a Roma a causa di un problema al polso destro. Rientra non al meglio al Roland Garros: tuttavia conquista la finale, non concedendo nemmeno un set alle avversarie (tra cui Rita Grande, Monica Seles, Clarisa Fern\u00e1ndez); il match conclusivo del torneo \u00e8 contro Serena (la seconda volta, dopo gli US Open del 2001, che si incontrano in una finale del Grande Slam), che riesce a imporsi su Venus per 7-5 6-3. Da questo momento si apre una striscia di sconfitte contro la sorella in finale di uno Slam di cinque partite, che durer\u00e0 fino al 2008.\nIl 10 giugno, grazie alla finale Williams, per la prima volta nella storia del tennis, Venus e Serena si ritrovano rispettivamente prima e seconda in classifica.\nSi arriva cos\u00ec all'appuntamento pi\u00f9 atteso, Wimbledon. Dopo essersi fatta strada facilmente (ha lasciato addirittura solo cinque game alla n.6 Justine Henin) si ripete la scena di Parigi: Venus contro Serena. Il copione non cambia, in quanto \u00e8 la seconda che trionfa al Centre Court: dopo un primo set molto equilibrato, terminato al tie-break, Serena ha preso il largo nel secondo, chiudendo 6-3. Venus non solo perde la finale, ma anche la prima posizione mondiale, ceduta alla sorella. Nonostante ci\u00f2 si riprende proprio con Serena il titolo in doppio, dopo quello del 2000.\nFortunatamente arriva un'estate piena di successi, con tre vittorie in altrettanti tornei. Secondo successo a Stanford, in cui sconfigge la Cljisters con un doppio 6-3. Terza vittoria consecutiva (e quarta finale di seguito) a San Diego, torneo nel quale riesce a spuntarla contro Jelena Doki\u0107 (6-2 6-2). A completare questa serie di trionfi \u00e8 la finale (la quarta consecutiva) di New Haven, vinta contro l'eterna rivale Lindsay Davenport (7-5 6-0).\nGiunge da favorita agli US Open e rispetta il pronostico: arriva in semifinale senza grossi problemi dopo avere battuto, tra le altre, Monica Seles nei quarti, sconfiggendo la francese Am\u00e9lie Mauresmo in tre set. Ancora una volta la finale si gioca in famiglia e per la terza volta nel 2002 \u00e8 Serena a trionfare (6-4 6-3).\nA causa di un infortunio alla gamba si ritira al WTA Tour Championships di Los Angeles in semifinale contro Kim Clijsters.\n2003 - 2006: sconfitte e continui infortuni.\n2003.\nLa partenza nel 2003 sembra promettere buone cose: infatti, dopo avere battuto Daniela Hantuchov\u00e1 e Justine Henin in due set, e dopo non avere perso alcun set, raggiunge la finale agli Australian Open; ad attenderla c'\u00e8 la sorella-rivale Serena Williams, a cui ha ceduto il trofeo australiano in tre set, 7-64 3-6 6-4. Riesce invece ad aggiudicarsi il titolo nel doppio proprio con Serena.\nC'\u00e8 stato un periodo in cui si \u00e8 parlato di un suo probabile addio al tennis, dati i successi che stava ottenendo nel campo della moda (come modella e pi\u00f9 raramente come stilista): la vittoria, la seconda consecutiva, ottenuta nel torneo di Anversa (in cui sbaragli\u00f2 in finale Kim Clijsters per 6-2 6-4) ha fatto tramontare tale ipotesi. Delude molto a Miami, dove si ferma al quarto turno per mano di Meghann Shaughnessy. Dopo la convincente vittoria nel primo turno della Fed Cup contro la Repubblica Ceca prende parte al torneo di Varsavia, disputando ottime gare sulla terra, per poi ritirarsi in finale contro la francese Am\u00e9lie Mauresmo a causa di un problema agli addominali, che non le dar\u00e0 la possibilit\u00e0 di gareggiare a Berlino e agli Internazionali d'Italia. Arriva dunque in Francia per partecipare al Roland Garros: altra delusione, con l'uscita al quarto turno, sconfitta in tre set da Vera Zvonar\u00ebva.\nNonostante questi risultati parte ancora una volta come una delle favorite a Wimbledon e non delude le aspettative: arriva facilmente ai quarti, dominando proprio la Zvonar\u00ebva negli ottavi con un secco 6-1 6-2; raggiunta la semifinale (dopo avere battuto Nadia Petrova in tre set) si riacutizzano i dolori addominali, ma, tuttavia, batte la belga Kim Clijsters in tre set e raggiunge la quarta finale consecutiva ai Championships. Inesorabilmente incontra per la quinta volta di fila in uno Slam Serena, anche questa volta capace di aggiudicarsi il torneo per 4-6 6-4 6-2. I problemi all'addome continuano, tanto che Venus dovr\u00e0 rinunciare alla seconda met\u00e0 della stagione, non partecipando agli US Open e al WTA Championship. A causa di ci\u00f2, a novembre, esce dalla top ten, collocandosi in undicesima posizione nel ranking: l'esclusione dalle prime dieci non accadeva dal 1998, quando aveva appena cominciato.\n2004.\nIl ritorno forzato dall'infortunio avviene a Melbourne, dove non riesce a superare il terzo turno a vantaggio della connazionale Lisa Raymond. L'anno viene costellato da molti quarti di finale e da molti ritiri a causa di infortuni vari. Per esempio uno strappo muscolare alla gamba destra le fa saltare i quarti di finale del torneo di Tokyo, causandole anche il ritiro dal torneo ad Anversa; raggiunge i quarti anche a Dubai, a Miami (7-6 al terzo contro Elena Dement'eva) e a Zurigo, dove perde contro una giovanissima Marija \u0160arapova.\nTuttavia non mancano i successi, che arrivano sulla superficie da lei meno amata, la terra battuta: la vittoria su Conchita Mart\u00ednez per 2-6 6-2 6-1 le assicura il successo a Charleston, mentre il 6-1 6-4 contro Svetlana Kuznecova le mette in bacheca il trofeo di Varsavia.\nA Berlino \u00e8 costretta ancora una volta a dare forfait in finale, dove avrebbe dovuto affrontare Am\u00e9lie Mauresmo, a causa di un problema ai muscoli addominali. Arriva quindi poco preparata al secondo Grande Slam, il Roland Garros, torneo nel quale si ferma ai quarti contro la russa Anastasija Myskina. La sua prestazione a Wimbledon \u00e8 deludente, con un secondo turno perso in due tie-break contro la meno quotata Karolina \u0160prem. Si salva nell'estate americana, arrivando in finale a Stanford, dove si arrende alla connazionale e rivale Lindsay Davenport dopo un match molto equilibrato (7-6 5-7 7-6); \u00e8 sempre la Davenport a fermarla in semifinale a Los Angeles.\nAd agosto si prospettano due importantissimi eventi: le Olimpiadi di Atene e gli US Open. Venus giunge sino al terzo turno ad Atene, perdendo con un doppio 6-4 dalla francese Mary Pierce. Non supera nemmeno gli ottavi agli US Open, battuta ancora una volta dalla Davenport. Nonostante questa annata non memorabile rientra nella top 10, posizionandosi al n.9 della classifica WTA.\n2005: terzo Wimbledon.\nVenus continua a non convincere, nemmeno agli Australian Open: esce solamente al quarto turno contro la n.12 del mondo Alicia Molik, perdendo 7-5 7-63. Si presenta come testa di serie n.2 al torneo di Anversa, ma cede all'ultimo atto alla francese Am\u00e9lie Mauresmo (4-6 7-5 6-4). La sconfitta al primo turno a Dubai contro Silvia Farina Elia suscita delusione, mentre invece fa ben sperare la semifinale a Miami, dove batte Serena ai quarti, ma perde contro Marija \u0160arapova per 6-4 6-3. Seguono due mesi sottotono, fino ad arrivare a met\u00e0 maggio, periodo in cui si colloca la sua prima vittoria del 2005, quella sulla terra rossa di Istanbul, imponendosi con un netto 6-3 6-2 su Nicole Vaidi\u0161ov\u00e1. Tuttavia questo si rivela un fuoco di paglia, in quanto delude le aspettative, fermandosi al terzo turno per mano della kazaka Sesil Karatan\u010deva, n.93 della classifica, al Roland Garros.\nQuesta \"parabola discendente\" si arresta il 21 giugno, giorno in cui torna a vincere il suo terzo Wimbledon: in semifinale batte la detentrice del titolo Marija \u0160arapova (7-6 6-1), quindi porta a casa il trofeo a discapito dell'eterna rivale Lindsay Davenport nella finale femminile pi\u00f9 lunga della storia (2 ore e 45 minuti), salvando un match point sul 5-4 del terzo set e chiudendo per 4-6 7-64 9-7.\nTuttavia questa rimane una stagione molto travagliata per Venus, costellata da continue influenze (tanto gravi da farle saltare i tornei di Stoccolma e Tokyo) e da un infortunio piuttosto grave al ginocchio sinistro (a causa del quale salta una gran quantit\u00e0 di tornei, compresi i Tier I di Zurigo e Filderstadt): questi problemi l'allontanano dal circuito per quasi tutta la seconda parte dell'anno. Nonostante ci\u00f2, durante la stagione sul cemento americano pre-US Open, riesce a ottenere una finale a Stanford, dove batte la serba Jelena Jankovi\u0107 e la svizzera Patty Schnyder, rispettivamente ai quarti e in semifinale, ma perde all'ultimo atto contro Kim Clijsters. L'ultimo torneo giocato dall'americana sono gli US Open: dopo essersi imposta su Serena al quarto turno si ferma ai quarti di finale per mano ancora una volta della Clijsters (6-1 al terzo, dopo essere stata in vantaggio per 6-4 4-2). Conclude l'anno con un insperato decimo posto nel ranking WTA.\n2006.\nL'inizio della stagione \u00e8 da dimenticare per Venus, che esce al primo turno agli Australian Open per mano di Cvetana Pironkova (9-7 al terzo); sono ancora gli infortuni che le impediscono di giocare: questa volta \u00e8 un problema al gomito e al polso destro a farle saltare gli importanti tornei di Anversa e Dubai (Tier II) e di Miami e Charleston (Tier I).\nRitorna appena in tempo per la parte di stagione sulla terra rossa; si riscatta grazie a dieci vittorie su tredici, grazie alle quali arrivano i quarti di finale a Varsavia (battuta da Svetlana Kuznecova), la semifinale a Roma (fermata da Martina Hingis per 0-6 6-3 6-3) e soprattutto i quarti di finale al Roland Garros (6-7 6-1 6-3 a vantaggio di Nicole Vaidi\u0161ov\u00e1). Le gioie finiscono qui, in quanto a Wimbledon viene eliminata al terzo turno dalla serba Jelena Jankovi\u0107: \u00e8 la prima volta dal 1997 che nessuna delle sorelle Williams raggiunge la seconda settimana ai Championships (Serena non ha partecipato a causa di un infortunio al ginocchio sinistro). Venus difendeva il titolo, ma perdendo cos\u00ec presto perde vertiginosamente posizioni in classifica. Rende meno doloroso questo momento la finale nel doppio misto, raggiunta insieme a Justin Gimelstob, ma persa contro la coppia formata dall'israeliano Andy Ram e la russa Vera Zvonar\u00ebva.\nL'americana, perseguitata dagli infortuni, non partecipa alla stagione sul cemento americano e nemmeno agli US Open a causa di un problema al polso sinistro. Prova a rientrare alla fine di settembre in Lussemburgo, ma esce subito al secondo turno per mano di Agnieszka Radwa\u0144ska. Si ritira anche dai tornei di Stoccarda e Mosca sempre per il polso sinistro. Precipita inesorabilmente alla 48\u00aa, chiudendo l'anno senza avere vinto un torneo per la prima volta dal 1997.\n2007 - 2010: la rinascita.\n2007: quarto Wimbledon.\nIl 2007 sembra seguire l'anno precedente: infatti il problema al polso sinistro non le permette di partecipare agli Australian Open e le fa saltare tutto il mese di gennaio. A febbraio ritorna molto pi\u00f9 forte di prima, aggiudicandosi il suo trentaquattresimo titolo WTA a Memphis grazie al netto successo in finale contro l'israeliana Shahar Peer.\nArriva qualche buon risultato che le fa migliorare il ranking (a inizio anno era la numero 54 delle classifiche): i quarti di finale ad Amelia Island e a Varsavia e la semifinale sulla terra verde del Tier I di Charleston persa contro la serba Jelena Jankovi\u0107 le garantiscono comunque un posto tra le prime trenta del mondo, il 27\u00ba per l'esattezza. Tuttavia delude le aspettative di una rinascita con il terzo turno al Roland Garros, dove viene fermata ancora una volta dalla Jankovi\u0107 6-4 4-6 6-1.\nCome spesso \u00e8 accaduto nei momenti pi\u00f9 difficili nella carriera di Venus \u00e8 a Wimbledon che si rif\u00e0 degli insuccessi precedenti. Ai Championships l'americana, dopo avere superato i primi tre turni perdendo solo due set, ottiene un filotto di successi importantissimi senza mai concedere un set: agli ottavi si impone senza problemi sulla testa di serie n.2 Marija \u0160arapova (6-1 6-3), poi rifila un netto 6-3 6-4 alla russa Svetlana Kuznecova nei quarti, mentre sbaraglia in semifinale Ana Ivanovi\u0107 con il punteggio di 6-2 6-4. Si aggiudica con facilit\u00e0 la finale sconfiggendo la sorpresa Marion Bartoli per 6-4 6-1: \u00e8 il suo sesto titolo dello Slam, il quarto a Wimbledon. Inoltre Venus, partita come n.31 del ranking e testa di serie del torneo n.23, \u00e8 la tennista con ranking e seeding pi\u00f9 basso a conquistare il torneo di Londra. Grazie a questa vittoria Venus rientra nella top 20 della classifica, arrivando al 16\u00ba posto del ranking.\nNon gioca molto durante l'estate sul cemento americano, partecipando solamente al torneo di San Diego, in California: qui arriva facilmente ai quarti di finale, lasciando le briciole alle rivali, ma si deve arrendere, dopo avere sprecato un match point nel secondo set, alla russa Anna \u010cakvetadze per 65-7 7-63 6-2.\nNon arriva dunque preparatissima agli US Open, dove tuttavia sfoggia un tennis fantastico: superati agilmente i primi due turni (rispettivamente contro l'ungherese Kira Nagy e la rumena Ioana Raluca Olaru), sconfigge senza troppi problemi anche la n.21 del seeding Al'ona Bondarenko con un netto 6-1 6-2, arrivando cos\u00ec al quarto turno. Qui ad attenderla \u00e8 la n.5 del mondo Ana Ivanovi\u0107, ma anche lei viene spazzata da Venus in due set (6-4 6-2); molto pi\u00f9 combattuto, invece, \u00e8 il quarto di finale che vede contrapposte l'americana e la serba Jelena Jankovi\u0107. Venus, sotto di un set, si riprende arrivando al tie-break del terzo set, vinto per 7 a 4, e arriva cos\u00ec un'altra semifinale di uno slam (la quindicesima); tuttavia Venus viene sconfitta in due lottatissimi set dalla belga Justine Henin (che aveva battuto ai quarti Serena), futura vincitrice del torneo, con il punteggio di 7-62 6-4.\nQuesto risultato le permette di entrare nelle prime 10, arrivando alla nona posizione mondiale. Alla fine di settembre partecipa al torneo di Seul e lo domina facilmente battendo in semifinale Flavia Pennetta con un doppio 6-2 e la russa Marija Kirilenko in finale (6-3 1-6 6-4). Ottiene cos\u00ec il 36\u00ba torneo della carriera. Prosegue il suo periodo di forma: arriva in finale al Japan Open Tennis Championships, dove tuttavia viene sconfitta inaspettatamente dalla n.33 del mondo Virginie Razzano, che riesce a salvare ben tre match point nel tie-break e a vincere al terzo set (4-6 7-6 6-4). L'ultimo torneo a cui prende parte Venus \u00e8 a Bangkok, dove perde in semifinale contro Flavia Pennetta per 6-4 7-68. Pur essendo entrata al Master di fine anno la Williams non vi partecipa a causa di un malore fisico.\nTermina l'anno della rinascita all'ottavo posto in graduatoria, compiendo un gran balzo in avanti dalla 54\u00aa posizione di inizio anno.\n2008: quinto Wimbledon e oro olimpico in doppio.\nL'anno inizia con l'arrivo ai quarti di finale (dove non arrivava dal 2003) agli Australian Open, sconfitta 7-63 6-4 dalla n.3 Ana Ivanovi\u0107, e con i quarti anche nel doppio con Serena, battute dalla coppia cinese Yan Zi e Jie Zheng. Dopo due sconfitte a Doha (al terzo turno) e a Memphis (al primo turno) raggiunge la prima semifinale dell'anno a Bangalore, dove viene fermata da Serena (che non incontrava dal 2005) per 6-3 3-6 7-64 in un match molto equilibrato, dove non ha concretizzato un match point sul 6-5 del terzo set. Raggiunge i quarti anche a Key Biscayne, battuta con un doppio 6-4 da Svetlana Kuznecova.\nDopo avere saltato tutto aprile partecipa al torneo di Roma, dove arriva fino ai quarti, sconfitta dalla n.4 Jelena Jankovi\u0107 5-7 6-2 6-3.\nIl secondo Slam dell'anno si rileva un fallimento totale: infatti Venus al Roland Garros non supera il terzo turno, fermata dall'italiana Flavia Pennetta con il punteggio di 7-5 6-3.\nRiemerge ancora una volta a Wimbledon, dove era chiamata a difendere il titolo dell'anno precedente: trionfa ai Championships senza perdere nemmeno un set, nemmeno con Elena Dement'eva in semifinale (6-1 7-6), n\u00e9 con Serena in finale, battuta 7-5 6-4. \u00c8 il quinto titolo per lei sull'erba di Wimbledon. Inoltre in doppio arriva il settimo Slam, il terzo qui a Londra, ovviamente con Serena, insieme alla quale domina la finale contro Lisa Raymond e Samantha Stosur con un sonoro 6-2 6-2.\nSi presenta alle Olimpiadi di Pechino con la testa di serie n.7, ma viene sconfitta ai quarti di finale dalla beniamina di casa Li Na in due set molto lottati (7-5 7-5). Tuttavia ottiene l'oro insieme a Serena per la seconda volta dopo i giochi del 2000 nella specialit\u00e0 del Tennis ai Giochi della XXIX Olimpiade - Doppio femminile, travolgendo in finale la coppia spagnola formata da Anabel Medina Garrigues e Virginia Ruano Pascual con il punteggio molto netto di 6-2 6-0.\nAgli US Open gioca una delle partite pi\u00f9 belle e combattute contro sua sorella Serena: dopo avere superato i primi turni in maniera piuttosto agevole (concedendo non pi\u00f9 di cinque game a partita) le due si scontrano ai quarti. L\u00ec danno vita a una partita di straordinaria intensit\u00e0, conclusasi in due tie-break a favore di Serena, senza comunque rimpianti di Venus (che \u00e8 stata in vantaggio di un break sia nel primo, sia nel secondo set, avanti di mini-break nei due tie-break e con set-point nel secondo).\nA Stoccarda Venus raggiunge la sua terza semifinale stagionale, battendo per la prima volta nell'anno una top 3 ai quarti di finale, cio\u00e8 Dinara Safina, ma perdendo contro Jelena Jankovi\u0107 in semifinale (6-7 7-5 6-2). Dopo il primo turno della Kremlin Cup (sconfitta da Flavia Pennetta) ottiene il 38\u00ba titolo della carriera a Zurigo, eliminando in semifinale la testa di serie n.2 Ana Ivanovi\u0107 e in finale Flavia Pennetta con il punteggio di 7-61 6-2; grazie a questo successo l'americana si assicura un posto tra le prime otto per i WTA Championships di Doha.\nProprio ai WTA Tour Championships Venus gioca uno dei migliori tornei in carriera: infatti riesce a vincere tutti gli incontri del Round Robin, in cui sconfigge Dinara Safina, sua sorella Serena ed Elena Dement'eva, per poi eliminare in semifinale la Jankovi\u0107 e in finale Vera Zvonar\u00ebva con il punteggio di 6-7 6-0 6-2. \u00c8 il primo trionfo di Venus al Master di fine anno, grazie al quale raggiunge la sesta posizione mondiale.\n2009.\nIl primo Slam dell'anno si rivela un fallimento per l'americana: infatti a Melbourne Venus clamorosamente non supera il secondo turno, eliminata dalla n.46 del mondo Carla Su\u00e1rez Navarro con il punteggio di 2-6 6-3 7-5 e non senza rimpianti, avendo avuto un vantaggio di 5-2 nel terzo set e, addirittura, un match point sul 5-4; riesce, tuttavia, a conquistare il terzo titolo in doppio, ovviamente insieme a Serena, con la quale sbaraglia la coppia formata da Daniela Hantuchov\u00e1 e Ai Sugiyama. Archiviata la brutta delusione australiana Venus si riscatta subito ottenendo due successi.Il primo arriva nel torneo premier di Dubai, in cui si sbarazza facilmente della n.4 Elena Dement'eva ai quarti, lotta con la sorella Serena (7-6 al terzo) in semifinale e domina la finale contro Virginie Razzano (6-4 6-2); il secondo trionfo lo ottiene sulla sua superficie meno preferita, sulla terra rossa di Acapulco, dove scardina agevolmente le difese di Flavia Pennetta in finale. Il periodo positivo continua con la semifinale di Key Biscayne, persa contro Serena in un match molto combattuto, terminato 6-3 al terzo. Grazie a questi successi nel marzo del 2009, dopo sei anni di assenza, ritorna tra le prime cinque giocatrici del mondo.\nLa stagione sulla terra si apre con la sconfitta al terzo turno a Charleston (contro Sabine Lisicki), compensata in parte dall'ottima prestazione a Roma, dove raggiunge la semifinale, persa contro la russa Dinara Safina: questo buon risultato la colloca, l'11 maggio, al terzo posto della classifica mondiale, posizione che non occupava dal giugno del 2003. Presentatasi come terza testa di serie al Roland Garros delude le aspettative, fermandosi solo al terzo turno, battuta con un severo punteggio dall'ungherese \u00c1gnes Sz\u00e1vay; le cose non vanno meglio in doppio, in quanto le due sorelle vengono sconfitte ancora al terzo turno da Bethanie Mattek-Sands e Nadia Petrova.\nIl 4 luglio 2009 gioca per la terza volta consecutiva (l'ottava complessiva) la finale di Wimbledon e, pur avendo disputato un ottimo torneo mostrando il suo miglior tennis (sconfigge persino la n.1 del mondo Dinara Safina lasciandole un solo game in semifinale), viene fermata all'ultimo atto da Serena per 7-63 6-2. Si consola dopo qualche ora vincendo per la quarta volta, la seconda consecutiva in coppia con la sorella, il doppio del prestigioso torneo londinese: battute in finale le australiane Stosur e Stubbs per 7-64 6-4.\nSul cemento americano arriva una semifinale a Stanford, dove annichilisce la n.3 del mondo Elena Dement'eva, per poi perdere in finale contro la francese Marion Bartoli in un match molto tirato (6-4 al terzo); nonostante ci\u00f2 riesce comunque ad aggiudicarsi il titolo in doppio, battendo insieme a Serena la coppia formata da Chan Yung-jan e Monica Niculescu, 6-4 6-1. Si dimostra non un granch\u00e9 il prosieguo dell'estate a stelle e strisce, con un terzo turno a Cincinnati e un secondo turno a Toronto (sconfitta rispettivamente da Flavia Pennetta e Kateryna Bondarenko). Agli US Open si presenta comunque come una delle favorite: si ferma per\u00f2 agli ottavi, battuta dalla belga ex n.1 appena rientrata dal ritiro Kim Clijsters con il rocambolesco punteggio di 6-0 0-6 6-4. Come spesso le \u00e8 capitato in carriera Venus si riprende in doppio, conquistando il decimo titolo Slam (il sedicesimo totale), il secondo a Flushing Meadows: con la sorella travolge la coppia formata da Cara Black e Liezel Huber con un secco 6-2 6-2. Grazie a questo successo le due Williams entrano per la prima volta nella top 3 di doppio, passando dalla nona alla terza posizione nel ranking (infatti le sorelle avevano un quinto posto come best ranking di doppio).\nTermina la stagione disputando il WTA Tour Championships a Doha, torneo in cui giunge in finale e perde 6-2 7-64 per mano della sorella Serena. Con questo risultato Venus figura al sesto posto nella classifica di singolare di fine anno.\n2010.\nIl 2010 sembra cominciare bene per lei agli Australian Open, ma dopo quattro partite vinte senza troppi patemi (contro Lucie \u0160af\u00e1\u0159ov\u00e1, Sybille Bammer, Casey Dellacqua e Francesca Schiavone) perde ai quarti contro la rivelazione Li Na per 2-6 7-64 7-5, riscattandosi nel doppio, che vince con la sorella Serena (6-4 6-3 in finale a Cara Black e Liezel Huber). Si aggiudica il torneo di Dubai senza perdere un set, battendo la Azaranka in finale 6-2 7-5. Ad Acapulco \u00e8 numero 1 del seeding e da favorita vince il torneo (2-6 6-2 6-3 contro Polona Hercog in finale). A Miami arriva in finale, battuta nettamente da Kim Clijsters 6-2 6-1. Si ferma ai quarti al torneo di Roma (6-0 6-1 da Jelena Jankovi\u0107), mentre perde in finale a Madrid (6-2 7-5 contro Aravane Reza\u00ef). Nella capitale spagnola, in coppia con la sorella, vince il torneo di doppio (6-2 7-5 in finale contro Gisela Dulko e Flavia Pennetta).\nAl Roland Garros supera Patty Schnyder, Arantxa Parra Santonja e Dominika Cibulkov\u00e1 prima di perdere sorprendentemente al quarto turno contro la rediviva Nadia Petrova per 6-4 6-3, ma ancora una volta vince il torneo di doppio, sempre in coppia con Serena (6-2 6-3 in finale contro Kv\u011bta Peschke e Katarina Srebotnik).\nA Wimbledon per lei \u00e8 una doppia delusione: dopo un percorso netto contro Rossana de los R\u00edos, Ekaterina Makarova, Alisa Klejbanova e Jarmila Gajdo\u0161ov\u00e1 viene eliminata ai quarti da Cvetana Pironkova per 6-2 6-3 e si ferma sempre ai quarti in doppio contro le russe Elena Vesnina e Vera Zvonar\u00ebva per 3-6 6-3 6-4. Nonostante questo risultato parzialmente negativo sull'erba londinese dal 7 giugno \u00e8 numero 3 del ranking femminile e numero 1 di quello di doppio.\nUn infortunio al ginocchio sinistro la costringe a saltare tutti i tornei estivi. Torna a giocare agli US Open, ma solo in singolare. Nonostante i due mesi di pausa forzata Venus inanella una serie di vittorie per 2-0 superando una dopo l'altra Roberta Vinci, Rebecca Marino, Mandy Minella, Shahar Peer e la vincitrice del Roland Garros Francesca Schiavone. In semifinale per\u00f2 l'americana deve arrendersi alla detentrice del titolo e futura vincitrice del torneo Kim Clijsters in tre set: 4-6 7-62 6-4.\nQuello americano resta l'ultimo evento a cui Venus prende parte nella stagione 2010, infatti il ginocchio continua a tormentarla e la costringe a rinunciare sia al WTA Tour Championships, per il quale era qualificata come testa di serie numero 5, sia alla finale di Fed Cup contro l'Italia a San Diego.\nA fine anno Venus Williams \u00e8 quinta nella classifica di singolare e undicesima in quella di doppio.\n2011 - 2012: la sindrome di Sj\u00f6gren e il ritorno al tennis.\n2011.\nLa stagione inizia all'Hong Kong Tennis Classic, dove Venus difende i colori del team delle Americhe assieme a Melanie Oudin e John McEnroe. Nei suoi due incontri di esibizione viene battuta sia da Vera Zvonar\u00ebva che da Li Na. Al primo torneo del Grande Slam dell'anno, gli Australian Open, elimina Sara Errani e Sandra Z\u00e1hlavov\u00e1, ma \u00e8 costretta a ritirarsi durante l'incontro del terzo turno contro Andrea Petkovi\u0107 per un problema muscolare all'anca. Per la Williams si tratta del primo ritiro in carriera durante una partita di un torneo del Grande Slam.\nL'infortunio \u00e8 pi\u00f9 grave del previsto e la obbliga a saltare la prima parte della stagione, Roland Garros compreso. Il forfait di Venus si aggiunge a quello di Serena, dovuto a un'embolia polmonare, e cos\u00ec per la prima volta dal 2003 si gioca un torneo del Grande Slam senza nessuna delle due sorelle americane in tabellone.\nDopo cinque mesi di inattivit\u00e0 Venus torna a giocare a Eastbourne da numero 33 del mondo e perde ai quarti contro Daniela Hantuchov\u00e1 6-2 5-7 6-2. \u00c8 la prima volta che Venus Williams viene sconfitta dalla slovacca in undici confronti diretti.\nNel tabellone di Wimbledon entra con il numero 23 di seeding e supera Akgul Amanmuradova, Kimiko Date-Krumm (66-7 6-3 8-6 in quasi tre ore di gioco) e Mar\u00eda Jos\u00e9 Mart\u00ednez S\u00e1nchez. Al quarto turno, per\u00f2, cede 6-2 6-3 alla bulgara Cvetana Pironkova.\nDopo avere saltato per intero gli US Open Series a causa di una malattia virale Venus partecipa agli US Open da numero 36 del mondo. Al primo turno batte la serba Vesna Dolonc, ma rinuncia a giocare la seconda partita del torneo, che la vedrebbe opposta a Sabine Lisicki. La causa di questo forfait \u00e8 la diagnosi di una malattia autoimmune reumatica, che le toglie energia, affaticandola e causandole dolori alle articolazioni: la sindrome di Sj\u00f6gren. Per la prima volta nella sua carriera Venus non raggiunge i quarti di finale di un torneo del Grande Slam.\nPer il resto della stagione la Venere Nera non prende parte a nessun altro torneo. Gioca solo alcuni match esibizione tra novembre e dicembre: contro sua sorella Serena in Colombia, contro Francesca Schiavone e Flavia Pennetta in Italia e contro Viktoryja Azaranka nell'isola di Barbados.\nConclude l'anno alla posizione 103 della classifica WTA. Dal 1997 in poi mai aveva terminato la stagione agonistica fuori dalle prime 50 del mondo.\n2012: terzo oro olimpico in doppio.\nLa malattia la costringe a saltare i tornei della stagione australiana e l'Australian Open. Di conseguenza precipita oltre la posizione 130 in classifica. All'inizio di febbraio gioca in Fed Cup un incontro di doppio con Liezel Huber contro le bielorusse Dar'ja Kustova e Nastas'sja Jakimava. Le americane vincono 6-1 6-2. Il primo match di singolare dell'anno lo gioca a Miami contro Kimiko Date-Krumm vincendo 6-0 6-3. In Florida arriva fino ai quarti, dove viene eliminata da Agnieszka Radwa\u0144ska con un pesante 6-4 6-1. Grazie a questa discreta prestazione all'inizio di aprile torna nella top 100, precisamente al posto numero 87. Si ripete a Charleston, dove ai quarti viene battuta dalla numero 2 del seeding Samantha Stosur 6-3 4-6 6-3. Nei tornei europei sulla terra battuta riprende maggiore confidenza con il tennis giocato e inizia a recuperare posizioni nel ranking WTA. A Madrid perde 6-4 6-1 al secondo turno da Angelique Kerber, mentre a Roma giunge fino ai quarti dove Marija \u0160arapova, poi vincitrice del torneo, le impone lo stop superandola 6-4 6-2.\nGioca il primo torneo del Grande Slam della stagione a Parigi dove, accreditata con la posizione numero 53 al mondo batte l'argentina Paula Ormaechea, ma non si spinge oltre il secondo turno, sconfitta 6-2 6-3 da Agnieszka Radwa\u0144ska.\nA Wimbledon per la prima volta dal 1997 non \u00e8 tra le teste di serie e perde al primo turno 6-1 6-3 contro Elena Vesnina. Nel doppio per\u00f2, assieme a sua sorella, si aggiudica il trofeo superando in finale le ceche Andrea Hlav\u00e1\u010dkov\u00e1 e Lucie Hradeck\u00e1 7-5 6-4. Per le Williams si tratta del quinto torneo di doppio vinto sull'erba londinese nella loro lunga carriera.\nAlla fine di luglio sono in programma le Olimpiadi di Londra e Venus, gi\u00e0 plurimedagliata in questo importante evento, vi partecipa sia nel torneo di singolare che in quello di doppio. A livello individuale sconfigge Sara Errani e la canadese Aleksandra Wozniak prima di arrendersi al cospetto di Angelique Kerber, che fa suo un match equilibratissimo deciso da due tie-break (7-65 7-65). Nel torneo di doppio, invece, conquista con la sorella Serena la terza medaglia d'oro olimpica in un remake di quella che poco pi\u00f9 di un mese prima era stata la finale di Wimbledon: 6-4 6-4 alle ceche Andrea Hlav\u00e1\u010dkov\u00e1 e Lucie Hradeck\u00e1.\nA Cincinnati Venus riceve una wild card ed \u00e8 protagonista di un buon torneo. Supera due delle prime dieci giocatrici al mondo (Sara Errani e Samantha Stosur) e si inchina in semifinale a Li Na in tre set (7-5 3-6 6-1). Gli US Open sono invece amari: nel singolare Venus elimina Bethanie Mattek-Sands ma perde contro Angelique Kerber al secondo turno 6-2 5-7 7-5, mentre nel doppio le Williams cedono 6-1 6-4 al terzo turno alle russe Marija Kirilenko e Nadia Petrova. A Lussemburgo, sconfiggendo in finale la rumena Monica Niculescu 6-2 6-3, Venus torna a vincere un torneo WTA (il 44\u00ba in carriera) dopo oltre due anni e mezzo dalla sua ultima affermazione in quel di Acapulco. Con i punti conquistati Venus Williams risale fino alla posizione 24 della classifica WTA. Il 12-12-12 ad Anversa, assieme a Kirsten Flipkens e Am\u00e9lie Mauresmo, prende parte all'evento \"Kim's Thank You Games\", un'esibizione con la quale Kim Clijsters celebra il suo addio al tennis.\n2013.\nA cavallo tra l'ultima settimana del 2012 e la prima del 2013 Venus prende parte alla Hopman Cup, torneo in cui difende i colori degli Stati Uniti assieme a John Isner. Dopo avere battuto Sudafrica e Francia la compagine americana si arrende alla Spagna, futura vincitrice della competizione. Il bilancio di Venus a Perth \u00e8 comunque positivo: tre vittorie su tre negli incontri di singolare, due su tre in quelli di doppio misto. Due settimane dopo prende parte al suo tredicesimo Australian Open. Entra in tabellone come testa di serie numero 25 e sconfigge agevolmente Galina Voskoboeva e Aliz\u00e9 Cornet, ma nulla pu\u00f2 al terzo turno contro Marija \u0160arapova, che la supera con un severo 6-1 6-3. Nel torneo di doppio, con la sorella Serena, viene eliminata ai quarti di finale dalla coppia italiana formata da Sara Errani e Roberta Vinci, numero 1 del seeding, con il punteggio di 3-6 7-61 7-5. Alla fine di febbraio partecipa alla prima edizione del torneo di tennis di Florian\u00f3polis, nuovo evento International del WTA Tour 2013. Venus, accreditata come testa di serie numero 1 del tabellone, viene sconfitta in semifinale dalla russa Ol'ga Pu\u010dkova, numero 109 del mondo, per 4-6 6-4 7-5. Al Premier Mandatory di Miami, entrata come testa di serie numero 19, la Williams \u00e8 costretta al ritiro per un infortunio alla schiena patito prima dell'incontro di terzo turno in programma contro la connazionale Sloane Stephens. A Charleston, nel suo primo torneo stagionale sulla terra battuta, Venus arriva in semifinale, dove perde per 6-1 6-2 contro la sorella Serena. Le due Williams non si affrontavano dal WTA Tour Championships 2009. Nella seconda met\u00e0 di aprile Venus torna a giocare un incontro di Fed Cup dopo quasi sei anni dalla sua ultima partecipazione in questa competizione e battendo Johanna Larsson 6-3 7-5 porta a casa un punto decisivo per la vittoria degli Stati Uniti contro la Svezia negli spareggi per il Gruppo Mondiale. Agli Internazionali di Roma viene eliminata al primo turno da Laura Robson con il punteggio di 6-3 6-2.\nAnche sulla terra parigina del Roland Garros Venus non va oltre il primo turno nel torneo di singolare: dopo una maratona lunga tre ore e 19 minuti si arrende alla polacca Urszula Radwa\u0144ska per 7-65 64-7 6-4. Nel torneo di doppio, invece, le sorelle Williams, nel tabellone principale grazie a una wildcard, si ritirano ancora prima di scendere in campo per la partita d'esordio contro la coppia formata da Alla Kudrjavceva e Anastasija Rodionova.\nProblemi alla schiena costringono Venus a dare forfait a Wimbledon. Dal suo esordio sull'erba londinese datato 1997 \u00e8 la prima volta che la maggiore delle sorelle Williams salta questo prestigioso torneo.\nDopo una pausa di oltre due mesi Venus torna in campo a Toronto e allunga la serie di sconfitte al primo turno. A estrometterla dal torneo canadese \u00e8 la belga Kirsten Flipkens, numero 13 del mondo, che si impone in tre set per 0-6 6-4 6-2. A Cincinnati Venus riesce a superare il primo turno, ma viene eliminata al secondo da Elena Vesnina con il punteggio di 6-2 5-7 6-2. Venus, precipitata alla posizione numero 60 della classifica WTA, si sbarazza facilmente di Kirsten Flipkens al primo turno degli US Open, vendicando la sconfitta subita a Toronto tre settimane prima, ma al secondo turno cede alla cinese Zheng Jie, che vince 6-3 2-6 7-65 in tre ore e due minuti. Cos\u00ec, per il terzo anno consecutivo, la Venere Nera non riesce a raggiungere il terzo turno dello Slam newyorkese. Nel torneo di doppio le sorelle Williams, non incluse nelle sedici teste di serie, infilano quattro vittorie, battendo tra le altre anche le numero uno al mondo nonch\u00e9 detentrici del titolo Sara Errani e Roberta Vinci 6-3 6-1 in appena 64 minuti, ma in semifinale si arrendono 6-4 6-2 alle ceche Andrea Hlav\u00e1\u010dkov\u00e1 e Lucie Hradeck\u00e1, poi vincitrici della competizione.\nAl Toray Pan Pacific Open di Tokyo dimostra una buona condizione fisica arrivando a issarsi, a sorpresa, fino alle semifinali, dopo avere regolato al primo turno la tedesca Mona Barthel 6-3, 6,1, al secondo turno la numero due del ranking e prima testa di serie del torneo Viktoryja Azaranka 6-2, 6-4, agli ottavi la romena in grande ascesa Simona Halep per 4-6, 7-6, 6-3 e ai quarti di finale la giovane promessa canadese Eugenie Bouchard 6-3, 6-7(4), 6-3, fermata solo dalla futura vincitrice del torneo Petra Kvitov\u00e1 al tie break del terzo set con score finale di 6-3, 3-6, 7-6(2). Questo risultato fa ben sperare in un ritorno ai vertici della campionessa statunitense e allontana le ipotesi di un suo possibile ritiro dai campi da tennis. In quanto semifinalista del torneo di Tokyo riceve un bye al primo turno al China Open, ma a causa della stanchezza dovuta ai tanti match disputati la settimana precedente si arrende al debutto alla tedesca Sabine Lisicki con un netto 6-1, 6-2. Venus decide di terminare qui la sua stagione 2013, rinunciando anche a difendere il titolo conquistato l'anno precedente al WTA International di Lussemburgo, per potersi cos\u00ec preparare al meglio in vista della stagione 2014. Chiude l'anno alla posizione 48 del ranking del WTA.\n2014.\nVenus inizia la stagione sul cemento americano in preparazione agli Australian Open con un ottimo torneo disputato a Auckland, in cui sconfigge al primo turno la wild card Andrea Hlav\u00e1\u010dkov\u00e1, recupera un set a Yvonne Meusburger, rifila un doppio 6-3 alla spagnola Muguruza e beneficia del ritiro in semifinale della connazionale Jamie Hampton, spingendosi fino alla finale. In finale trova la numero due del seeding Ana Ivanovi\u0107 a cui strappa il secondo set senza per\u00f2 riuscire ad aggiudicarsi il titolo, perdendo con il punteggio di 6-2, 5-7, 6-4, dopo avere sprecato due possibilit\u00e0 di 5-5 nel terzo. Si presenta agli Australian Open in una buona condizione fisica e molte aspettative ma viene sconfitta al debutto dalla russa Ekaterina Makarova testa di serie numero 22 del tabellone con punteggio di 2-6, 6-4, 6-4. Venus partecipa al torneo di Doha esordendo con la vittoria ai danni della qualificata Martic e venendo sconfitta al turno successivo dalla numero 3 del seeding Petra Kvitov\u00e1 disputando per\u00f2 un'ottima partita portando la ceca al tie-break del terzo set. La settimana seguente si aggiudica il torneo di Dubai senza perdere nessun set, superando al primo turno la russa Elena Vesnina, al secondo turno Ana Ivanovi\u0107, ai quarti Flavia Pennetta, in semifinale Caroline Wozniacki e infine si aggiudica il torneo battendo in finale con il punteggio di 6-3, 6-0 la francese Aliz\u00e9 Cornet. Venus raggiunge a sorpresa la finale nel master 1000 canadese di Montr\u00e8al, dove elimina al primo turno in tre set la forte russa Anastasija Pavlju\u010denkova, sconfigge al secondo turno Julija Putinceva, batte in un'emozionante partita la sesta testa di serie Angelique Kerber, ai quarti batte la spagnola Carla Su\u00e1rez Navarro (che agli ottavi aveva sconfitto Marija \u0160arapova) e in semifinale batte la sorella Serena in tre incredibili set. Nell'atto finale si deve per\u00f2 arrendere alla polacca Agnieszka Radwa\u0144ska, che la sconfigge 6-4 6-2. A Cincinnati si deve arrendere a Lucie \u0160af\u00e1\u0159ov\u00e1 al terzo set dopo avere vinto il tie break del primo. Agli US Open, dopo avere battuto Kimiko Date-Krumm in tre set e Timea Bacsinszky, si arrende all'italiana Sara Errani al terzo turno con il punteggio di 6-0 0-6 7-65\n2015.\nIl nuovo anno della Williams si apre con il torneo di Auckland, dove nel 2014 era giunta finalista. Viene accreditata della testa di serie numero tre e al primo turno annichilisce Jana \u010cepelov\u00e1, al secondo elimina la nipponica Kurumi Nara per 6-4 6-1, ai quarti batte agevolmente Elena Vesnina e in semifinale supera, nel derby americano, la giovane Lauren Davis per 6-0 6-3. In finale, contro Caroline Wozniacki, vince il primo titolo della stagione vincendo 2-6 6-3 6-3 nell'atto conclusivo. Agli Australian Open \u00e8 testa di serie numero 18; debutta contro Mar\u00eda Teresa Torr\u00f3 Flor e la batte 6-2 6-2. Al secondo turno elimina Lauren Davis 6-2 6-3. Nel terzo turno vince in rimonta contro l'italiana Camila Giorgi per 4-6 7-6 6-1. Al quarto turno vince, a sorpresa, contro la polacca Agnieszka Radwa\u0144ska, numero 6 del seeding, per 6-3 2-6 6-1. La sua corsa termina ai quarti, dove viene sconfitta dalla connazionale Madison Keys per 6-3 4-6 6-3. A Dubai, dove l'anno precedente vinse e dopo un bye al primo turno, batte nettamente l'elvetica Belinda Bencic prima di essere estromessa dalla ceca Lucie \u0160af\u00e1\u0159ov\u00e1 6-4 6-2. Partecipa poi al Qatar Total Open dove batte Barbora Str\u00fdcov\u00e1 salvando un match point, Agnieszka Radwa\u0144ska per la seconda volta nel 2015 fino ad arrivare in semifinale dove verr\u00e0 sconfitta da Viktoryja Azaranka. Salta il torneo di Indian Wells (che non gioca dal 2001 per episodi di razzismo) e partecipa al Miami Open dove si spinge fino ai quarti di finale e dove viene sconfitta dalla futura finalista Carla Suarez Navarro 6-0 1-6 5-7.\nLa stagione su terra risulta deludente. Perde al primo turno al Madrid Open contro Viktoryja Azaranka, a Roma al secondo turno contro Simona Halep e al primo turno al Roland Garros contro la giovane connazionale Sloane Stephens.\nNon partecipa a nessun torneo di preparazione a Wimbledon, ma direttamente allo Slam londinese. Al primo turno batte Madison Brengle 6-0 6-0; al secondo turno sconfigge Putitnseva 7-6(5) 6-4 e al terzo Aleksandra Kruni\u0107 con il punteggio di 6-3 6-2. Agli ottavi viene battuta da sua sorella Serena Williams 4-6 3-6. Successivamente viene eliminata al primo turno a Istanbul e a Toronto, poi al secondo turno a Cincinnati per mano di Ana Ivanovi\u0107. Agli US Open 2015 disputa un buon torneo, battendo M\u00f3nica Puig, Irina Falconi, Belinda Bencic e Anett Kontaveit, prima di arrendersi ai quarti in tre set contro la sorella. Dopodich\u00e9 si trasferisce in Cina, dove gioca a Wuhan. Al primo turno sconfigge la decima testa di serie Agnieszka Radwa\u0144ska per 6-1 7-6(4). Al secondo elimina Julia G\u00f6rges, ottenendo la 700\u00ba vittoria della sua carriera. Al terzo sconfigge la Su\u00e1rez Navarro per 6-3 6-4, mentre ai quarti elimina Johanna Konta al termine di una lunghissima battaglia vinta 7-5 al terzo set. In semifinale si impone, al tie-break del terzo set, su Roberta Vinci, accedendo alla seconda finale dell'anno. Nell'ultimo atto approfitta del ritiro di Garbi\u00f1e Muguruza aggiudicandosi il 47\u00ba torneo in carriera. A Pechino si ferma invece al secondo turno contro Ana Ivanovi\u0107 (7-6(3) 6-2). Vincendo il WTA Elite Trophy in finale contro Karol\u00edna Pl\u00ed\u0161kov\u00e1 la Williams ritorna in Top 10 dopo quasi quattro anni, posizionandosi al numero 7 del ranking.\n2016: prima semifinale a Wimbledon dopo nove anni.\nIl 2016 di Venus parte a Auckland, torneo nel quale \u00e8 detentrice del titolo e si presenta come prima testa di serie. Al primo turno, tuttavia, si fa sorprendere dalla russa Dar'ja Kasatkina, che la batte con lo score di 6(4)-7 6-3 6-3. A 36 anni gi\u00e0 compiuti arriva in semifinale dopo nove anni a Wimbledon, dove per\u00f2 viene battuta dalla n.4 del mondo Angelique Kerber con un doppio 6-4. Al contempo torna a gareggiare in doppio con la sorella Serena e le due si aggiudicano la loro sesta vittoria nel prestigioso torneo inglese. Battono infatti in finale T\u00edmea Babos e Jaroslava \u0160vedova.\n2017: finalista all'Australian Open, a Wimbledon e alle WTA Finals.\nIl 2017 di Venus inizia con la partecipazione al primo dei quattro slam dell'anno: l'Australian Open. Il suo torneo inizia contro l'ucraina Kateryna Kozlova, superata con lo score di 7-6(7-5) 7-5. Al secondo turno sconfigge per 6-3 6-2 la svizzera numero 112 del Ranking WTA Stefanie Voegele. Il 20 gennaio batte facilmente per 6-1 6-0 la cinese Ying-Ying Duan. Al quarto turno sconfigge 6-3 7-5 la tedesca numero 181 del mondo, Mona Barthel. Ai quarti sconfigge la russa Anastasija Pavlju\u010denkova con il punteggio di 6-4 7-6(7-3). Alle semifinali incontra la sorpresa del torneo, la statunitense Coco Vandeweghe, battendola con il punteggio di 6-7(3-7) 6-2 6-3 ritornando in finale dell'Australian Open, traguardo che non raggiungeva dal 2003. In finale \u00e8 sconfitta dalla sorella con il punteggio di 6-4 6-4. Dopo il primo slam ha raggiunto la posizione numero 17 del Ranking WTA.\nRaggiunge i quarti di finale di Indian Wells, eliminata dalla russa Elena Vesnina per 6-2 4-6 6-3 e la semifinale a Miami, venendo sconfitta dalla futura vincitrice, la britannica Johanna Konta per 6-4 7-5. Ottiene un altro buon risultato agli Internazionali d'Italia arrivando ai quarti, venendo poi battuta dalla spagnola Garbi\u00f1e Muguruza con il punteggio di 6-2 3-6 6-2. Prende parte al Torneo di Wimbledon, riuscendo ad arrivare in finale, a distanza di nove anni dalla vittoria del 2008 contro la sorella Serena. Dopo uno splendido torneo l'americana si arrende in finale contro la spagnola Garbi\u00f1e Muguruza con il punteggio di 7-5 6-0. Riesce ad arrivare in finale alle WTA Finals come quinta testa di serie perdendo con un doppio 4-6 per mano di Caroline Wozniacki in un'ora e mezza di gioco. Venus chiude cos\u00ec l'anno alla quinta posizione della classifica.\n2018-2021: il declino.\n2018: uscita dalla Top 30.\nPrende parte al torneo di Sydney, dove le viene assegnata la testa di serie n\u00b02; grazie a questo ottiene un bye bye. Viene eliminata da Angelique Kerber per 7-5 3-6 1-6. Agli Australian Open \u00e8 testa di serie n\u00b05, ma viene eliminata a sorpresa da Belinda Bencic per 3-6 5-7. Disputa il torneo di Indian Wells raggiungendo la semifinale senza cedere un set ed estromettendo Sorana C\u00eerstea per 6-3 6-4, Serena Williams per 6-3 6-4, Anastasija Sevastova per 7-6 6-4 e Carla Su\u00e1rez Navarro per 6-3 6-2. Tuttavia viene sconfitta in rimonta da Dar'ja Kasatkina, con un punteggio di 6-4 4-6 5-7. A Miami, invece, si ferma nei quarti di finale sconfitta in due facili set dalla connazionale Danielle Collins. Precedentemente aveva sconfitto Natal'ja Vichljanceva per 7-5 6-4, Kiki Bertens per 5-7 6-3 7-5 e Johanna Konta per 5-7 6-1 6-2. A sorpresa esce all'esordio a Madrid per mano di Anett Kontaveit, che la liquida con un 3-6 6-3 6-2. Agli Internazionali d'Italia non brilla, in quanto supera faticosamente Elena Vesnina per poi cedere nuovamente alla Kontaveit. Esce all'esordio al Roland Garros, sconfitta da Wang Qiang per 4-6 5-7. Invece a Wimbledon, rimontate Johanna Larsson e Alexandra Dulgheru in tre set, perde contro la Bertens per 2-6 7-6 6-8. Raggiunge i quarti di finale a Stanford, dove cede a Maria Sakkar\u012b. A Toronto si impone su Caroline Dolehide per 7-5 6-1 e su Sorana C\u00eerstea per 7-6 6-4, per poi venire sconfitta nettamente dalla numero uno del mondo, Simona Halep. Partecipa agli US Open, dove elimina Svetlana Kuznecova per 6-3 5-7 6-3 e Camila Giorgi per 6-4 7-5, venendo in seguito eliminata dalla sorella Serena, futura finalista, che le lascia solamente tre game. La stagione termina qui per l'americana e a fine anno \u00e8 quarantesima.\n2019: uscita dalla Top 40.\nInizia la nuova stagione a Auckland dove, superate Viktoryja Azaranka (6-3 1-6 6-3) e Lauren Davis (6-4 6-3), viene eliminata in rimonta nei quarti di finale da Bianca Andreescu, futura finalista, per 7-61 1-6 3-6. Agli Australian Open si impone in tre set su Mihaela Buz\u0103rnescu con il punteggio di 63-7 7-6 6-2 e su Aliz\u00e9 Cornet per 6-3 4-6 6-0. Tuttavia viene sconfitta dalla finalista dell'edizione precedente, Simona Halep, per 2-6 3-6. Partecipa agli Indian Wells, dove estromette Andrea Petkovi\u0107 per 6-4 0-6 6-3; Petra Kvitov\u00e1, numero tre del seeding, per 4-6 7-5 6-4; Christina McHale per 6-2 7-5 e Mona Barthel per 6-4 6-4. Successivamente viene sconfitta da Angelique Kerber, numero otto del ranking, che si impone in due set complicati. Dopo Indian Wells partecipa a Miami, dove arriva fino al quarto turno, e vince con Dalila Jakupovi\u010d per 7-5 6-3, Carla Su\u00e1rez Navarro per 7-6\u2074 6-1, Dar'ja Kasatkina e si ferma perdendo con la numero 2 del mondo Simona Halep per 3-6 3-6. Agli Internazionali di Roma fa fuori al primo turno Elise Mertens 7-5 3-6 7-6\u2074 poi passa direttamente al terzo turno perch\u00e9 prima della partita sua sorella Serena Williams si ritira. Non riesce a proseguire nel torneo, infatti si ferma al terzo turno battuta da Johanna Konta per 2-6 4-6. Non brilla agli Open di Francia, dove viene battuta all'esordio da Elina Svitolina per 3-6 3-6. A Birningham si spinge fino ai quarti di finale battendo nettamente Aljaksandra Sasnovi\u010d per 6-3 6-4 e Wang Qiang per 6-3 6-2 prima di venire sconfitta dalla futura campionessa Ashleigh Barty per 4-6 3-6. A Wimbledon viene eliminata a sorpresa all'esordio dalla quindicenne Cori Gauff con un doppio 6-4. Non brilla nemmeno a San Jose e a Toronto, dove viene estromessa rispettivamente all'esordio da Bethanie Mattek-Sands per 7-6\u2074 3-6 1-6 e da Carla Su\u00e1rez Navarro per 4-6 2-6. Ritorna a disputare un buon tennis a Cincinnati, dove si spinge fino ai quarti battendo in ordine la connazionale Lauren Davis 7-5 6-2, la testa di serie n.5 del seeding Kiki Bertens 6-3 3-6 7-6 e la croata Donna Veki\u0107 2-6 6-3 6-3. Viene fermata poi dalla futura vincitrice del torneo Madison Keys per 2-6 3-6. Allo US Open travolge al primo turno la cinese Zheng Saisai per 6-1 6-0, per poi perdere contro Elina Svitolina con un doppio 6-4. Chiude la stagione in Cina partecipando ai tornei di Wuhan, Pechino e Tianjin, collezionando una sola vittoria a Pechino.\n2020: uscita dalla Top 60.\nAll'Australian Open 2020 incontra per la seconda volta la statunitense Cori Gauff, che la sconfigge all'esordio per 7-65 6-3. Al termine del torneo si ritrova alla 66\u00aa posizione del ranking.\nDopo il lockdown dovuto alla pandemia di COVID-19 disputa tre tornei: il Top Seed Open 2020, nel quale al primo turno supera agevolmente Viktoria Azarenka per 6-3 6-2, mentre al secondo turno viene eliminata dalla sorellina Serena Williams in tre set. Questo match \u00e8 stato il trentunesimo incontro tra Venus e Serena, e quest\u2019ultima ha spuntato la vittoria per la diciannovesima volta. Successivamente invece, gioca al Western &amp; Southern Open e lo US Open; in entrambi esce al primo turno, rispettivamente per mano di Dajana Jastrems'ka e di Karolina Muchova. Giungono poi gli Internazionali BNL d'Italia, dove esce sempre al primo turno, stavolta per mano di Viktoryja Azaranka, e poi il Roland Garros, dove viene estromessa all\u2019esordio da Anna Karol\u00edna Schmiedlov\u00e1. Dopo le sconfitte subite scivola alla 76\u00aa posizione della classifica WTA.\n2021: uscita dalla Top 100.\nVenus disputa il primo torneo dell'anno, lo Yarra Valley Classic a Melbourne, dove sconfigge al primo turno Arantxa Rus per 6-1 6-3, incassando la sua prima vittoria dopo una lunga serie di sconfitte all\u2019esordio. Inoltre grazie a questa vittoria, compie un nuovo record: \u00e8 la prima tennista a vincere un match WTA per almeno 28 stagioni consecutive. Nel secondo turno viene per\u00f2 eliminata da Petra Kvitov\u00e1 per 66-7 5-7. Seguono quindi gli Australian Open, dove al primo turno batte Kirsten Flipkens (7-5 6-2), salvo poi perdere 6-1 6-0 contro Sara Errani, complice anche un infortunio alla caviglia.\nVenus prende poi parte al Miami Open, dove viene eliminata all\u2019esordio da Zarina Diyas per 2-6 610-7. Viene estromessa al primo turno anche a Madrid da Jennifer Brady e poi da forfait a Roma.\nIn seguito a tali insuccessi Venus Williams esce per la prima volta in 9 anni dalla top 100, ritrovandosi alla posizione 101.\nVita privata.\nHa avuto una relazione con il golfista Hank Kuehne dal 2006 al 2010 e poi con il modello Elio Pis dal 2012 al 2017. Dal 2017 al 2019 \u00e8 stata fidanzata con il milionario Nicholas \"Nicky\" Hammond.\nStile di gioco.\nVenus \u00e8 una giocatrice assai potente, molto dotata dal punto di vista muscolare, e integra questa forza all'eleganza e alla precisione. Completa sotto l'aspetto tecnico, possiede come arma migliore il servizio, che ha raggiunto velocit\u00e0 oltre i 200 km/h, tanto da avere stabilito un record agli US Open 2007, con una battuta a 207,6 km/h (record poi battuto da altre tenniste). Ha inoltre un rovescio bimane molto potente a cui affianca un dritto esplosivo. Essendo anche molto alta \u00e8 temibile nel gioco di volo e a rete, aspetti in cui \u00e8 migliorata grazie alla specialit\u00e0 del doppio."}
{"id": "123578", "revid": "367445", "url": "https://it.wikipedia.org/wiki?curid=123578", "title": "Frase", "text": "La frase (il termine deriva dal greco (\"frase\", \"locuzione\", \"espressione\", \"stile\", \"dicitura\", \"modo di parlare\") e dal verbo (\"rendo chiaro\", \"indico con segni\", \"dico\", \"spiego\", \"chiarisco\")) \u00e8 un'espressione linguistica dotata di significato, contenente una predicazione e \"tutti gli elementi necessari per la sua completezza\". Pu\u00f2 essere anche definita come un insieme di parole che si combinano tra loro secondo precise regole grammaticali ed \u00e8 la massima sequenza di un testo in cui vigono relazioni sintattiche e in cui le parole seguono un certo ordine.\nLe relazioni sintattiche combinano le informazioni lessicali assemblando unit\u00e0 semplici in unit\u00e0 complesse dotate di forma e significato. Dunque, determinate relazioni di costruzione fanno s\u00ec che una sequenza di parole costituisca una frase. Le frasi in cui le parole sono poste in una sequenza diversa da quella richiesta dalla normale costruzione sono definite frasi agrammaticali. La disciplina che si occupa dello studio delle frasi \u00e8 la sintassi, che pone l'attenzione sull'aspetto formale delle combinazioni e sulle regole grammaticali e sintattiche che permettono di ottenere unit\u00e0 complesse da unit\u00e0 semplici.\nDescrizione.\nUna frase \u00e8 composta da uno o pi\u00f9 sintagmi, coesi fra loro tramite regole sintattiche e costituiti da unit\u00e0 inferiori: i morfemi, a loro volta composti da fonemi.\nNella lingua italiana la frase \u00e8 formata da un sintagma nominale (SN) e da un sintagma verbale (SV). Nel sintagma nominale si trova l'argomento del verbo, cio\u00e8 il soggetto; nel sintagma verbale, invece, si trova il verbo con i suoi argomenti (diversi dal soggetto).\nPer esempio:\nUna frase di questo tipo, composta solo dal verbo e dai suoi argomenti, \u00e8 detta \"frase nucleare\".\nLa frase \u00e8 anche definita come \"la forma degli enunciati che esprimono proposizioni\". Praticamente ogni enunciato \u00e8 analizzabile come frase, ma i termini \"enunciato\", \"proposizione\" e \"frase\", nonostante possano essere usati come sinonimi, appartengono a diverse dimensioni del linguaggio (pragmatica, semantica, sintassi).\nPer esempio:\nQuesta stessa frase pu\u00f2 corrispondere a enunciati diversi a seconda del contesto in cui viene pronunciata, perch\u00e9 contiene parole deittiche (\"ieri\", \"voi\", \"qui\"), che assumono diversi valori a seconda degli elementi spazio-temporali e dei partecipanti all'enunciazione.\nInfine, una stessa proposizione pu\u00f2 essere espressa in forme diverse:\nLe due frasi, infatti, sono di forma diversa, ma condividono lo stesso significato proposizionale.\nAnalisi in costituenti.\nUn'operazione che si pu\u00f2 effettuare nello studio della linguistica \u00e8 l'analisi in costituenti immediati. Si tratta di una tecnica utilizzata per analizzare la struttura della frase. A livello elementare si utilizza un metodo di analisi basato sulla concatenazione e dipendenza fra gli elementi della frase. Si va quindi a scomporre la frase in pezzi sempre pi\u00f9 piccoli fino ad arrivare ai costituenti della frase. Questa analisi venne introdotta negli anni 30 e 40 del XX secolo dallo strutturalismo americano e prese il nome di analisi in costituenti immediati. L\u2019analisi avveniva individuando un sottolivello d\u2019analisi dove ogni costituente costituisce immediatamente un sottolivello di analisi superiore. Il metodo migliore per fare questo tipo di analisi \u00e8 la commutazione.\nCommutazione.\nIl metodo della commutazione si applica confrontando una frase con un'altra pi\u00f9 semplice che per\u00f2 abbia la stessa struttura della prima. Si va cos\u00ec a tagliare la frase e a confrontare i costituenti trovati con quelli della frase pi\u00f9 semplice. Confrontando i costituenti tra di loro, possiamo giustificare i successivi tagli fino ad arrivare alle parole e quindi fermarci. Esistono vari tipi di schemi di analisi oltre a quello della commutazione: diagrammi o grafici ad albero, parentesi, parentesi etichettate o indicizzate.\nAlberi etichettati.\nIl metodo pi\u00f9 diffuso per effettuare l\u2019analisi \u00e8 quello degli alberi etichettati. Un albero \u00e8 un grafo formato da nodi e rami; ogni nodo rappresenta un sottolivello di analisi sintattica ed \u00e8 formato dal simbolo della categoria del costituente.\nEsempio 1: \"Andrea mangia una mela\" (Guarda figura \"primo esempio\")\nLe sigle rappresentano:\nI nodi pi\u00f9 alti dominano quelli sottostanti, i nodi che sono figli dello stesso nodo sono chiamati costituenti fratelli.\nEsempio 2: \"Mio fratello ha mangiato una zuppa calda\" (Guarda figura \"secondo esempio\")\nQui possiamo vedere altre sigle:\nPossiamo vedere che in questo caso vi \u00e8 un elemento che non si trova nella grammatica tradizionale, ovvero il determinante. Per determinante intendiamo una serie di elementi (articoli aggettivi ecc.) che compaiono sempre nello stesso contesto, solitamente davanti ad un nome. Il determinate svolge quindi il compito di specificare il referente del nome.\nEsempio 3: \"Corro\" (Guarda figura \"terzo esempio\")\nCome si pu\u00f2 vedere in questo caso la frase \u00e8 formata solo da un verbo e quindi il sintagma nominale non \u00e8 presente (anche se non vi \u00e8 alcun elemento va comunque segnalato nell\u2019albero)\nParentesizzazione.\nUn altro metodo per analizzare una frase \u00e8 la parentesizzazione. Questa viene utilizzata per lo pi\u00f9 per analizzare frasi non troppo complesse.\nEsempio: \"una casa nuova\" =(((una))((casa)(nuova))).\nOgni parentesi aperta e chiusa rappresenta un sotto livello sintattico. Le parentesi possono anche essere etichettate con numeri o con le opportune sigle."}
{"id": "123579", "revid": "827882", "url": "https://it.wikipedia.org/wiki?curid=123579", "title": "Delorean", "text": ""}
{"id": "123581", "revid": "599013", "url": "https://it.wikipedia.org/wiki?curid=123581", "title": "Nicaragua (disambigua)", "text": ""}
{"id": "123598", "revid": "1921140", "url": "https://it.wikipedia.org/wiki?curid=123598", "title": "I dinastia egizia", "text": "La I dinastia si inquadra nel periodo della Storia dell'antico Egitto detto Periodo Protodinastico o Arcaico dell'Egitto copre un arco di tempo dal 3150 a.C. al 2925 a.C. circa."}
{"id": "123600", "revid": "120938109", "url": "https://it.wikipedia.org/wiki?curid=123600", "title": "Ministro di Stato della Danimarca", "text": "Il Ministro di Stato del Regno di Danimarca (in lingua danese: \"statsminister\") \u00e8 il capo del governo nel Regno di Danimarca. Prima della creazione della moderna carica, la Danimarca non aveva un capo di governo separato dal capo di Stato, chiamato il Re, a cui era conferito anche il potere esecutivo. La Costituzione del 1849 stabil\u00ec una monarchia costituzionale limitando i poteri del Monarca e creando la carica di capo del governo. Il primo capo del governo, con il titolo di Primo ministro, fu Adam Wilhelm Moltke.\nIl Ministro di Stato presiede il governo ed \u00e8 formalmente nominato dal Monarca. In pratica, la nomina del Ministro di Stato \u00e8 determinata dal supporto nel Folketing (il parlamento nazionale). Dall'inizio del XX secolo nessun partito da solo ha ottenuto la maggioranza nel Folketing, pertanto il Ministro di Stato \u00e8 stato sostenuto da una coalizione di pi\u00f9 partiti insieme al suo. Inoltre, solo quattro governi di coalizione dopo la Seconda guerra mondiale, hanno goduto di una maggioranza nel Parlamento danese, cos\u00ec le coalizioni (e il Ministro di Stato) hanno dovuto ottenere il sostegno anche di partiti minori esterni alla coalizione.\nIl corrente Ministro di Stato del Regno Danimarca \u00e8 Mette Frederiksen, formando una coalizione Sinistra Radicale, Partito Popolare Socialista e Lista dell\u2019Unit\u00e0; gi\u00e0 Ministro del lavoro nel Governo Thorning-Schmidt I dal 2011 al 2014 e Ministro della giustizia sempre nel Governo Thorning-Schmidt II dal 2014 al 2015.\nStoria.\nCreazione.\nDurante il 1699-1730, il pi\u00f9 alto funzionario del governo non-monarchico fu chiamato il \"Gran Cancelliere\" (in lingua danese: \" storkansler\") mentre dal 1730 fino al 1848, questa carica fu chiamata \"Ministro di Stato\" (in lingua danese: \" statsminister\"). Questi titoli prefiguravano la moderna carica di Primo ministro, per\u00f2, a differenza di quella attuale, il Gran Cancelliere e Ministro di Stato non erano capi formali di governo. Il Re manteneva il potere esecutivo come sovrano di una monarchia assoluta dal 1661 fino alla promulgazione della Costituzione liberale del XIX secolo.\nLa carica di Primo ministro fu introdotta nel 1848 e sancita con la Costituzione Danese il 5 giugno 1849. La nuova Costituzione stabili un sistema parlamentare creando un nuovo parlamento bicamerale (in lingua danese: \"Rigsdagen\") e un Council Presidium, presieduto dal Presidente del Consiglio. Il Council Presidium \u00e8 visto come un predecessore della moderna carica di Primo ministro. Il Primo Presidente del Consiglio fu Adam Wilhelm Moltke, che ebbe il potere il 22 marzo 1848. Moltke e i suoi due successori hanno ricevuto il titolo in lingua danese: \"premierminister\"}, che si pu\u00f2 tradurre come \"Primo Ministro\".\nDal 1855 in poi il capo del governo era conosciuto semplicemente come il \"Presidente del Consiglio\" (in lingua danese: \" Konseilspr\u00e6sident\"). Carl Christian Hall divenne il primo Primo Ministro / Presidente del Consiglio a guidare un partito politico (il Partito Nazionale Liberale).\nCarica moderna.\nLa carica moderna di Ministro di Stato fu creata il 1\u00ba gennaio 1914, quando il Council Presidum fu stabilito come dipartimento sotto la guida del Ministro di Stato. Il titolo di Primo ministro cambio di nuovo nel 1918 sotto la Premiership di Carl Theodor Zahle, assumendo il titolo di \"Statsminister\" (in linea con i suoi vicini scandinavi, Norvegia e Svezia), che rimane fino ad oggi giorno.\nDalla met\u00e0 del diciannovesimo secolo \u00e8 nato un forte sistema partitico, con la maggior parte dei Primi Ministri provenienti o dal Partito Liberale Danese (sinistra) o H\u00f8jre (destra). Tuttavia, nelle elezioni del 1924 i socialdemocratici sono diventati il primo partito mentre il H\u00f8jre \u00e8 scomparso.\nDurante i primi anni dell'Occupazione nazista della Danimarca, il governo del Ministro di Stato Vilhelm Buhl e di Erik Scavenius collaborarono con i nazisti. Il 29 agosto 1943, il governo danese si dimesse, rifiutando di concedere ulteriori concessioni alla Germania nazista. Tutte le operazioni del governo furono assunte dai segretari permanenti dei singoli reparti, e questo accordo \u00e8 durato fino alla Liberazione della Danimarca, il 5 maggio 1945. Dal momento che il re Cristiano X non ha mai accettato le dimissioni del governo, \u00e8 esistito de jure fino a quando un nuovo governo \u00e8 stato costituito il 5 maggio 1945.\nA partire dagli anni venti fino al 1982, la carica di Ministro di Stato \u00e8 stata molto spesso ad appannaggio dei socialdemocratici, alla guida di una coalizione di sinistra. Poul Schl\u00fcter, membro del Partito Popolare Conservatore fu primo ministro, sostenuto da una coalizione di centro-destra, dal 1982 fino al 1993. Il centrodestra torn\u00f2 al potere nel novembre del 2001, quando la coalizione di sinistra ha ceduto la guida dell'esecutivo a Anders Fogh Rasmussen con un governo fu formato da una coalizione tra Venstre e il Partito Popolare Conservatore, con il supporto parlamentare dei nazional conservatori del Partito Popolare Danese (in lingua danese: \"Dansk Folkeparti\"). Il 5 aprile 2009, Rasmussen rassegn\u00f2 le dimissioni perch\u00e9 divenne Segretario generale della NATO, lasciando l'incarico di Ministro di Stato al Ministro delle finanze e vice presidente del Venstre Lars L\u00f8kke Rasmussen.\nLe elezioni del settembre 2011 decretarono il ritorno dei socialdemocratici al governo, guidati da Helle Thorning-Schmidt, formarono un esecutivo costituito dai Socialdemocratici, il Partito Liberale Danese e il Partito Popolare Socialista. Con le elezioni del settembre 2015 la coalizione di sinistra ha perso la maggioranza a favore della coalizione di destra guidata da Lars L\u00f8kke Rasmussen il quale diventa il nuovo Ministro di Stato il 28 giugno 2015 a capo di un governo costituito dal solo Partito Liberale sino al 27 giugno 2017. Dopo che il Partito Socialdemocratico ha ottenuto la maggioranza relativa alle elezioni del 5 giugno, col 25,9 per cento dei voti, Mette Frederiksen ha ottenuto l'incarico di Ministra di Stato del Regno di Danimarca, formando una coalizione Sinistra Radicale, Partito Popolare Socialista e Lista dell\u2019Unit\u00e0. La maggioranza controlla 91 seggi su 179 del Parlamento danese. Si \u00e8 insediata il 27 giugno 2019 divenendo la Ministra di Stato pi\u00f9 giovane ella storia danese.\nRuolo e autorit\u00e0.\nLa Costituzione della Danimarca stabilisce che il Monarca, che \u00e8 il capo di Stato, ha la suprema autorit\u00e0 e attua questo suo potere attraverso i suoi ministri. Il Monarca formalmente assegna e rimuove i ministri, incluso il Primo Ministro. In un certo senso, il Primo Ministro ha solo il potere e l'autorit\u00e0 che gli viene dato dal monarca.\nAnche se il Ministro di Stato \u00e8 una importante figura politica del paese, lui o lei non \u00e8 cos\u00ec potente come i suoi omologhi nel resto d'Europa. Il motivo principale \u00e8 perch\u00e9 \u00e8 quasi impossibile per una parte politica ottenere la maggioranza dei seggi nel Folketing (Parlamento). Nessun partito danese ha vinto la maggioranza dal 1901, e per gran parte di quel tempo non c'\u00e8 stata nemmeno una coalizione di maggioranza. A causa dei suoi poteri limitati, il Primo Ministro \u00e8 \"primus inter pares\" Inoltre, a causa del debole controllo parlamentare che hanno, il Primo Ministro deve mettere insieme una maggioranza per ogni atto legislativo.\nAnche se, come detto, il monarca nomina formalmente tutti i ministri del Governo liberamente, convenzionalmente per\u00f2 i Monarchi assegnano i ministeri ai ministri selezionati dal Ministro di Stato che ha raccolto il sostegno di una maggioranza nel Parlamento danese. Un partito unico raramente ha la maggioranza nel Parlamento danese, invece il pi\u00f9 delle volte i governi sono formati da coalizioni guidate o dai Socialdemocratici con i partiti di centro-sinistra, o dal Venstre con partiti di centro-destra. Dopo le elezioni, quando non vi \u00e8 leader indiscusso, il monarca riunisce una \"riunione del Re / Regina\" (in lingua danese: \"kongelig unders\u00f8ger\"), dove, dopo una serie di discussioni e accordi, il leader della coalizione che ha ottenuto pi\u00f9 voti e il designato dal partito all'interno di essa che ha ottenuto pi\u00f9 voti, di solito i socialdemocratici o il Venstre, viene nominato Primo Ministro. Il nuovo Primo Ministro eletto, insieme con i leader dei partiti minori, seleziona i ministri per formare un nuovo governo di coalizione, che presenta al monarca.\nIl Presidente del Consiglio presiede le riunioni settimanali del Consiglio dei Ministri e ha il potere di fissare l'ordine del giorno di tali riunioni. Il Presidente del Consiglio presiede tradizionalmente un ministero conosciuto come il \"Ministero dello Stato di Danimarca\" (in lingua danese: \" statsministeriet\") o Ufficio del Ministro di Stato. Atipico rispetto ad un al ministero danese, il Ministero dello Stato di Danimarca non ha consigli, schede o comitati ad esso associati e la sua responsabilit\u00e0 esclusiva \u00e8 quella di fungere da segreteria del Primo Ministro. C'\u00e8 un piccolo reparto sotto il controllo di tale ministero che si occupa di questioni giuridiche particolari non coperti da altri ministeri, tra gli altri la posizione della Groenlandia e delle Isole Faroe rispetto alla Monarchia, il contatto dei mass media di Stato, numero di ministri nel governo, o lo status legale di civile della Regina Margherita II.\nIl Ministro di Stato, per convenzione, decide di sciogliere il Parlamento danese e convocare nuove elezione (anche se questo \u00e8 formalmente stabilito dal monarca), che lui o lei \u00e8 obbligato a farlo entro quattro anni alle elezioni precedenti. Nonostante questo, il primo ministro non ha voce politica in materia di regioni autonome della Danimarca, le Isole Faroe e la Groenlandia, mentre il Folketing ha il diritto di ratificare le leggi approvate dal parlamento Faroese e dal Parlamento della Groenlandia.\nEsistono controlli sul potere del Primo Ministro. Il Parlamento danese pu\u00f2 revocare la fiducia ad un Ministro di Stato in carica, nel qual caso il Primo Ministro deve o dimettersi insieme con l'intero governo o chiedere al monarca di sciogliere Folketing e convocare nuove elezione. Ogni volta che un Ministro di Stato si dimette, muore, o \u00e8 costretto dal suo incarico, il monarca chiede a loro (o, in caso di morte, il prossimo leader disponibile in una coalizione) di mantenere il governo come governo tecnico fino all'elezione di un suo successore.\nSedi.\nGli uffici governativi, tra cui il Ministero dello Stato di Danimarca (in lingua danese: \"Statsministeriet\"), si trova all'interno del Palazzo di Christiansborg, insieme con il Parlamento danese e il Corte suprema della Danimarca.\nLa residenza estiva ufficiale del Ministro di Stato \u00e8 Marienborg, una tenuta del XVIII secolo, che fu acquistata dallo Stato. Si trova sulla riva del Lago Bagsv\u00e6rd a Kg. Lyngby, a 15 km a nord di Copenaghen. \u00c8 stata usata come residenza estiva da dieci Primi Ministri dal 1960. Marienborg \u00e8 frequentemente utilizzata per conferenze governative e vertici informali tra il governo, l'industrie e le organizzazioni in Danimarca."}
{"id": "123602", "revid": "287204", "url": "https://it.wikipedia.org/wiki?curid=123602", "title": "II dinastia egizia", "text": "La II dinastia si inquadra nel periodo della Storia dell'antico Egitto detto Periodo Protodinastico o Arcaico dell'Egitto e copre un arco di tempo dal 2925 a.C. al 2700 a.C. circa"}
{"id": "123603", "revid": "289247", "url": "https://it.wikipedia.org/wiki?curid=123603", "title": "Corradino di Hohenstaufen", "text": ""}
{"id": "123604", "revid": "1391549", "url": "https://it.wikipedia.org/wiki?curid=123604", "title": "Aholi", "text": "Aholi \u00e8 uno spirito divino nella mitologia degli Hopi, trib\u00f9 di nativi americani della parte sud-ovest degli Stati Uniti.\n\u00c8 il patrono del clan dei \"Pikya\" ed \u00e8 considerato insieme a Etoto (Ewtoto o Eototo), di cui \u00e8 il luogotenente, il capo degli spiriti \"kachina\", che vengono raffigurati in piccole statuette intagliate (chiamate appunto \"kachina\").\n\u00c8 rappresentato come un uomo di bell'aspetto che indossa un mantello multicolore e mocassini rossi, con l'immagine dello spirito Muyingwa, che presiede alla germinazione delle piante, dai colori della primavera, della fertilit\u00e0, della lucentezza del sole.\nEseguendo il ballo del fagiolo insieme con Etoto, Aholi \u00e8 portatore di pioggia.\nLa leggenda di Aholi.\nLa leggenda narra che Aholi ed Etoto erano compagni in una terra diversa dall'Arizona. Aholi si tagli\u00f2 la gola per fare in modo che ne uscisse Etoto.\nAholi ed Etoto si riunirono nella terra chiamata \"Oraibi\" come \"Kachina\" (spiriti guerrieri).\nIl nome del Aholi sembra che derivi da \"ahulti\", un termine della trib\u00f9 Hopi che indica la promessa che il \"Quetzalcoatl\" (il serpente piumato) di tornare tra la sua gente dopo la fuga da Tula, la mitica terra di Tlillan.\nGli Hopi festeggiano Aholi verso la fine di gennaio e l'inizio di febbraio. I festeggiamenti durano 8 giorni.\nA Phoenix, in Arizona, si trova un parco chiamato \"Aholi Park\"."}
{"id": "123606", "revid": "1414688", "url": "https://it.wikipedia.org/wiki?curid=123606", "title": "Maranh\u00e3o", "text": "Maranh\u00e3o \u00e8 uno stato del Brasile situato nella parte nord-orientale del paese.\nA nord si affaccia sull'Oceano Atlantico. Confina con Piau\u00ed, Tocantins e Par\u00e1. Lo stato, che ha il 3,4% della popolazione brasiliana, \u00e8 responsabile solo dell'1,3% del PIL brasiliano. \nTra le citt\u00e0 principali, oltre alla capitale S\u00e3o Lu\u00eds, vi sono:\nNel nord dello Stato, poco lontano da S\u00e3o Lu\u00eds, si trova il Cosmodromo di Alc\u00e2ntara.\nStoria.\nNel 1621 Cear\u00e1, Maranh\u00e3o e Par\u00e1 furono uniti nell\"'Estado do Maranh\u00e3o\" che, autonomo dal punto di vista amministrativo, divenne parte integrante del Brasile coloniale solo nel 1774.\nMaranh\u00e3o non sottoscrisse la dichiarazione di indipendenza del Brasile nel 1822, anche se, l'anno seguente, i portoghesi vi vennero scacciati dall'ammiraglio Lord Cochrane. Fu cos\u00ec che il territorio entr\u00f2 a far parte dell'impero del Brasile.\nBandiera.\nLa bandiera dello Stato venne disegnata dal poeta Joaquim de Souza Andrade e fu ufficialmente adottata con il decreto numero 6 del 21 dicembre 1889.\nLe strisce di diverso colore rappresentano i vari gruppi etnici che compongo la popolazione locale. La stella nell'angolo superiore sinistro rappresenta lo Stato stesso e si ritiene si tratti di Beta Scorpii, visto che la costellazione dello Scorpione \u00e8 rappresentata sulla bandiera brasiliana."}
{"id": "123611", "revid": "436907", "url": "https://it.wikipedia.org/wiki?curid=123611", "title": "The Emancipation of Mimi", "text": "The Emancipation of Mimi \u00e8 il decimo album in studio della cantautrice statunitense Mariah Carey, pubblicato il 1\u00ba aprile 2005 dalla Island Records.\nDescrizione.\nL'album ha segnato il ritorno al successo della cantante che tanto aveva venduto negli anni novanta, dopo le non esaltanti vendite dei due precedenti album \"Glitter\" e \"Charmbracelet\" che avevano venduto nel mondo, rispettivamente, tre e quattro milioni di copie. All'album hanno collaborato diversi produttori, tra i quali The Neptunes, Kanye West e Jermaine Dupri.\n\"The Emancipation of Mimi\" \u00e8 stato il secondo album pi\u00f9 venduto al mondo nel 2005, secondo quanto riportato dalla IFPI, con ben 7.700.000 copie vendute, superato solo da \"X&amp;Y\" dei Coldplay (8.000.000 copie). Sino a giugno 2014, l'album ha venduto oltre 15 milioni di copie a livello mondiale.\nIl 15 novembre 2005 \u00e8 uscita una riedizione dell'album, denominata \"Ultra Platinum Edition\" e contenente quattro bonus track, tra cui il singolo inedito \"Don't Forget About Us\".\n\"The Emancipation of Mimi\" \u00e8 stato definito come un album pop, dance pop, R&amp;B e hip hop, con influenze soul.\nAccoglienza.\n\"The Emancipation of Mimi\" ha ricevuto recensioni prevalentemente positive, ottenendo su Metacritic un punteggio di 64 su 100 basato su sedici recensioni. Stephen Thomas Erlewine di AllMusic descrive l'album come \u00abun pezzo di dance pop altamente artigianale\u00bb, non \u00aborecchiabile come avrebbe dovuto essere\u00bb, ma comunque \u00abliscio e ascoltabile\u00bb. Caroline Sullivan di \"The Guardian\" lo descrive come \u00abfresco, concentrato e urban\u00bb. Tom Sinclair di \"Entertainment Weekly\" ritiene che quasi tutte le canzoni \u00abmettono in mostra l'innegabile potenza vocale di Carey\u00bb. Nel 2020 la rivista \"Rolling Stone\" ha inserito \"The Emancipation of Mimi\" tra i 500 migliori album R&amp;B di tutti i tempi alla posizione 389, pur avendolo recensito tiepidamente ai tempi della sua pubblicazione.\nSuccesso commerciale.\n\"The Emancipation of Mimi\" \u00e8 entrato direttamente al primo posto nella \"Billboard 200\" con una vendita pari a copie, diventando l'album con pi\u00f9 copie vendute nel corso della prima settimana dell'intera carriera della cantante sino all'uscita di \"E=MC\u00b2\" nel 2008 che vender\u00e0 oltre copie. La settimana seguente, l'album scende al 2\u00ba posto vendendo copie (il 44% in meno rispetto alla settimana precedente), secondo i dati Nielsen SoundScan, vendendo oltre copie in sole due settimane. Mantiene la stessa posizione per altre due settimane vendendo copie. Scende poi alla 3\u00aa posizione e mantiene tale posizione per tre settimane consecutive vendendo (-13%), 173.000 (+0,2%) e copie (+4%). Seppur con un decremento delle vendite del 4% ( copie), \"The Emancipation of Mimi\" torna ad occupare il primo posto per la seconda settimana non consecutiva. La settimana seguente, con le new entry dei Coldplay (\"X&amp;Y\"), dei Black Eyed Peas (\"Monkey Business\"), dei White Stripes (\"Get Behind Me Satan\") e di Shakira (\"Fijaci\u00f3n oral vol. 1\"), \"The Emancipation of Mimi\" crolla al quinto posto ( copie, -12%). Successivamente, l'album sale al quarto posto ( copie, +8%) e poi al secondo ( copie, -20%). Scende nuovamente al quarto posto e lo mantiene per due settimane con (-0,2%) e copie (-12%). Scende ancora alla 5\u00aa posizione ( copie, -21%) per poi salire alla seconda ( copie, -10%). Nonostante un incremento delle vendite del 13% ( copie), \"The Emancipation of Mimi\" scende al terzo posto e rimane stabile anche la settimana seguente. L'album scende poi al 4\u00ba posto con un incremento delle vendite del 4% ed una vendita pari a copie. Sale poi al terzo posto, mantenendolo per due settimane, con (+5%) e copie vendute (-18%). Perde due posizioni, stabilendosi alla 5\u00aa, vendendo altre copie (-13%) e rimane stabile anche la settimana successiva ( copie, -5%). \"The Emancipation of Mimi\" scende alla 9\u00aa posizione con un decremento delle vendite dell'8% ( copie) per poi uscire dalla top 10, dopo esservi rimasto per ben 23 settimane consecutive. Con la pubblicazione della \"Ultra Platinum Edition\", l'album ritorna nuovamente in top 10, guadagnando undici posizioni (15&gt;4), con una vendita pari a copie ed un incremento dell'oltre 341%.\n\"The Emancipation of Mimi\" con l'annessa riedizione, \u00e8 risultato essere il pi\u00f9 venduto dell'anno con oltre copie vendute, superando di sole copie l'album \"The Massacre\" del rapper 50 Cent, pur essendo uscito due mesi prima. Sino ad agosto 2010, secondo i dati raccolti da Nielsen SoundScan, \"The Emancipation of Mimi\" ha venduto oltre copie. \"The Emancipation of Mimi\" \u00e8 stato certificato sei volte disco di platino dalla RIAA per le oltre sei milioni di copie vendute."}
{"id": "123622", "revid": "287204", "url": "https://it.wikipedia.org/wiki?curid=123622", "title": "Notturno", "text": ""}
{"id": "123626", "revid": "115212880", "url": "https://it.wikipedia.org/wiki?curid=123626", "title": "Pratt &amp; Whitney R-2800", "text": "Il Pratt &amp; Whitney R-2800 Double Wasp era un motore aeronautico di tipo radiale a 18 cilindri doppia stella che faceva parte della grande famiglia dei motori Wasp prodotta dall'azienda statunitense Pratt &amp; Whitney.\nStoria, sviluppo, descrizione tecnica.\nVerso la met\u00e0 degli anni trenta l'azienda statunitense ritenne di sviluppare un nuovo motore da collocare sulla fascia dei 2\u00a0000 hp basato sull'esperienza della serie Wasp prodotta fino a quel momento. Analogamente a quanto fatto per altri modelli, la soluzione tecnica pi\u00f9 semplice era quella di ricorrere al raddoppio di file di cilindri su due stelle ed il progetto segu\u00ec anch'esso questa tendenza.\nL'R-2800, la cui denominazione era dovuta come da convenzioni United States Army Air Forces (USAAF) dalla sua cilindrata espressa in pollici cubi, aveva una configurazione a doppia stella, con la disposizione dei 9 cilindri su due file disassate, primo motore aeronautico statunitense ad adottare questa soluzione, e raffreddato ad aria. I 18 cilindri, dotati di un'alettatura esterna, presentavano un alesaggio e corsa di 146 x 152,4\u00a0mm (5,75 x 6 in) per una cilindrata totale effettiva di 45,95 L (2\u00a0804 in\u00b3). Il prototipo venne completato nel 1937 e dopo le sperimentazioni a terra vol\u00f2 per la prima volta nel 1939.\nIl motore R-2800 della Pratt &amp; Whitney \u00e8 considerato uno dei migliori motori radiali mai realizzati. Venne utilizzato sui pi\u00f9 potenti caccia americani della seconda guerra mondiale quali il P-47 Thunderbolt della Republic Aviation Corporation, e i caccia navali Vought F4U Corsair della Vought-Sikorsky, F6F Hellcat, e F8F-1 Bearcat della Grumman. Venne anche montato sui bombardieri bimotori B-26 Marauder della Martin Company e A-26 Invader della Douglas.\nDurante la guerra il motore venne sottoposto ad un continuo processo di sviluppo da parte dell'industria per cercare di migliorarne le gi\u00e0 notevoli prestazioni. La modifica pi\u00f9 importante fu l'adozione del sistema di iniezione d'acqua che permetteva di aumentare, per un breve periodo, la potenza erogata dal motore. La possibilit\u00e0 di usufruire di questa potenza di emergenza si rivel\u00f2 molto utile durante i combattimenti aerei.\nDopo la fine del conflitto il motore continu\u00f2 ad essere usato su alcuni velivoli impiegati durante la guerra di Corea e, con la cessione di velivoli surplus da parte dell'United States Air Force a diversi paesi, conobbe una diffusione mondiale. Anche in Italia venne utilizzato sui P-47 che erano in forza all'Aeronautica Militare.\nAncora oggi, a 50 anni dalla sua produzione, il Double Wasp risulta ancora operativo e viene impiegato sui velivoli dell'epoca che possono essere ammirati durante le esibizioni nei vari Air Show mondiali."}
{"id": "123632", "revid": "2215945", "url": "https://it.wikipedia.org/wiki?curid=123632", "title": "Serena Williams", "text": "Soprannominata \"The Queen\" (\"La regina\"), \u00e8 considerata una delle migliori tenniste di tutti i tempi, anche da leggende di questo sport come Chris Evert, grazie alla sua forza fisica e mentale, ai suoi potenti colpi da fondo campo e al miglior servizio del circuito, nel corso di una carriera longeva. \u00c8 diventata la numero uno del mondo per la prima volta l'8 luglio 2002 ed ha occupato questa posizione per un totale complessivo di 319 settimane, terza nella classifica di tutti i tempi (dietro a Steffi Graf con 377 e Martina Navr\u00e1tilov\u00e1 con 331); \u00e8 per\u00f2 al primo posto per settimane consecutive da migliore in graduatoria (186, al pari della Graf).\nWilliams si \u00e8 aggiudicata 73 titoli WTA in singolare: 23 di questi sono prove del Grande Slam (record assoluto nell'Era Open, uomini inclusi), che la rendono la seconda tennista di sempre ad aver vinto pi\u00f9 Major in questa specialit\u00e0 dietro alla sola Margaret Smith Court, che primeggia con 24. Ha compiuto il \"Grande Slam virtuale\", che consiste nella vittoria di quattro Slam consecutivi non durante lo stesso anno solare, per due volte (nei bienni 2002-2003 e 2014-2015). Pu\u00f2 inoltre vantare cinque Master Cup di fine anno e 19 tornei di categoria Premier (6 Premier Mandatory, 6 Premier 5 e 7 Premier), oltre a 21 titoli Tier I e Tier II e alla medaglia d'oro conquistata alle Olimpiadi di Londra nel 2012 ai danni di Marija \u0160arapova.\nNon solo in singolare Williams pu\u00f2 vantare numerose vittorie, ma anche in doppio femminile e doppio misto, dove si contano altri 16 tornei del Grande Slam: 14 vinti in coppia con la sorella maggiore Venus e due in doppio misto, entrambi ottenuti con Maks Mirny nel 1998. A questi successi vanno sommate altre tre medaglie d'oro alle Olimpiadi, tutte vinte insieme a Venus, una Federation Cup e due Hopman Cup.\nCon un montepremi in denaro di oltre 90 milioni di dollari \u00e8 la tennista ad aver guadagnato di pi\u00f9 nel corso della storia di questo sport.\nBiografia.\nEsordi e primi successi.\n1997.\nIl padre Richard Williams \u00e8 figlio di emigrati nigeriani. Serena entra nel circuito professionistico nel 1997, debuttando al torneo di Indian Wells, dove viene per\u00f2 eliminata alle qualificazioni da Alexia Dechaume-Balleret. Non riesce a qualificarsi in un main draw fino al torneo di Chicago. In questa occasione, \u00e8 protagonista di un eccellente torneo, essendo riuscita a battere due top-10 quali Mary Pierce e Monica Seles, prima di arrendersi a Lindsay Davenport.\nIn doppio, in coppia con la sorella Venus Williams, riesce a raggiungere i quarti di finale a Indian Wells e la semifinale a Chicago, dove perdono in seguito a un ritiro contro la coppia Davenport-Seles. Le sorelle, nel 1997, fanno il loro debutto anche in un torneo dello Slam in doppio, pi\u00f9 precisamente agli US Open, dove per\u00f2 non riescono a superare il primo turno.\n1998.\nSerena Williams inizia la sua stagione come numero 96 del mondo alle qualificazioni per il torneo di Sydney. In questa occasione, riesce ad arrivare ai quarti di finale e a battere la numero tre del mondo Lindsay Davenport, ma deve arrendersi alla tennista spagnola Arantxa S\u00e1nchez Vicario in semifinale. Agli Australian Open, viene eliminata al secondo turno dalla sorella Venus in due set. A Oklahoma City, perde ai quarti contro Joannette Kruger, ma riesce a vincere il torneo in doppio. A Miami, invece, viene estromessa ai quarti di finale dalla numero uno del mondo Martina Hingis con il punteggio di 6-3 1-6 7-64. A Roma, viene sconfitta nuovamente ai quarti dalla sorella ma continua il suo percorso in doppio fino alla semifinale. Agli Open di Francia, si arrende solamente al terzo set contro Arantxa Sanchez-Vicario al quarto turno.\nLa seconda parte della stagione non riserva alla tennista statunitense grandi soddisfazioni, ma riesce a spingersi ai quarti a Eastbourne (battuta per l'ennesima volta da Arantxa Sanchez-Vicario), a Los Angeles (sconfitta da Martina Hingis) e a Filderstadt (a favore della francese Sandrine Testud). A Wimbledon, la statunitense \u00e8 costretta a ritirarsi al match di terzo turno contro la spagnola Virginia Ruano Pascual. Agli US Open, invece, \u00e8 la numero 8 del mondo a batterla in tre set al terzo turno. In doppio, si aggiudica il secondo torneo dell'anno a Zurigo, battendo Mariaan De Swardt e Elena Tatarkova in tre set. Da segnalare anche le tre finali disputate in doppio misto a Parigi (persa in coppia con Luis Lobo), a Wimbledon e a New York (entrambe vinte in coppia con Maks Mirny). Serena Williams termina cos\u00ec l'anno da numero 20 del mondo in singolare e da numero 36 del mondo in doppio.\n1999: primo Slam.\nSerena Williams comincia la stagione al torneo di Sydney, nel quale viene per\u00f2 estromessa gi\u00e0 al secondo turno dalla ex numero uno del mondo Steffi Graf. Dall'Australian Open (torneo in cui non va oltre il terzo turno), la statunitense inizia la sua ascesa nella storia del tennis. Trionfa, infatti, a Parigi, battendo in tre set la beniamina di casa Am\u00e9lie Mauresmo in finale. Vince anche il successivo torneo a cui partecipa, Indian Wells, battendo al secondo turno la numero due del mondo Lindsay Davenport, ai quarti la numero otto Mary Pierce e in finale la numero sette del mondo ed ex numero uno Steffi Graf. A Miami, si ferma solamente in finale battuta dalla sorella. Precedentemente, aveva battuto Monica Seles, numero tre del mondo, e Martina Hingis, numero uno.\nSulla terra rossa non brilla in nessun torneo a cui partecipa. Partecipa al torneo di Roma come numero dieci del mondo, ma si ferma ai quarti, battuta da Martina Hingis. A Berlino, invece, \u00e8 costretta al ritiro contro la pi\u00f9 esperta Arantxa S\u00e1nchez Vicario. Al Roland Garros, invece, \u00e8 la connazionale Mary Joe Fern\u00e1ndez a estrometterla al terzo turno.\nAppena, per\u00f2, gli incontri si spostano nuovamente sul cemento, riprende a vincere. Trionfa, infatti, a Los Angeles e agli US Open battendo in finale la numero uno mondiale Martina Hingis dopo aver eliminato sulla sua strada Lindsay Davenport e Monica Seles. Diventa, quindi, la seconda tennista di origine afroamericana ad aggiudicarsi il titolo statunitense dopo quello vinto da Althea Gibson nel 1958. Si aggiudica anche la Grand Slam Cup dell'anno, battendo in finale la sorella e in semifinale la numero due Lindsay Davenport. Termina la stagione, per\u00f2, in modo negativo: viene infatti sconfitta al torneo di Filderstadt al secondo turno. Serena termina cos\u00ec l'anno da numero quattro del mondo in singolare e da numero dieci in doppio. In doppio, infatti, a eccezione di Miami, Serena Williams riesce ad arrivare in ogni torneo in cui partecipa almeno fino alle semifinali. Con la sorella, vince a Hannover e si aggiudica anche gli Open di Francia e gli US Open. Partecipa, inoltre, anche alla finale di doppio misto a Melbourne, in coppia con Maks Mirny.\n2000: oro olimpico in doppio.\nNel 2000, Serena Williams parte dalla quarta posizione mondiale e i suoi risultati sono meno brillanti del 1999, ma comunque di alto livello. Dimostra nuovamente di non riuscire a ottenere risultati rilevanti agli Australian Open, fermandosi al quarto turno a favore di Elena Lichovceva. Non si riconferma a Parigi, battuta da Nathalie Tauziat per 7-5, 6-2. Vince, per\u00f2, il torneo di Hannover, sconfiggendo in finale Denisa Chl\u00e1dkov\u00e1 per 6-1, 6-1. A Indian Wells, il cammino verso la finale della statunitense viene fermato ai quarti da Mary Pierce, testa di serie numero 5 del torneo. Non va meglio a Miami, dove perde agli ottavi contro Jennifer Capriati. Partecipa anche al torneo di Amelia Island, ma si ritira agli ottavi. A Wimbledon, Serena Williams si spinge fino alle semifinali, dove deve arrendersi alla sorella, che la batte 6-2, 7-63. Conferma la sua vittoria dell'anno precedente a Los Angeles, battendo ai quarti Conchita Mart\u00ednez, numero sei del mondo, in semifinale Martina Hingis, numero uno, e Lindsay Davenport in finale, numero due del mondo. A Montr\u00e9al, \u00e8 costretta al ritiro nel terzo set della finale contro Martina Hingis. Agli US Open, \u00e8 fermata da Lindsay Davenport appena ai quarti di finale. Conclude l'anno in singolare vincendo la finale a Tokyo.\nIn doppio, le sorelle vincono a Wimbledon e la medaglia d'oro alle Olimpiadi di Sydney. Partecipano anche agli US Open, ma si ritirano in semifinale.\n2001: Career Grand Slam in doppio.\nLa stagione, per Serena Williams, parte a Sydney, dove viene sconfitta ai quarti dalla testa di serie numero uno Martina Hingis. Sempre per mano della svizzera, la statunitense si ferma ai quarti gli Australian Open. A Melbourne, insieme alla sorella, conquista il titolo di doppio, completando il \"Career Grand Slam\" della specialit\u00e0. A Indian Wells, Serena Williams arriva in finale battendo ai quarti Lindsay Davenport e non affrontando la semifinale programmata contro la sorella, che si ritira prima dell'inizio dell'incontro. In finale affronta Kim Clijsters, che batte per 4-6, 6-4, 6-2. Durante l'incontro, per\u00f2, Serena Williams \u00e8 vittima di numerosi insulti razzisti nei suoi confronti. Per questo motivo, insieme alla sorella decidono di boicottare il torneo negli anni a seguire. Sia a Miami che al Roland Garros, cos\u00ec come a Wimbledon non riesce, invece, a superare i quarti di finale, perch\u00e9 sconfitta in tutte e tre le occasioni da Jennifer Capriati. A Los Angeles, invece, viene battuta da Monica Seles ai quarti di finale. A Toronto, per\u00f2, Serena riesce a battere in semifinale Monica Seles e in finale Jennifer Capriati, vincendo cos\u00ec il torneo canadese. Agli US Open si presenta come numero dieci del mondo e riesce a passare ogni turno, battendo anche Justine Henin, Lindsay Davenport e Martina Hingis, ma \u00e8 la sorella maggiore a trionfare a New York in finale, vincendo per 6-2, 6-4. Serena Williams termina la stagione di singolare a Monaco, conquistando il titolo senza neppure disputare la finale, grazie al ritiro della finalista Lindsay Davenport.\n2002: anno di successi e numero 1 al mondo.\nPer Serena Williams, il 2002 \u00e8 un anno eccellente. Si aggiudica il torneo di Scottsdale, battendo ai quarti la numero tre del mondo Martina Hingis, in semifinale la numero due Venus Williams e in finale la numero uno Jennifer Capriati. A Berlino, deve arrendersi solamente in finale contro Justine Henin. Justine Henin e Serena Williams replicano la finale di Berlino anche a Roma una settimana dopo, ma questa volta \u00e8 la statunitense a trionfare. In un'ottima estate, vince il Roland Garros, Wimbledon (sia in singolare che in doppio) e gli US Open, battendo in tutte e tre le occasioni la sorella in finale. Grazie alle vittorie estive, a luglio diventa la nuova numero uno del mondo. A settembre, inoltre, si aggiudica il torneo di Tokyo (ai danni di Kim Clijsters) e di Lipsia (dove vince anche in doppio). Viene sconfitta, per\u00f2, al WTA Tour Championships da Kim Clijsters in finale.\n2003: Serena Slam e Career Grand Slam in singolare.\nSi conferma ai massimi livelli anche l'anno successivo con la conquista degli Open d'Australia (sia in singolare che in doppio), battendo in finale in singolare la sorella. Riesce cos\u00ec a completare il \"Career Grand Slam\" anche in singolare. Vince anche il torneo di Parigi e di Miami. A Charleston, perde in finale contro Justine Henin. Si ferma in semifinale sia a Roma che al Roland Garros, non riuscendo a difendere il titolo conquistato l'anno precedente. Difende, invece, il titolo conquistato a Wimbledon, battendo nuovamente la sorella maggiore in finale. Serena non partecipa, dopo Wimbledon, a nessun altro torneo nel 2003, a causa di numerosi infortuni. Viene scalzata, inoltre, dopo 57 settimane dalla vetta del ranking mondiale da Kim Clijsters.\nPeriodo negativo (2004 - 2006).\n2004.\nIl 2004 fu un'annata abbastanza negativa per lei: non vinse nessun torneo importante e dovette accontentarsi di due trofei minori quali Miami e Pechino. Il suo miglior risultato negli Slam fu a Wimbledon, dove a sorpresa venne battuta in finale dalla diciassettenne Marija \u0160arapova, futura stella del tennis. Si occup\u00f2 sempre pi\u00f9 spesso di moda, facendo la modella (ha posato anche per il numero speciale della rivista \"Sports Illustrated\") e creando una sua linea di abiti sportivi. Ha partecipato inoltre all'episodio \"Recita scolastica\" della sit-com \"Tutto in famiglia\" con Damon Wayans. Raggiunse anche la finale nel Masters di fine anno, ma in questa occasione viene battuta un'altra volta da Marija \u0160arapova.\n2005 (secondo Australian Open) - 2006.\nL'anno successivo vinse gli Open d'Australia battendo in finale Lindsay Davenport. Fu per\u00f2 solo un fuoco di paglia, tanto che nel corso della stagione non vinse nessun altro torneo e a fine anno usc\u00ec dalle prime 10 del ranking. Il 2006 fu nettamente l'anno peggiore della sua carriera, e gli infortuni le impedirono, di fatto, di giocare, tanto da uscire dalle prime 100 del ranking. In quest'anno infatti, Serena partecip\u00f2 solo a 4 tornei di cui soli due slam, ovvero gli Australian Open e gli US Open, raggiungendo il suo miglior risultato con gli ottavi nel torneo di casa. In nessun torneo raggiunse la finale.\nRitorno in auge (2007 - 2010).\n2007: terzo Australian Open.\nIl 2007 ha segnato la sua resurrezione: inizia l'anno perdendo nei quarti a Hobart e vincendo nuovamente l'Australian Open battendo in finale Marija \u0160arapova, tornando cos\u00ec ad essere stabilmente tra le prime 10 del ranking. Ha vinto anche il Wta di Miami, ha raggiunto i quarti di finale a Roma e Stoccarda ed ha raggiunto la finale a Mosca. Chiude l'anno ritirandosi nella prima partita del Round Robin al Master di fine anno. Deludenti sono gli altri risultati negli altri slam con tre quarti di finale.\n2008: ritorno al n.1, terzo US Open e secondo oro olimpico in doppio.\nInizia la stagione con i quarti in Australia e vincendo a Bangalore, Miami e Charleston, i quarti a Berlino e a Roma.\nA giugno perde la finale di Wimbledon contro la sorella maggiore Venus e arriva in semifinale a Stanford. Ai Giochi della XXIX Olimpiade ha vinto la sua seconda medaglia d'oro olimpica, vincendo nuovamente il doppio in coppia con la sorella e rifacendosi della delusione avuta in singolare, dove \u00e8 uscita ai quarti. Il 7 settembre dello stesso anno ha vinto il suo terzo US Open contro la tennista serba Jelena Jankovi\u0107, grazie a questo successo Williams \u00e8 tornata in vetta al ranking mondiale, dopo cinque anni di assenza.\n2009: doppietta Australian Open-Wimbledon.\nDopo essere scesa in seconda posizione, grazie alla vittoria su Dinara Safina agli Australian Open 2009 \u00e8 tornata numero 1 del mondo, posizione che cede nuovamente proprio alla russa in seguito al ritiro dal torneo di Charleston. Nel 2009 a Wimbledon conquista sia il titolo in singolare, per la terza volta e sempre contro la sorella Venus, per 7-63, 6-2, riuscendo a ribaltare ogni pronostico, sia il doppio, in coppia con Venus, contro le australiane Samantha Stosur e Rennae Stubbs per 7-64, 6-4. Con la sorella si aggiudica nuovamente il torneo di doppio degli US Open, a distanza di dieci anni dalla prima affermazione, contro Cara Black e Liezel Huber per 6-2, 6-2: grazie a questo risultato stabilisce il suo miglior ranking di doppio salendo al 3\u00ba posto della classifica mondiale. Il 12 ottobre 2009 torna in vetta al ranking mondiale e conclude l'anno vincendo il Masters di Doha in singolo contro la sorella Venus, affermandosi con un eloquente 7-6, 6-2, mentre nel torneo di doppio si fermano in semifinale contro Nuria Llagostera Vives e Mar\u00eda Jos\u00e9 Mart\u00ednez S\u00e1nchez.\nInfortunio (2010 - 2011).\n2010 nuovamente Australian Open-Wimbledon.\nIl 2010 comincia molto bene per Serena, che riesce a conquistare la finale nel torneo di Sidney (poi nettamente battuta dalla russa Elena Dement'eva per 6-3, 6-2). Agli Australian Open riesce a conquistare il suo 12\u00ba titolo di uno Slam in singolo, battendo in finale la ritornata belga Justine Henin per 6-4, 3-6, 6-2 e poco dopo conquista anche il torneo di doppio insieme alla sorella Venus. La sua stagione sulla terra rossa \u00e8 caratterizzata dalla sconfitta in semifinale al torneo di Roma e dall'eliminazione ai quarti al Roland Garros per mano dell'australiana Stosur. In doppio, riesce a vincere sia il torneo di Madrid, sia lo Slam parigino con estrema facilit\u00e0. A Wimbledon, riesce a confermare il risultato vincente dell'anno prima, battendo tra le altre Marija \u0160arapova e Vera Zvonar\u00ebva, mentre in doppio viene eliminata ai quarti dalla stessa Zvonar\u00ebva e da Elena Vesnina. Nonostante questo risultato negativo in doppio nel torneo inglese, il 7 giugno conquista la vetta del ranking anche in questa categoria. Tra la fine del 2010 e l'inizio del 2011, a causa di un serio infortunio al piede e di un'embolia polmonare piuttosto grave, non prende parte agli US Open, n\u00e9 agli Australian Open e al Roland Garros. Ritorna a giocare solo a giugno, partecipando all'AEGON International di Eastbourne, dove non supera il secondo turno fermata dalla russa Vera Zvonar\u00ebva con il punteggio di 6-3, 6-7, 5-7. Poco tempo dopo prende parte alla 125\u00aa edizione di Wimbledon, torneo nel quale riesce a ritrovare sprazzi del suo miglior tennis (battendo in ordine Aravane Reza\u00ef, la rumena Simona Halep e Marija Kirilenko): nonostante ci\u00f2 viene sconfitta per 3-6, 6-7 al quarto turno da Marion Bartoli. Inesorabilmente esce dalle prime 100.\n2011.\nA fine luglio torna al successo in un torneo WTA, conquistando la 40\u00aa edizione del Bank of the West Classic di Stanford, nel quale d\u00e0 prova del suo forte carattere giocando un grande tennis: dopo essersi sbarazzata dell'australiana Anastasija Rodionova, riesce a battere le russe Marija Kirilenko e Marija \u0160arapova per poi sconfiggere abbastanza agevolmente in semifinale la giovane Sabine Lisicki per 6-1, 6-2 e in finale la francese Marion Bartoli con il punteggio di 7-5, 6-1. Grazie a questo risultato fa un balzo in avanti sino alla posizione n. 79.\nA Toronto torna a vincere dopo 3 anni un torneo importante: in Canada dimostra di essere ritornata a grandi livelli, battendo in finale l'australiana Samantha Stosur in due set. Agli US Open 2011 le viene assegnata solo la testa di serie numero 28 a causa della bassa posizione in classifica, ma raggiunge facilmente la finale senza perdere neppure un set. Nel match decisivo per\u00f2 viene sconfitta per 6-2, 6-3 da Samantha Stosur e durante la partita \u00e8 protagonista di un comportamento offensivo nei confronti della giudice di sedia, Eva Asderaki, la quale le aveva tolto un punto a causa di un suo 'come on' urlato prima che la pallina toccasse terra, che le causer\u00e0 una multa di 2.000 dollari.\nRitorno ai successi (2012-2017).\n2012: quinto Wimbledon, quarto US Open e oro olimpico in doppio e in singolare.\nIl 2012 inizia con un infortunio alla caviglia rimediato durante il torneo di Brisbane. Questo infortunio pregiudicher\u00e0 la prestazione degli Australian Open, dove viene sconfitta agli ottavi di finale da Ekaterina Makarova. Dopo una pausa per riprendersi dall'infortunio, Serena vince il torneo di Charleston sulla terra verde americana e il torneo di Madrid sulla terra blu. Arriva al Roland Garros imbattuta sulla terra ma proprio qui verr\u00e0 sconfitta al primo turno da Virginie Razzano, venendo sconfitta per la prima volta in carriera al primo incontro in uno Slam. Questo pessimo risultato la spinge a cambiare allenatore e a prendere con s\u00e9 Patrick Mouratouglu. La scelta si rivela fin da subito positiva per il feeling che si crea tra i due e che riporta Serena a grandissimi livelli. A Wimbledon, infatti, Serena, seppur con qualche difficolt\u00e0 supera il terzo e il quarto turno entrambi in tre set, per poi vincere il torneo in finale contro la polacca Agnieszka Radwa\u0144ska per 6-1, 5-7, 6-2.. Durante il torneo registra il record per numero di aces di un torneo femminile (102) e, in particolare, durante la semifinale contro Viktoryja Azaranka, Serena registra anche il record di aces durante un match femminile (24). La settimana successiva conquister\u00e0 il Bank of the West Classic di Stanford. Sempre a Londra, negli stessi campi di Wimbledon, il 4 agosto 2012 si laurea campionessa olimpica vincendo la finale contro la russa Marija \u0160arapova con un netto 6-0, 6-1, dominando il torneo e perdendo appena 17 games in 6 incontri. Il giorno seguente, in coppia con la sorella Venus Williams vince anche il torneo di doppio e quindi un nuovo oro sconfiggendo la coppia ceca Hlav\u00e1\u010dkov\u00e1-Hradeck\u00e1 per 6-4, 6-4.\nConclude l'estate trionfando per la quarta volta agli US Open, battendo in finale la numero uno del mondo Viktoryja Azaranka con il risultato di 6-2, 2-6, 7-5, al termine di una delle finali pi\u00f9 sorprendenti e di migliore qualit\u00e0 del tennis femminile e dopo aver rimontato un parziale di 3-5 nel set decisivo, con la bielorussa a due punti dal match.\nTermina il 2012 aggiudicandosi il Wta Tour Championship di Istanbul senza perdere neanche un set, e si qualifica per prima nel girone eliminatorio, sconfiggendo in semifinale la polacca Agnieszka Radwa\u0144ska prima di superare nel match decisivo Marija \u0160arapova con il punteggio di 6-4, 6-3. Conclude l'anno al terzo posto mondiale ma con il maggior numero di titoli vinti in stagione, ovvero sette.\n2013: grande stagione.\nIl 2013 di Serena Williams inizia con una vittoria, a gennaio infatti vince il torneo di Brisbane senza perdere nemmeno un set, sconfiggendo in finale la russa Anastasija Pavlju\u010denkova. Approda quindi agli Australian Open 2013 con la volont\u00e0 di riscattare il mediocre risultato dell'anno precedente, ma anche questa volta un infortunio alla caviglia condiziona i suoi risultati. Riesce a raggiungere i quarti di finale ma deve arrendersi alla giovane connazionale Sloane Stephens. Dopo un po' di riposo per riprendersi dagli infortuni, Serena torna in Qatar e con la vittoria nei quarti di finale contro Petra Kvitov\u00e1 si assicura il ritorno in cima alla classifica mondiale. Arriva in finale dove ha la peggio contro la bielorussa Viktoryja Azaranka. Serena con i suoi 31 anni diventa cos\u00ec la pi\u00f9 anziana numero 1 della storia. Si presenta la settimana successiva a Dubai ma si ritirer\u00e0 prima di scendere in campo durante il suo match di second turno contro Marion Bartoli. \u00c8 tornata per concludere la stagione sul cemento americano al Miami, torneo che in carriera aveva gi\u00e0 vinto 5 volte. Supera a fatica gli ottavi di finale contro Dominika Cibulkov\u00e1 recuperando un parziale che la vedeva sotto 2-6, 1-4 e vincendo poi con il punteggio di 2-6, 6-4 6-2. Anche nei quarti di finale contro la cinese Li Na non gioca il suo miglior tennis rimontando nel secondo set uno svantaggio di 2-5 e vincendo con il punteggio di 6-3 7-6, dopo aver annullato un set point nel secondo set. In semifinale invece annichilisce la polacca Agnieszka Radwa\u0144ska, detentrice del titolo, con il punteggio di 6-0, 6-3 e nell'incontro per il titolo sconfigge la russa Marija \u0160arapova recuperando uno svantaggio di 4-6 2-3 e infilando 10 giochi consecutivi prima di concludere con il punteggio di 4-6, 6-3, 6-0. Vince cos\u00ec il torneo di Miami per la sesta volta in carriera, superando il record di Steffi Graf. La settimana successiva Serena riesce a difendere il titolo di Charleston sconfiggendo in finale la serba Jelena Jankovi\u0107 con il punteggio di 3-6, 6-0, 6-2 dopo avere sconfitto in semifinale la sorella Venus con il punteggio di 6-1 6-2.\nLa striscia di vittorie consecutive continuer\u00e0 anche con la vittoria del Mutua Madrid Open 2013, torneo gi\u00e0 vinto da Serena l'anno precedente anche se l'edizione 2013 si gioca sulla terra rossa, abbandonando cos\u00ec l'esperimento della terra blu 2012. Pur non esprimendo il suo miglior tennis nei primi turni, Serena sconfigger\u00e0 in finale Marija \u0160arapova con il netto punteggio di 6-1, 6-4, confermando la prima posizione mondiale e vincendo per la dodicesima volta consecutiva contro la tennista russa. Con questa vittoria, Serena torna a vincere un torneo sulla terra rossa dopo 11 anni e taglia il traguardo dei 50 titoli, impresa che nella storia \u00e8 riuscita solo ad altre 9 giocatrici. La stagione sulla terra continua in modo straordinario per Serena che, appena 7 giorni dopo la vittoria di Madrid, conquista per la seconda volta anche il torneo degli internazionali BNL d'Italia sconfiggendo in finale la bielorussa Viktoryja Azaranka con il netto punteggio di 6-1 6-3. Serena perde solamente 14 games in tutto il torneo e segna la striscia di vittorie consecutive pi\u00f9 lunga della sua carriera. Si presenta cos\u00ec all'Open di Francia 2013 imbattuta sulla terra, avendo vinto tutti e tre i tornei ai quali ha partecipato, spodestando il trono della \u0160arapova, battendola in finale con il punteggio di 6-4 6-4, e conquistando cos\u00ec, dopo undici anni, il secondo titolo parigino della sua carriera.\nIn giugno prende parte al torneo di Wimbledon eliminando la lussemburghese Mandy Minella per 6-1, 6-3, la francese Caroline Garcia per 6-3, 6-2 e la giapponese quarantaduenne Kimiko Date-Krumm per 6-2, 6-0, conquistando in questo modo la trentaquattresima vittoria consecutiva, a una sola partita dal record degli anni 2000 detenuto da sua sorella Venus. Non riesce per\u00f2 ad eguagliare questo primato, venendo infatti eliminata a sorpresa agli ottavi di finale da Sabine Lisicki in tre set con il punteggio di 6-2 1-6 6-4.. Il 21 luglio 2013 vince il primo torneo International della carriera (53\u00ba totale) a Bastad, dopo aver battuto in finale Johanna Larsson 6-4, 6-1.\nSerena si prepara a difendere l'ultimo slam dell'anno disputando i tornei di Toronto e Cincinnati. Alla Rogers Cup 2013 di Toronto Williams sconfigge senza perdere un set Francesca Schiavone, Kirsten Flipkens, Magdal\u00e9na Ryb\u00e1rikov\u00e1, Agnieszka Radwa\u0144ska, e in finale la rumena Sorana C\u00eerstea con il severo punteggio di 6-2 6-0. La settimana successiva Serena si presenta al Western &amp; Southern Open di Cincinnati. Qualche difficolt\u00e0 durante il torneo si vede gi\u00e0 al primo turno nel quale perde un set contro Eugenie Bouchard. Nelle partite successive Serena sconfigge senza perdere un set Mona Barthel, Simona Halep, Li Na ma perder\u00e0 poi in finale contro la numero 2 del mondo Viktoryja Azaranka in un match molto equilibrato nel quale Williams \u00e8 stata a due punti dal titolo (6-2, 2-6, 6-7).Dopo una settimana di riposo nella quale Serena si riprende da un piccolo infortunio agli addominali rimediato durante il torneo di Cincinnati, la tennista si presenta a New York pronta per difendere il titolo agli Us Open. Il percorso di Serena \u00e8 una cavalcata fino alla finale: perde infatti solo 16 games in 6 partite sconfiggengo Francesca Schiavone (6-0, 6-1), Galina Voskoboeva (6-3, 6-0), Jaroslava \u0160vedova (6-3, 6-1), Sloane Stephens (6-4, 6-1), Carla Su\u00e1rez Navarro (6-0, 6-0), Li Na (6-0, 6-3). In finale ritrover\u00e0 per il secondo anno consecutivo Viktoryja Azaranka. Il match \u00e8 fortemente condizionato dal vento che non consente alle giocatrici di giocare al meglio e creando molti problemi durante il lancio palla al servizio. Serena, dopo aver vinto il primo set 7-5, e dopo essere stata avanti 4 a 1 nel secondo set, servendo anche due volte per il match, perder\u00e0 il secondo set al tie-break (8 punti a 6). Il terzo set per\u00f2 non ha storia: Serena lo vince 6-1 e conclude il match con il punteggio di 7-5, 6-7, 6-1, vincendo lo slam americano per la quinta volta e portandosi a 17 titoli slam complessivi a solo una lunghezza da Martina Navr\u00e1tilov\u00e1 e Chris Evert. Avendo vinto anche lo Us Open Series, Serena intasca 1 milione di dollari di bonus arrivando cos\u00ec alla cifra record di 3,6 milioni di dollari totali. Dato il gran numero di match giocati, Serena si ritira dal torneo di Tokyo e si presenta direttamente al China Open di Pechino. Qui avr\u00e0 delle difficolt\u00e0 nei primi tre turni, forse anche complice un risentimento muscolare alla schiena. A partire dai quarti di finale Serena ritrova pian piano il suo miglior tennis e sconfigge in finale la serba Jelena Jankovi\u0107 con il netto punteggio di 6-2, 6-2. Data la strepitosa stagione, Serena si presenta ai WTA Tour Championships da testa di serie numero 1 nonch\u00e9 da campionessa in carica. Si qualifica alle semifinali non perdendo nemmeno un set nel girone sconfiggendo Angelique Kerber (6-3,6-1), Agnieszka Radwa\u0144ska (6-2,6-4) e Petra Kvitov\u00e1 (6-2,6-3). In semifinale, nonostante qualche problema muscolare, riesce a sconfiggere Jelena Jankovi\u0107 con il punteggio di 6-4, 2-6, 6-4 per poi sconfiggere in finale la cinese Li Na in rimonta (2-6, 6-3, 6-0) e vincendo gli ultimi 9 games consecutivi del match. Serena chiude il 2013 con 11 titoli e pi\u00f9 di 12 milioni di dollari di montepremi, segnando un record di guadagni sia in campo maschile che femminile, 78 partite vinte e 4 perse (95.12%), e facendo cos\u00ec di questa stagione la migliore della sua vita fino a questo momento, dopo quella record del 2002.\n2014: sesto US Open.\nIl nuovo anno dell'Americana comincia con un sorriso grazie alla vittoria del torneo di Brisbane dove sconfigge Viktoryja Azaranka in 2 set. Agli Australian Open passa il primo turno eliminando la wild card di casa Barty. Sconfigge al secondo turno la Dolonc e al terzo estromette dal torneo la testa di serie numero 31 Daniela Hantuchov\u00e1. A sorpresa Williams viene eliminata agli ottavi dalla numero 14 del mondo Ana Ivanovi\u0107, con lo score di 6-4 3-6 3-6, in un match condizionato dai dolori alla schiena che avevano portato Serena a meditare il ritiro prima del match di terzo turno contro la Hantuchova. D\u00e0 forfait a Doha ma partecipa al torneo di Dubai dove elimina Ekaterina Makarova e Jelena Jankovi\u0107, prima di essere sconfitta in semifinale a sorpresa da Aliz\u00e9 Cornet con un doppio 6-4.\nRispetta la decisione, presa con la sorella, di non partecipare al torneo di Indian Wells. A Miami, per\u00f2, si fa valere e conquista il suo settimo titolo in Florida battendo in finale la cinese e testa di serie numero 2 Li Na con il punteggio di 7-5 (dopo aver recuperato dal 5-2) 6-1. A Charleston viene eliminata al secondo turno da Jana \u010cepelov\u00e1.\nA Madrid \u00e8 costretta a ritirarsi ai quarti di finale, permettendo alla Kvitov\u00e1 di accedere in semifinale senza nemmeno scendere in campo. Vince il suo 60\u00ba titolo in carriera agli Internazionali d'Italia (per la terza volta in carriera) battendo in finale Sara Errani per 6-3, 6-0. Arriva a Parigi con un solo titolo sulla terra rossa vinto. Si trova subito in difficolt\u00e0 contro Aliz\u00e9 Lim, vince 6-1, 6-2; ma non giocando da Serena Williams, infatti il risultato \u00e8 meno netto di quanto dica il punteggio. Al secondo turno viene battuta nettamente (6-2, 6-2) dalla giovanissima Garbi\u00f1e Muguruza, giocatrice spagnola di vent'anni.\nSi presenta al Torneo di Wimbledon 2014 come favorita numero 1 alla vittoria finale, ma anche qui tradisce le attese, venendo sconfitta dalla francese Aliz\u00e9 Cornet, che aveva gi\u00e0 battuto Williams quell'anno a Dubai. Anche nel doppio non le va meglio, essendo costretta a ritirarsi nel match di secondo turno, per via di uno strano malore che la minore delle sorelle Williams ha avvertito in campo (la statunitense non riusciva nemmeno a vedere la pallina, commettendo 4 doppi falli consecutivi nel suo turno di battuta). Il 3 agosto vince il torneo di Bank of The West Classic, battendo in finale la tedesca Angelique Kerber, con il punteggio di 7-61, 6-3. Accede in semifinale alla Rogers Cup di Montr\u00e9al, battendo Caroline Wozniacki, con il punteggio finale di 4-6, 7-5, 7-5, in una partita durata quasi 3 ore.\nNel match di semifinale \u00e8 sconfitta dalla sorella Venus in tre set. Al Western &amp; Southern Open, la statunitense accede in finale battendo di nuovo la Wozniacki, anche questa volta in tre set (2-6, 6-2, 6-4). In finale si impone facilmente sulla Ivanovic, conquistando cos\u00ec il suo primo titolo a Cincinnati, e vincendo per la terza volta in quattro anni le US Open Series.\nSi presenta agli US Open come testa di serie numero uno. Dopo aver battuto le tre statunitensi Taylor Townsend, Vania King e Varvara Lepchenko, agli ottavi incontra la estone Kaia Kanepi. In questo match si impone per 6-3 6-3. Ai quarti incontra l'italiana Flavia Pennetta, testa di serie numero undici del tabellone. Anche in questo caso vince agevolmente per 6-3 6-2 e passa in semifinale, dove si impone agevolmente contro Ekaterina Makarova, testa di serie numero 17. In finale affronta la ex numero uno Caroline Wozniacki (nel torneo testa di serie numero dieci). Anche in questo caso Serena Williams non ha problemi a vincere il match (6-3 6-3), aggiudicandosi cos\u00ec il diciottesimo Slam in carriera, il terzo di fila a New York. Grazie alla vittoria di questo titolo, eguaglia il record di Chris Evert e Martina Navr\u00e1tilov\u00e1 per numero di titoli Slam vinti.\nIl 5 settembre, Serena Williams si qualifica matematicamente per il WTA Finals 2014 in singolare e riesce a vincere il terzo titolo consecutivo sconfiggendo in finale Simona Halep per 6-3, 6-0. Vincendo il titolo a Singapore Williams conferma la leadership mondiale chiudendo per il secondo anno consecutivo al numero uno, con 7 titoli vinti (Brisbane, Miami, Roma, Stanford, Cincinnati, US Open e i WTA Championships), e con un guadagno complessivo di \u00a0$.\n2015: il secondo \"Serena Slam\".\nSerena inizia l'anno prendendo parte alla Hopman Cup, in coppia con il connazionale John Isner.\nPartecipa agli Australian Open, dove \u00e8 accreditata della testa di serie numero uno; approda in finale battendo in sequenza Alison Van Uytvanck (6-0, 6-4), Vera Zvonar\u00ebva (7-5, 6-0), Elina Svitolina (4-6, 6-2, 6-0), Garbi\u00f1e Muguruza (2-6, 6-3, 6-2), Dominika Cibulkov\u00e1 (6-2, 6-2) e la sorpresa del torneo, Madison Keys, sconfitta 7-65, 6-2. In finale incontra la numero 2 al mondo Marija \u0160arapova, sconfiggendola con il punteggio di 6-3, 7-65 e aggiudicandosi per la sesta volta il trofeo. Grazie a questa vittoria giunge a quota 19 slam, superando Martina Navr\u00e1tilov\u00e1 e Chris Evert.\nOttiene una Wild Card per il torneo di Indian Wells, dove decide finalmente di partecipare, dopo 14 anni di boicottaggio a causa dei cori razzisti che il pubblico le aveva dedicato nel 2001 durante la finale contro sua sorella Venus. Arriva in semifinale, dove per\u00f2 non si presenta neppure a causa di un infortunio al ginocchio che ha permesso alla Halep di accedere alla finale senza neanche giocare. Poi partecipa al torneo di Miami dove arriva in finale battendo in ordine Monica Niculescu (6-3 6-1), Catherine Bellis (6-1 6-1), Svetlana Kuznecova (6-2 6-3), Sabine Lisicki (7-6 1-6 6-3) dove a fine incontro Serena ha ricevuto una torta per la sua vittoria numero 700, Simona Halep (6-2 4-6 7-5) per poi sconfiggere agevolmente la Su\u00e1rez Navarro con un 6-2 6-0 conquistando cos\u00ec il suo ottavo titolo nel torneo di Miami e il 66\u00ba torneo in carriera. A inizio maggio prende parte al torneo di Madrid, dove per\u00f2 verr\u00e0 sconfitta in semifinale dalla numero 4 del mondo Petra Kvitov\u00e1. Successivamente prende parte al torneo di Roma, dove si ritirer\u00e0 prima della sua partita con Christina Mchale per un problema al gomito.\nPartecipa al Roland Garros e supera nell'ordine: Andrea Hlav\u00e1\u010dkov\u00e1 (6-2 6-3), Anna-Lena Friedsam (5-7 6-3 6-3), Viktoryja Azaranka (3-6 6-4 6-2), Sloane Stephens (1-6 7-5 6-3), Sara Errani (6-1 6-3). In semifinale affronta la sorpresa del torneo Timea Bacsinszky e vince 4-6 6-3 6-0. Il 6 giugno vince il suo 3\u00ba Open di Francia e 20\u00ba titolo dello Slam battendo in finale Lucie \u0160af\u00e1\u0159ov\u00e1 con il punteggio di 6-3 6-7 6-2. Con questo risultato si porta a soli 2 slam da Steffi Graf.\nPartecipa al torneo di Wimbledon e supera dell'ordine: Margarita Gasparjan (6-4 6-1); T\u00edmea Babos (6-4 6-1); Heather Watson (6-2 4-6 7-5) dopo essere stata a 2 punti dalla sconfitta. Grazie a questo risultato, l'americana si qualifica al Masters. Agli ottavi affronta sua sorella Venus e vince con il punteggio di 6-4 6-3, sconfiggendola per la 15\u00aa volta in carriera. Ai quarti supera la ex numero 1 del mondo Viktoryja Azaranka con il punteggio di 3-6 6-2 6-3. In semifinale affronta Marija \u0160arapova e vince con il punteggio di 6-2 6-4. L'11 luglio affronta in finale la giovane spagnola Garbi\u00f1e Muguruza e vince il suo 6\u00ba titolo a Wimbledon e 21\u00ba slam in carriera con il punteggio di 6-4 6-4. Con questo risultato si porta a 1 solo slam da Steffi Graff. Per la seconda volta in carriera compie il \"Serena Slam\", dopo aver compiuto la medesima impresa nel 2002.\nSuccessivamente partecipa a B\u00e5stad dove batte al primo turno Ysaline Bonaventure con il punteggio di 6-2, 6-1. Non scende in campo al secondo turno per via di un problema al gomito che le impedir\u00e0 di prender parte anche al torneo di Stanford. Torna alla Rogers Cup confermando il risultato dello scorso anno, ovvero la semifinale. Qui subisce la seconda sconfitta stagionale da Belinda Bencic (6-3, 5-7, 6-4). Conquista il 69\u00ba titolo in carriera al Western &amp; Southern Open di Cincinnati superando nell'ordine: Pironkova 7-5, 6-2, Knapp 6-0, 6-2, Ivanovi\u0107 3-6, 6-4, 6-2, Svitolina 6-4, 6-3 e Halep in finale per 6-3, 7-65.\nPartecipa agli US Open come la favorita, ma viene battuta in semifinale dall'italiana Roberta Vinci per 6-2, 4-6, 4-6. Con questa sconfitta, sfuma il sogno della tennista americana di poter completare il Grande Slam. Decide di non continuare il suo anno, quindi d\u00e0 forfait al Premier 5 di Wuhan (dove ha trionfato sua sorella), al Premier Mandatory di Pechino e alle WTA Finals a Singapore.\n2016: settimo Wimbledon e perdita del primo posto nel ranking.\nInizia l'anno con la partecipazione al primo Slam stagionale, gli Australian Open, arrivando in finale senza perdere neppure un set, dove per\u00f2 viene battuta inaspettatamente dalla tedesca Angelique Kerber in tre set con il punteggio di 4-6, 6-3, 4-6; sfuma cos\u00ec ancora la possibilit\u00e0 di eguagliare il record di 22 Slam detenuto dalla ex tennista n\u00ba 1 Steffi Graf. Ritorna in finale dopo 15 anni al torneo di Indian Wells, ma perde per la quarta volta in carriera dalla ex numero 1 Viktoryja Azarenka per 4-6, 4-6; non accadeva dal 2004 che la tennista americana perdesse 2 finali consecutive in una singola stagione. Al torneo di casa, Miami, perde inaspettatamente al quarto turno dalla russa Svetlana Kuznecova per 7-6, 1-6, 2-6, interrompendo cos\u00ec la striscia di 20 vittorie consecutive in questo torneo. Dopo un inizio di stagione non particolarmente soddisfacente, torna alla vittoria di un torneo importante battendo in finale a Roma la connazionale Madison Keys per 7-6, 6-3 e vincendo cos\u00ec il quarto titolo sulla terra romana e il titolo numero 70 in carriera. \nNon riesce a confermare il titolo di campionessa al Roland Garros, data la sconfitta per 5-7 4-6 contro Garbi\u00f1e Muguruza in finale.\nRiesce finalmente a conquistare un torneo del grande Slam vincendo il torneo di Wimbledon dove giunge alla sua nona finale ai Championships perdendo un solo set al secondo turno contro Cristina McHale, poi battuta senza particolari patemi 6-7, 6-2, 6-4. In semifinale sconfigge Elena Vesnina in appena 50 minuti di gioco, prima di superare Angelique Kerber 7-5, 6-3 andando a vincere cos\u00ec il suo 22\u00ba Slam, ed eguagliando il record dell'Era Open di Steffi Graf. In seguito a un problema alla spalla destra, Serena decide di fare forfait al torneo di Montr\u00e9al. Partecipa ai Giochi Olimpici di Rio da grande favorita, sia in singolare che nel doppio con sua sorella Venus, ma perde clamorosamente in entrambe le competizioni: in doppio al primo turno da parte della nazionale ceca (prima sconfitta subita), e in singolare al terzo turno da parte dell'ucraina Svitolina per 4-6, 3-6. Per la prima volta non vince nessuna medaglia olimpica.\nA causa del fastidio alla spalla che ne aveva condizionato gli ultimi mesi di gioco, sceglie di non partecipare al torneo di Cincinnati, al quale aveva ottenuto l'accesso tramite una wild card. Torna in campo agli US Open, dove l'anno precedente aveva visto sfumare l'idea di conquistare il grande slam in semifinale. Anche in questa edizione, dopo aver superato i primi turni senza particolari problemi, si arrende a sorpresa al penultimo atto, cedendo alla Pl\u00ed\u0161kov\u00e1, gi\u00e0 mattatrice della sorella Venus al quarto round, 2-6, 65-7. Dopo 186 settimane consecutive (dal 18 febbraio 2013), dunque, Serena perde la testa della classifica in favore di Angelique Kerber, scivolando in seconda posizione. Dopo questa sconfitta l'americana decide di non giocare l'ultima parte dell'anno, saltando anche le WTA Finals di Singapore, per recuperare al meglio l'infortunio alla spalla che l'ha condizionata durante tutto l'anno.\n2017: 23\u00ba Slam, ritorno al numero 1 e la gravidanza.\nComincia la nuova stagione perdendo al secondo turno del WTA di Auckland contro l'americana Madison Brengle. Agli Australian Open vince il torneo per la settima volta battendo in finale l'eterna rivale e sorella Venus Williams per 6-4, 6-4 e, grazie a questa vittoria, supera il record di 22 Slam vinti dalla Graf, avvicinandosi sempre pi\u00f9 al record di 24 Slam della Court. Inoltre torna numero 1 del ranking ai danni della tedesca Angelique Kerber.\nAnnuncia il forfait dai tornei di Indian Wells e Miami, cedendo nuovamente dopo quasi 2 mesi la prima posizione del ranking alla Kerber. Non partecipa inoltre a nessun altro torneo durante l'anno in quanto incinta di una bambina.\nTra riprese e ritiri (2018-2021).\n2018: finali Slam a Wimbledon e US Open dopo la gravidanza.\nIl ritorno ufficiale avviene in doppio durante la Fed Cup, in coppia con Venus Williams; le due vengono sconfitte in questa occasione dalla coppia olandese Lesley Kerkhove-Demi Schuurs per 6-2, 6-3. Ad Indian Wells, il suo primo torneo di singolare da oltre un anno, riesce a superare due turni, prima di perdere al terzo contro la sorella Venus. A Miami, complice anche un cattivo sorteggio, esce al primo turno contro la recente campionessa di Indian Wells, Naomi \u014csaka. Dopo aver saltato tutta la stagione di preparazione sulla terra rossa, partecipa al Roland Garros, il suo primo slam da quello vinto in Australia nel 2017. Qui si spinge fino al quarto turno, ma deve arrendersi prima di scendere in campo agli ottavi con Maria Sharapova a causa di un infortunio alla spalla rimediato nel terzo turno di doppio, che non le permette neppure di servire. Rientra in campo solo a Wimbledon, dove viene accreditata con la testa di serie numero 25 per decisione degli organizzatori. Dopo aver superato agilmente i primi turni, incontra le prime difficolt\u00e0 ai quarti contro l'italiana Camila Giorgi, che riesce tuttavia a battere in rimonta 3-6 6-3 6-4. In semifinale, batte la tedesca Gorges in due set 6-2 6-4, accedendo cos\u00ec alla finale di uno Slam meno di un anno dopo il parto. In finale viene tuttavia sconfitta dalla tedesca Angelique Kerber con il risultato di 3-6 3-6. Nonostante ci\u00f2 risale fino alla posizione numero 28 del ranking WTA del 14 luglio. Il 1\u00ba agosto, subisce la sconfitta pi\u00f9 pesante della sua carriera al primo turno del torneo di San Jose da Johanna Konta, perdendo in due rapidi set 6-1 6-0.. Al Premier di Cincinnati perde in tre set da Petra Kvitov\u00e1, per ritornare a giocare lo US Open dopo un anno di assenza. Qui, arriva agli ottavi di finale senza perdere un set, sconfiggendo nell'ordine Magda Linette (6-4, 6-0), la tedesca Carina Witth\u00f6ft (6-2, 6-2) e, nel loro trentesimo incrocio, la sorella Venus Williams, che batte per la 18\u00aa volta con il risultato di 6-1, 6-2. In quarto turno incappa in una dura resistenza da parte dell'estone Kaia Kanepi, ma riesce a vincere in tre set (6-0, 4-6, 6-3). Nei quarti di finale sconfigge la testa di serie n.8 Karol\u00edna Pl\u00ed\u0161kov\u00e1 per 6-3, 6-4 e, nella sua trentesima semifinale Slam, batte la lettone Anastasija Sevastova per 6-3, 6-0. Approda cos\u00ec in finale dopo quattro anni, dove trova la sorpresa giapponese Naomi \u014csaka che la batte 6-2 6-4 dopo una partita sofferta anche dal punto di vista delle penalit\u00e0; warning per coaching, point penality per aver rotto una racchetta e, infine, game di penalit\u00e0 per scorrettezza verbale. Alla fine di settembre dichiara di rinunciare al torneo di Pechino e di chiudere cos\u00ec la sua stagione.\n2019: ritorno in Top 10 e finale a Wimbledon e allo US Open.\nInizia la stagione partecipando direttamente agli Australian Open. Qui, si impone nettamente su Tatjana Maria (6-0 6-2), Eugenie Bouchard (6-2 6-2) e Dajana Jastrems'ka (6-2 6-1). Successivamente, si scontra con la numero uno del ranking e finalista della scorsa edizione, Simona Halep, che precedentemente aveva battuto sua sorella Venus. La partita \u00e8 a senso unico e vede l'americana aggiudicarsi il primo set per 6-1, ma la rumena riprende il match nelle proprie mani rifacendosi nel secondo per 6-4. Il set decisivo \u00e8 molto equilibrato, tuttavia Williams riesce a portarlo a casa per 6-4. In seguito, affronta Karol\u00edna Pl\u00ed\u0161kov\u00e1, contro la quale \u00e8 costretta subito alla rincorsa, in quanto perde il primo set per 6-4. L'americana non si arrende e a sua volta rifila alla ceca un 6-4 nel secondo parziale. Il terzo set vede la rimonta dal 5-1 al 5-7 per la Pl\u00ed\u0161kov\u00e1, anche a causa di un infortunio alla caviglia dell'americana. Per quanto riguarda il ranking, sale all'undicesima posizione. Torna in campo ad Indian Wells, dove supera al secondo turno Victoria Azarenka 7-5, 6-3, per poi ritirarsi al terzo turno sotto 3-6, 0-1 contro Garbi\u00f1e Muguruza, per un'influenza. A Miami dopo aver battuto Rebecca Peterson in tre set al secondo turno, si ritira prima di scendere in campo contro Qiang Wang, a causa di un problema al ginocchio. A causa di questo infortunio salta il torneo di Madrid e torna in campo a Roma dopo tre anni di assenza. Anche qui, dopo aver superato Rebecca Peterson, si ritira per il riacutizzarsi del problema al ginocchio, prima di affrontare la sorella Venus. Si presenta al Roland Garros dove, dopo essere stata costretta a rimontare Vitalija D'ja\u010denko per 2-6 6-1 6-0 e dopo essersi sbarazzata di Kurumi Nara in due sets, viene sconfitta dalla connazionale Sofia Kenin. \nNonostante una lunga pausa, causata dai problemi fisici, la quale non le ha permesso di disputare i tornei su erba in preparazione allo Slam londinese, si mostra in ottima forma raggiungendo la finale. Williams si impone su Giulia Gatto-Monticone per 6-2 7-5; rimonta la giovane Kaja Juvan con il punteggio di 2-6 6-2 6-4; elimina la testa di serie numero diciotto, Julia G\u00f6rges, per 6-3 6-4; si sbarazza di Carla Su\u00e1rez Navarro con un doppio 6-2; riesce ad avere la meglio su Alison Riske sconfiggendola con il risultato di 6-4 4-6 6-3, mentre in semifinale lascia solamente tre games a Barbora Str\u00fdcov\u00e1. La finale la vede opposta alla ex numero uno del mondo Simona Halep, precedentemente incontrata agli Australian Open, occasione in cui la statunitense aveva avuto la meglio al terzo set. Tuttavia, come \u00e8 gi\u00e0 capitato nelle recenti finali Slam, Williams cede all'enorme peso delle aspettative e viene nettamente sconfitta dalla romena in appena 56 minuti. Di conseguenza, \u00e8 costretta a rimandare l'appuntamento con il 24\u00ba Grande Slam. Per quanto riguarda la classifica, sale alla nona posizione. Successivamente, raggiunge altre due finali importanti: a Toronto e agli US Open. Nel torneo canadese si sbarazza di Elise Mertens con un doppio 6-3; Ekaterina Aleksandrova per 7-5 6-4; Naomi \u014csaka, numero uno del ranking, per 6-3 6-4 e in rimonta estromette la sorpresa del torneo Marie Bouzkov\u00e1 (1-6 6-3 6-3). Tuttavia, \u00e8 costretta a ritirarsi in lacrime nell'ultimo atto contro la giocatrice di casa Bianca Andreescu, dopo appena 19 minuti di gioco per un problema alla schiena. Di conseguenza, annulla la sua partecipazione al Premier di Cincinnati, ma sale all'ottava posizione del ranking. Recupera in tempo per lo Slam newyorkese, che l'ha vista trionfare per sei volte, l'ultima nel 2014. Davanti al pubblico di casa supera l'eterna rivale Marija \u0160arapova, lasciandole appena due games, allungando la striscia di vittorie consecutive sulla russa a 20; riesce ad avere la meglio sulla connazionale Caty McNally in rimonta per 5-7 6-3 6-1; estromette Karol\u00edna Muchov\u00e1 per 6-3 6-2 e Petra Marti\u0107 per 6-3 6-4; in seguito, lascia solamente un game alla numero uno cinese, Wang Qiang, in quella che poi si riveler\u00e0 la partita pi\u00f9 corta della stagione (poco pi\u00f9 di 40 minuti di gioco). In semifinale si scontra contro Elina Svitolina, testa di serie numero cinque, ma il match \u00e8 a senso unico per l'americana, in quanto se lo aggiudica per 6-3 6-1. Il 7 settembre, nella sua quarta finale Slam consecutiva, affronta nuovamente la \"teenager\" Andreescu, a distanza di un mese dall'ultimo incontro. Dopo aver perso il primo set per 6-3, spinta dal pubblico rimonta la canadese da 1-5 a 5-5, annullando anche un match point nel settimo game, ma ci\u00f2 non \u00e8 sufficiente, poich\u00e9 la 19enne si riprende e sul secondo \"championship point\" non sbaglia, aggiudicandosi cos\u00ec per 7-5 il secondo parziale. Successivamente, come l'anno precedente, decide di concludere qui la sua stagione attraverso le cancellazioni dai tornei seguenti. Termina il 2019 al nono posto della classifica WTA.\n2020: 73\u00ba titolo in carriera e uscita dalla top 10.\nWilliams apre l'anno disputando due finali nell'International di Auckland. In singolare, dopo tre anni di digiuno, si aggiudica il 73\u00ba titolo WTA battendo facilmente Jessica Pegula con il punteggio di 6-3 6-4, mentre in coppia con l'amica Caroline Wozniacki viene fermata dalle connazionali Townsend/Muhammad nell'atto finale per 4-6 4-6. Agli Australian Open 2020 si libera facilmente di Anastasija Potapova per 6-0 6-3 e di Tamara Zidan\u0161ek per 6-2 6-3, salvo poi essere sorpresa dalla cinese Wang Qiang, che la sconfigge per 4-6 7-62 5-7.\nCome primo torneo dopo il \"lockdown\" dovuto alla pandemia di COVID-19 partecipa al Top Seed Open come testa di serie numero uno. Sconfigge in rimonta sia Bernarda Pera, sia la sorella Venus Williams, per\u00f2 cede poi nei quarti di finale alla numero 116 del mondo Shelby Rogers per 6-1 4-6 65-7. Partecipa poi al Western &amp; Southern Open 2020: al primo turno affronta Arantxa Rus e vince con il punteggio di 7-66, 3-6, 7-60, ma al secondo turno viene sconfitta dalla greca Maria Sakkari. Successivamente disputa gli US Open, primo Slam stagionale e, in ordine, estromette: Kristie Ahn, Margarita Gasparjanm, la gi\u00e0 vincitrice del torneo Sloane Stephens, Maria Sakkari e Cvetana Pironkova. In semifinale affronta l'amica e rivale di lunga data Viktoryja Azaranka, cedendo per 6-1 3-6 3-6. Questo match si riveler\u00e0 essere l'ultimo della stagione per la Williams, mentre il 16 novembre esce ufficialmente dalla Top 10, superata da Aryna Sabalenka.\n2021: ritorno in semifinale agli Australian Open, partita n\u00b0 1000 in carriera ed uscita dalla top 10.\nSerena apre l'anno allo Yarra Valley Classic, dove \u00e8 testa di serie n\u00b05: dopo il bye all'esordio, ottiene la prima vittoria dell'anno contro Darja Gavrilova (6-1 6-4), mentre agli ottavi ritrova Cvetana Pironkova, che aveva affrontato anche ai quarti di finale degli ultimi US Open, imponendosi in due comodi parziali (6-1 6-4). Si sbarazza poi di Danielle Collins nei quarti, ma in semifinale \u00e8 costretta a ritirarsi per un problema alla spalla.\nPartecipa poi agli Australian Open, in caccia del 24\u00ba titolo Slam; sconfigge agilmente al primo turno Laura Siegemund con un doppio 6-1 e poi Nina Stojanovi\u0107 per 6-3 6-0. Al terzo turno elimina con qualche difficolt\u00e0 Anastasija Potapova per 7-65 6-2 e negli ottavi di finale affronta per la prima volta in carriera Aryna Sabalenka, contro cui vince per 6-4 2-6 6-4. Ai quarti, centra il 10\u00b0 successo in carriera sulla numero due del mondo, Simona Halep, che batte con un doppio 6-3. Accede quindi alla sua 9\u00b0 semifinale nel major australiano, dove incrocia Naomi \u014csaka. Per la terza volta su quattro, Serena viene sconfitta dalla giapponese, questa volta con lo score di 3-6 4-6. Lo Slam australiano si riveler\u00e0 essere l'ultimo appuntamento tennistico per la statunitense, che si prende un periodo di stop.\nDopo una pausa di circa tre mesi, Serena torna in campo agli Internazionali di Roma, dove disputa il millesimo match in carriera incontrando al primo turno l\u2019argentina Nadia Podoroska e venendo sconfitta per 66-7 5-7. In seguito disputa l'Emilia Romagna Open, dove \u00e8 accreditata come testa di serie numero uno: estromette al primo turno la giovane italiana Lisa Pigato per 6-3 6-2, ma poi viene sorpresa da Kate\u0159ina Siniakov\u00e1, che la elimina per 7-64 6-2. Giunge poi al secondo Slam stagionale, l'Open di Francia, dove si sbarazza delle romene Irina-Camelia Begu per 7-6(6) 6-2 e Mihaela Buz\u0103rnescu per 6-3 5-7 6-1. Al terzo turno, Serena vince il derby con Danielle Collins con un doppio 6-4, giungendo agli ottavi, dove incrocia la racchetta con Elena Rybakina, mai affrontata prima e contro cui perde 3-6 5-7.\nNel terzo Slam stagionale, Wimbledon, Serena \u00e8 costretta al ritiro in lacrime, al primo turno contro Sasnovi\u010d, a causa di un infortunio alla coscia. Alla fine del torneo scivola alla posizione 16 del ranking mondiale. In seguito, sempre causa infortunio, salta anche gli US Open e con questi ultimi si conclude la stagione della statunitense.\n2022: forfait agli Australian Open.\nAlla fine del 2021 la tennista annuncia che non prender\u00e0 parte agli Australian Open, in quanto ancora non pronta fisicamente.. A seguito di questa decisione scivola nella classifica WTA fino al 244\u00b0 posto a fine gennaio.\nVita privata.\n\u00c8 l'ultima delle cinque figlie di Richard Williams e Oracene Price. Ha tre sorellastre: Yetunde, assassinata nel 2003 a soli 31 anni, Lyndrea, Isha, oltre alla sorella maggiore Venus, pi\u00f9 altri sette fratellastri da parte di padre.\nIl 16 novembre 2017 ha sposato il cofondatore di Reddit Alexis Ohanian, mentre due mesi prima, il 1\u00ba settembre, diventa madre di una bambina, Alexis Olympia Ohanian Jr., dopo numerose complicazioni durante il parto.\nSi \u00e8 dichiarata Testimone di Geova.\nStile di gioco.\nSerena Williams \u00e8 una giocatrice da fondo campo e il suo gioco \u00e8 costruito attorno a un immediato controllo aggressivo dello scambio, sia durante il suo turno di servizio che durante quello dell'avversaria. Il suo diritto \u00e8 considerato uno dei pi\u00f9 potenti del circuito, cos\u00ec come il suo rovescio bimane. Anche il servizio \u00e8 uno dei pi\u00f9 potenti a livello femminile, cosa che le permette varie volte di chiudere il punto con un \"ace\". Serena Williams \u00e8 anche un'ottima doppista e negli anni ha imparato a padroneggiare anche il gioco a rete.\nLa statunitense \u00e8 conosciuta anche per essere una giocatrice molto solida a livello mentale. Infatti, ha vinto tre Slam dopo aver salvato delle palle match (nel 2003 e nel 2005 a Melbourne e nel 2009 a Wimbledon). Inoltre, ha anche imparato a servire aces nei momenti pi\u00f9 critici degli incontri, come durante le palle break e i match points a proprio sfavore.\nRivalit\u00e0.\nVenus Williams.\nSerena si \u00e8 finora scontrata ben 31 volte con la sorella maggiore Venus, in una delle rivalit\u00e0 pi\u00f9 note e discusse della storia recente del tennis. Dodici dei loro scontri sono avvenuti nei tornei del Grande Slam e ben otto in finali dello Slam. Serena conduce la rivalit\u00e0 per 19-12. Serena e Venus Williams sono state le seconde sorelle a scontrarsi in una finale dello Slam, dopo la finale del Torneo di Wimbledon 1884 dove si incontrarono Maud e Lillian Watson, e le prime sorelle a occupare contemporaneamente la prima e la seconda posizione del ranking WTA. La rivalit\u00e0 con la sorella ha caratterizzato fin dall'inizio la carriera di Serena. Il primo scontro tra le due risale al secondo turno dell'Australian Open del 1998, e vide la netta vittoria di Venus in due set. Venus ha dominato i primi anni della rivalit\u00e0 con la sorella vincendo cinque dei primi sei scontri diretti, tra cui la prima finale in famiglia in uno Slam allo US Open del 2001, vinta nettamente da Venus in due set. La svolta arriva nel 2002 quando Serena inizia una striscia di sei successi consecutivi con la sorella, di cui cinque in finali dello Slam. Serena sorprende la sorella in finale al Roland Garros e ripete il successo poco dopo a Wimbledon: questo successo \u00e8 doppiamente importante in quanto le permette di scavalcare la sorella in cima alla classifica e diventare cos\u00ec numero 1 al mondo per la prima volta in carriera. Le due sorelle ripeteranno la sfida anche allo US Open del 2002 e all'Australian Open del 2003, vedendo sempre la vittoria di Serena, che completer\u00e0 cos\u00ec il Career Grand Slam. Nel 2003 le due sorelle torneranno a scontrarsi in finale a Wimbledon, vedendo di nuovo Serena vincitrice sulla sorella in quella che \u00e8 forse la pi\u00f9 combattuta delle otto finali in famiglia, conclusasi in tre set con il punteggio di 4-6 6-4 6-2 in favore di Serena. Dopo quella finale le sorelle torneranno a scontrarsi solo nel 2005, quando Venus riuscir\u00e0 a spezzare la serie di sei sconfitte consecutive, infliggendo due pesanti KO a Serena a Miami e negli ottavi di finale dello US Open.\nDopo una nuova pausa, la rivalit\u00e0 tra le sorelle Williams torner\u00e0 in auge alla fine del decennio. Tra 2008 e 2009 Serena si scontrer\u00e0 con la sorella in nove occasioni, con sei vittorie per Serena e tre per Venus. Tra questi nove scontri spiccano le finali di Wimbledon 2008 e 2009, la prima vinta da Venus in due set molto combattuti (7-5 6-4) e la seconda vinta invece da Serena con un punteggio piuttosto netto (7-6 6-2). Sempre nel 2009 le sorelle si scontrano per due volte al WTA Tour Championships, il torneo di fine anno. Serena batter\u00e0 la sorella in entrambe le occasioni che le vede di fronte, sia al Round Robin che in finale, riuscendo cos\u00ec a tornare la numero 1 del mondo. Dopo il 2009 la rivalit\u00e0 di Serena con la sorella ha perso parecchio appeal tra gli spettatori e gli appassionati, a causa della malattia che ha fatto precipitare Venus in classifica. Le sorelle sono tornate a scontrarsi in semifinale a Charleston nel 2013, a quasi tre anni e mezzo di distanza dall'ultimo incontro. Serena ha lasciato alla sorella appena tre games. A un anno e mezzo di distanza le due sorelle si sono nuovamente affrontate in semifinale alla Roger's Cup. Contrariamente a tutti i pronostici Venus \u00e8 riuscita a sorprendere la sorella in tre set, spezzando cos\u00ec la striscia di cinque vittorie consecutive di Serena nella loro rivalit\u00e0. Serena torna a trionfare agli ottavi di finale di Wimbledon 2015, sconfiggendo sua sorella con il punteggio di 6-4 6-3. Agli Australian Open 2017 le due sorelle tornano ad affrontarsi a distanza di due anni dall'ultima volta, ma in questo caso si ritrovano in finale, dove la sfida nell'atto conclusivo di uno Slam mancava da Wimbledon 2009. A spuntarla \u00e8 anche questa volta Serena che, grazie al punteggio di 6-4 6-4, conquista il personale 23\u00ba Grande Slam in carriera, divenendo la tennista ad averne vinti di pi\u00f9 dall'era Open a oggi. Tornano a riscontrarsi pi\u00f9 di un anno dopo ad Indian Wells, ma questa volta la vittoria va a Venus per un 6-3 6-4. Allo US Open 2018 si ritrovano e a vincere \u00e8 la sorella minore concedendo alla sorella solamente 3 game. Ad agosto 2020 Venus e Serena si incontrano al Top Seed Open dove per la diciannovesima volta vince la pi\u00f9 giovane delle sorelle in una partita molto combattuta: il primo set lo spunta Venus per un 6-3, ma subito dopo Serena rimonta e va a vincere i 2 seguenti set per 6-3 6-4.\nJennifer Capriati.\nLa rivalit\u00e0 con la connazionale Jennifer Capriati ha caratterizzato la prima parte della carriera di Serena. La rivalit\u00e0 si \u00e8 conclusa nel 2004 quando, pur non ritirandosi ufficialmente, la Capriati ha cessato l'attivit\u00e0 agonistica. Quella tra Serena Williams e Jennifer Capriati \u00e8 stata una delle rivalit\u00e0 pi\u00f9 emozionanti e discusse dei primi anni del 2000. Le due tenniste americane si sono confrontate in diciassette occasioni, di cui ben sette volte nei titoli del Grande Slam. La rivalit\u00e0 si \u00e8 conclusa in favore di Serena per 10-7, ma gli scontri nei titoli dello Slam vedono prevalere la Capriati per 4-3. Gli scontri diretti tra Serena e la Capriati erano particolarmente sentiti da pubblico e stampa in quanto estremamente incerti, e per darne un'idea basti pensare che dodici dei diciassette scontri tra Serena e la Capriati si sono conclusi al terzo set. Il primo scontro tra le due, avvenuto a Berlino nel 1999, s'\u00e8 concluso con la vittoria di Serena. I successivi quattro scontri, tra cui spiccano i quarti di finale del Roland Garros e Wimbledon 2001, sono stati vinti dalla Capriati. Quindi, a partire dalla finale di Toronto del 2001, Serena inaugur\u00f2 una serie di otto successi consecutivi,tra cui spiccano la semifinale del Roland Garros 2002, in una sconfitta che caus\u00f2 alla Capriati la perdita della numero 1 del ranking, e i quarti di Wimbledon 2003. Nel 2004, ultimo anno della carriera della Capriati, Serena rimedi\u00f2 invece tre sconfitte in quattro scontri, e venne battuta dalla connazionale in semifinale a Roma e ai quarti del Roland Garros. Serena si vendic\u00f2 nei quarti a Wimbledon, lasciando solo due games alla connazionale, ma perse nuovamente ai quarti dello US Open in una partita nota per le feroci contestazioni di Serena contro il giudice di sedia. Il contestato quarto di finale dello US Open \u00e8 stato l'ultimo atto di questa intensa rivalit\u00e0, in quanto dalla fine della stagione la Capriati, pur non avendo mai ufficializzato il proprio ritiro, non \u00e8 pi\u00f9 scesa in campo.\nJustine Henin.\nLa rivalit\u00e0 con Justine Henin ha caratterizzato buona parte della carriera di Serena nel primo decennio del nuovo millennio. La rivalit\u00e0 tra Serena e la Henin era molto sentita tra stampa e appassionati anche per via degli stili di gioco molto differenti tra le due atlete. Era quindi estremamente interessante lo scontro tra la potenza di Serena e l'eleganza della Henin. Serena si \u00e8 scontrata con la Henin in quattordici occasioni, sette di questi scontri sono avvenuti nei titoli del Grande Slam. La rivalit\u00e0 si \u00e8 conclusa in favore di Serena per 8-6, ma la Henin prevale per 4-3 negli scontri nello Slam. Il primo scontro tra le due giocatrici \u00e8 avvenuto nel 2001 agli ottavi degli US Open, e ha visto una netta affermazione di Serena sulla giocatrice belga. Serena ha dominato la prima parte della rivalit\u00e0 vincendo quattro dei primi cinque scontri con la tennista vallona. Le cose cominciarono a cambiare nel 2003, quando la Henin batt\u00e9 Serena due volte in tre scontri, prima in finale a Charleston quindi in semifinale al Roland Garros dopo una sfida in tre combattutissimi set. Serena si vendic\u00f2 poche settimane dopo a Wimbledon, nuovamente in semifinale, quando batt\u00e9 la belga in due set. Le giocatrici non si scontrarono pi\u00f9 per quattro anni, fino al 2007, anno in cui la rivalit\u00e0 tra le due giocatrici tocc\u00f2 l'apice. In quella stagione Serena, tornata ad alti livelli dopo un periodo difficile, si scontr\u00f2 con la Henin, che presidiava la prima posizione nel ranking, in ben quattro occasioni. Il primo scontro avvenne in finale a Miami e vide Williams sorprendere la Henin in tre combattutissimi set. I tre scontri successivi, avvenuti ai quarti di finale di Roland Garros; Wimbledon e US Open, videro per\u00f2 sempre l'affermazione della belga su Serena. Williams interruppe la striscia di tre sconfitte consecutive a Miami nel 2008. Quindi, poco dopo, arriv\u00f2 il sorprendente ritiro della belga quando questa era ancora la numero 1 al mondo. Quando nel 2010 la Henin decise di tornare nel circuito, incroci\u00f2 subito Serena in finale all'Australian Open, in quella che \u00e8 stata la loro prima e unica sfida in una finale dello Slam. Serena vinse in tre set dopo una sfida molto combattuta. La Henin si \u00e8 nuovamente ritirata, stavolta definitivamente, a gennaio del 2011. La finale dell'Australian Open 2010 \u00e8 stata quindi l'ultimo scontro tra le due.\nMartina Hingis.\nLa rivalit\u00e0 con Martina Hingis ha caratterizzato i primi anni di Serena Williams nel circuito. La rivalit\u00e0 tra Serena e la Hingis \u00e8 ricordata in quanto Martina Hingis era la regina del tennis femminile alla fine degli anni '90, ma la potenza di Serena Williams e della sorella Venus misero presto in crisi il regno della tennista elvetica. Serena ha incrociato la Hingis in tredici occasioni, di cui tre nei titoli del Grande Slam, chiudendo la rivalit\u00e0 in suo favore per 7-6 negli scontri diretti e per 2-1 nei match del Grande Slam. Il primo scontro tra Serena e la Hingis avvenne ai quarti di finale a Miami nel 1998 dove, come da pronostico, vinse la Hingis, all'epoca numero 1 al mondo, ma la giocatrice svizzera rischi\u00f2 seriamente la sconfitta: Serena infatti la costrinse al terzo set dove la Hingis prevalse solo al tie-break. La rivalit\u00e0 tra Serena e la Hingis cominci\u00f2 a diventare seria nel 1999, quando le due si incrociarono in ben quattro occasioni. Serena batt\u00e9 l'allora numero 1 della classifica in tre scontri su quattro: in particolare, durante l'estate sul cemento americano Serena infligge due dure sconfitte alla Hingis in semifinale a Los Angeles e in finale allo US Open, dove la tennista americana conquista il suo primo titolo dello Slam sorprendendo la leader del ranking in due set. Tra 2000 e 2001 la Hingis riesce a invertire la serie negativa contro Serena, battendola in tre occasioni consecutive a Montr\u00e9al nel 2000 e nel 2001 Sydney e ai quarti dell'Australian Open. In semifinale allo US Open del 2001, per\u00f2, Serena torna vincente in due set, e si aggiudicher\u00e0 anche gli ultimi due scontri con l'elvetica. L'ultima sfida tra la Hingis e Serena \u00e8 stata ai quarti di Miami del 2002, quando Serena ha lasciato appena quattro games alla svizzera. La Hingis, dopo il ritiro nel 2003, \u00e8 tornata in attivit\u00e0 tra il 2006 e il 2008, quando ha nuovamente appeso la racchetta al chiodo, ma Serena non l'ha mai incrociata in questo periodo. La rivalit\u00e0 tra Serena e la Hingis si \u00e8 quindi conclusa nel 2002.\nViktoria Azarenka.\nLa rivalit\u00e0 con Viktoria Azarenka \u00e8 iniziata formalmente nel 2008, agli Australian Open, con una vittoria della statunitense. \u00c8 diventata pi\u00f9 intensa, per\u00f2, a partire dal 2013. La prima finale disputata tra le due \u00e8 stata durante il Premier Mandatory di Miami del 2009, nella quale ha trionfato la bielorussa con il punteggio di 6-3, 6-1. I successivi dieci incontri hanno visto la vittoria della statunitense. Gli incontri pi\u00f9 importanti sono stati disputati nelle finali di Madrid del 2012 e agli US Open dello stesso anno. Il 2012 \u00e8 stato l'anno pi\u00f9 fortunato di Viktoryja Azarenka, nel quale \u00e8 diventata numero uno della classifica WTA e nel quale ha conquistato sei titoli, tra cui gli Australian Open. Nel 2013, le due giocatrici si sono sfidate in quattro occasioni, sempre in finale: a Doha (vittoria della tennista bielorussa), a Roma (vittoria della statunitense), a Cincinnati (vittoria della bielorussa, giudicato come uno dei migliori incontri dell'anno) e a New York (vittoria di Serena Williams). A eccezione di Roma, tutti gli incontri si sono conclusi al terzo set e con un tie break disputato durante il match. Nel 2014, le due si sono sfidate solamente una volta, anche a causa di un infortunio che non ha permesso a Viktoria Azarenka di giocare tutto l'anno. L'incontro disputato \u00e8 stato l'ultimo atto del torneo di Brisbane, vinto da Serena Williams. Nel 2015, le due tenniste si sono affrontate per la prima volta a Madrid. A trionfare \u00e8 stata Serena Williams, che ha annullato tre match point e ha concluso con il punteggio di 7-65, 3-6, 7-61. Le due tenniste si sono affrontate anche al terzo turno del Roland Garros oltre che ai quarti di Wimbledon; in entrambe le occasioni la statunitense \u00e8 riuscita ad avere la meglio (3-6, 6-4, 6-2 a Parigi, 3-6, 6-2, 6-3 a Londra). Nel 2016, invece, \u00e8 Viktoria ad avere la meglio: Serena viene, infatti, sconfitta nella finale del Premier Mandatory di Indian Wells in due set. Viktoria Azarenka \u00e8 diventata cos\u00ec l'unica tennista ad aver sconfitto in quattro occasioni in finale Serena Williams. La bielorussa ha avuto la meglio anche in semifinale agli US Open 2020, sconfiggendo la Williams per 6-1 3-6 3-6.\nMarija \u0160arapova.\nLa rivalit\u00e0 tra Serena e la \u0160arapova \u00e8 iniziata nel 2004 e la statunitense conduce per 20-2. Nel 2004 le due si scontrarono tre volte: a Miami, in finale a Wimbledon e al Masters di Los Angeles. A Miami vinse Serena, ma nelle altre due circostanze vinse la russa. Da allora inizi\u00f2 una striscia di 19 match vinti consecutivamente dalla statunitense. Le due tenniste si sono scontrate poi in altre tre finali Slam (Australian Open 2007 e 2015, Roland Garros 2013) e nel 2012 alla finale dei Giochi Olimpici, e tutte queste partite furono vinte da Serena Williams, che non viene sconfitta dalla russa dalla finale del Masters di Los Angeles del 2004. La russa non strappa un set a Serena dalla finale del Premier Mandatory di Miami 2013, vinta sempre dall'americana 4-6 6-3 6-0.\nLa rivalit\u00e0 si \u00e8 conclusa nel 2020, con il ritiro della \u0160arapova."}
{"id": "123633", "revid": "125187756", "url": "https://it.wikipedia.org/wiki?curid=123633", "title": "Potere calorifico", "text": "Il potere calorifico \u00e8 l'energia che si pu\u00f2 ricavare convertendo completamente una massa unitaria di un vettore energetico in condizioni standard. \nMisura pertanto la sua validit\u00e0 dato che il principale problema nell'utilizzo dei vettori energetici \u00e8 appunto l'ingombro, che per un solido e un liquido \u00e8 solitamente rappresentato dalla massa, mentre per un gas o un plasma corrisponde solitamente al volume. Se si sceglie la combustione come conversione, esso coincide con l'entalpia standard massica o volumica di combustione del combustibile.\nGeneralmente si distingue tra:\nUnit\u00e0 di misura.\nNel Sistema Internazionale misura in megajoule al chilogrammo formula_3 o, in forma ormai obsoleta, in chilocalorie al chilogrammo formula_4, oppure in British thermal unit alla libbra formula_5. Per i combustibili gassosi lo si pu\u00f2 trovare riferito alla quantit\u00e0 di sostanza espressa in metro cubo normale (Nm\u00b3) o in metro cubo standard (Sm\u00b3), a seconda delle condizioni di temperatura e pressione a cui si riferisce la misura di volume.\nPotere calorifico superiore.\nIl potere calorifico superiore formula_6 \u00e8 la quantit\u00e0 di calore che si rende disponibile per effetto della combustione completa a pressione costante della massa unitaria del combustibile, quando i prodotti della combustione siano riportati alla temperatura iniziale del combustibile e del comburente.\nLa determinazione del potere calorifico si pu\u00f2 ottenere approssimativamente col calcolo, in base all'analisi elementare del combustibile, oppure direttamente mediante l'uso di appositi strumenti calorimetrici.\nNel primo caso si determina la massa degli elementi combustibili, principalmente carbonio (&lt;chem&gt;C&lt;/chem&gt;) e idrogeno (&lt;chem&gt;H&lt;/chem&gt;), eventualmente anche zolfo (&lt;chem&gt;S&lt;/chem&gt;), contenuta in un chilogrammo di combustibile mediante l'analisi chimica elementare; quindi si valuta l'apporto di calore fornito da ciascuno di essi e si sommano i risultati, secondo la seguente formula approssimata:\nformula_7\nIl calcolo fornisce un valore approssimato perch\u00e9 la quantit\u00e0 di calore ottenuto dipende anche dalla forza dei legami chimici nelle molecole del combustibile di partenza.\nAd esempio, considerando che formula_8 di carbonio sviluppa nella combustione circa formula_9 e che formula_8 di idrogeno sviluppa circa formula_11 e avendo un olio combustibile con un tenore di carbonio dell' formula_12 e di idrogeno dell' formula_13 in massa (cio\u00e8 formula_14 di carbonio e formula_15 di idrogeno per formula_16 di olio), col rimanente formula_17 costituito da materia inerte, il suo potere calorifico superiore sarebbe:\nInvece, la misura diretta del potere calorifico superiore si effettua mediante la bomba calorimetrica di Mahler o apparecchi simili, in cui si fa avvenire una reazione stechiometrica completa tra una quantit\u00e0 ben determinata di combustibile e l'ossigeno. Il calore prodotto dalla reazione viene assorbito da una massa nota di acqua (o di altro liquido), di cui si misura l'aumento della temperatura. Di qui si risale alla quantit\u00e0 di calore scambiata.\nFormula di Dulong.\nLa formula di Dulong \u00e8 una relazione empirica per il calcolo del potere calorifico superiore, che combina le principali reazioni di combustione considerando l'energia sprigionata da ciascuna di esse.\ndove formula_20 \u00e8 la frazione massica dell'elemento formula_21esimo nel campione e le lettere in apice stanno per carbonio, idrogeno, ossigeno, zolfo e azoto.\nPotere calorifico inferiore.\nTipicamente, nelle combustioni normali i prodotti della combustione sono rilasciati a temperatura pi\u00f9 alta di quella di riferimento del combustibile. Cos\u00ec, una parte del calore teoricamente disponibile si 'disperde' per il riscaldamento dei fumi e, soprattutto, per la vaporizzazione dell'acqua prodotta dalla combustione. Si tenga conto che, per ogni grado di aumento della temperatura dei fumi, servono circa formula_22 di fumi e che per ogni kg di vapore d'acqua nei fumi servono circa formula_23 per calore latente di vaporizzazione a formula_24.\nConvenzionalmente si definisce potere calorifico inferiore formula_2 \"il potere calorifico superiore diminuito del calore di condensazione del vapore d'acqua durante la combustione\".\nQuesto \u00e8 il valore a cui si fa usualmente riferimento quando si parla di potere calorifico di un combustibile e di rendimento di una macchina termica.\nPer determinare il potere calorifico inferiore mediante l'analisi elementare si pu\u00f2 usare la seguente formula approssimata:\nformula_26,\ndove si sono assunti (trascurando i termini meno importanti):\nAvendo un olio combustibile con un tenore di formula_12 carbonio, formula_30 idrogeno, formula_31 umidit\u00e0:\nsi pu\u00f2 facilmente ricavare il PCI:\nformula_35\nIl potere calorifico inferiore si pu\u00f2 anche ricavare dal potere calorifico superiore: noto il PCS, si sottrae da questo formula_23 per ogni kg di vapor d'acqua contenuto nei fumi. Il vapor d'acqua nei fumi sar\u00e0 dovuto alla combustione dell'idrogeno e all'umidit\u00e0 presente inizialmente nel combustibile.\nNell'esempio dell'olio combustibile sopra citato, e sapendo che:\nsi ha:\nSi pu\u00f2 notare che il valore calcolato con le due formule differisce leggermente in quanto si tratta di valutazioni approssimate.\nIn altre parole, il potere calorifico inferiore \u00e8 uguale al potere calorifico superiore meno il tenore di idrogeno nel combustibile, moltiplicato per formula_41 e per formula_42, meno il tenore di umidit\u00e0 presente nel combustibile, moltiplicato per formula_42:\nAlcuni valori.\nIl potere calorifico dei vettori energetici commerciali \u00e8 molto variabile e dipende dall'origine del materiale e dai trattamenti successivamente subiti, perci\u00f2 i valori in tabella sono puramente indicativi."}
{"id": "123635", "revid": "15756", "url": "https://it.wikipedia.org/wiki?curid=123635", "title": "Emilio o dell'educazione", "text": "Emilio o dell'educazione (titolo originale \"\u00c9mile ou De l'\u00e9ducation\") \u00e8 un noto e diffuso romanzo pedagogico scritto dal filosofo Jean-Jacques Rousseau e pubblicato nel 1762.\nL'intenzione dell'opera.\nRousseau propone ai lettori una originale fusione di narrazione e riflessione filosofica e pedagogica fondata sul principio che \u201cl'uomo \u00e8 naturalmente buono\u201d ed \u00e8 la societ\u00e0 che lo corrompe. Nella sua opera precedente, \"Il contratto sociale\", egli sostiene che bisognerebbe rinnovare la societ\u00e0 anche da un punto di vista politico ma con \"L'Emilio\" intende sottolineare che nulla si pu\u00f2 fare se non si parte dall'educazione che serve a creare uomini nuovi in una societ\u00e0 nuova; \u00e8 questa la riflessione che lo induce a scrivere il romanzo. L'opera \u00e8 divisa in cinque parti corrispondenti alle cinque fasi fondamentali che ripercorrono l'educazione del giovane Emilio, allievo immaginario, seguito da un precettore che \u00e8 interpretato dallo stesso Rousseau. La peculiarit\u00e0 dell'Emilio e causa del suo grande successo sta nel fatto che si presenta come un trattato pedagogico anche se, quando viene scritto, la pedagogia non esiste ancora come branca autonoma del sapere; inoltre \u00e8 caratterizzato da idee e consigli concreti tanto da sembrare un manuale pedagogico, il quale tratta temi tutt'oggi moderni.\nTrama.\nRousseau assume la vita del giovane Emilio come un modello pedagogico. L'educazione del ragazzo si svolger\u00e0 a contatto con la natura, lontano dagli influssi della vita sociale. Emilio dovr\u00e0 essere quindi formato da un precettore sia come uomo che come cittadino per riuscire ad affrontare i pericoli inflitti dalla civilizzazione. L'educazione di Emilio durer\u00e0 venticinque anni durante i quali il precettore gli presenter\u00e0 una serie di esperienze con lo scopo di fargli raggiungere la maturit\u00e0; il maestro avr\u00e0 il compito di tenere lontano dal bambino qualsiasi forma di corruzione, applicando per\u00f2 un'educazione negativa e quindi lasciando che l'allievo compia da solo le sue esperienze e apprenda solo quando ne avverte il bisogno. Il precettore dovr\u00e0 adeguare il sapere alle diverse et\u00e0 del ragazzo e cercher\u00e0 di far raggiungere ad Emilio la capacit\u00e0 di avvertire in modo naturale i propri limiti. In particolare all'inizio dell'adolescenza Emilio dovr\u00e0 imparare un lavoro manuale e gli verranno impartite un'educazione culturale, religiosa e morale. Il precettore potr\u00e0 lasciarlo libero solo nel momento in cui sar\u00e0 convinto che Emilio sar\u00e0 un buon precettore\ned un modello per i suoi cittadini.\nIl ruolo del narratore.\nIl vero protagonista dell'opera \u00e8 lo stesso Rousseau che allo stesso tempo \u00e8 narratore-pedagogista e personaggio reale poich\u00e9 incarna il ruolo del maestro. L'autore, quando narra, privilegia la forma del dialogo grazie alla quale si rivolge ai lettori proponendo teorie e idee a sfondo pedagogico. Tutto ci\u00f2 si traduce in azioni concrete quando Rousseau, in veste di maestro, costruisce scenari e fornisce occasioni di scoperta e invenzione al suo allievo immaginario, il quale dovr\u00e0 risolvere ogni problema con l'aiuto delle proprie sole conoscenze. Rousseau, in entrambi i ruoli, rende chiaro l'obiettivo dell'opera: se si vuole cambiare l'uomo per cambiare la societ\u00e0, bisogna cominciare col cambiare l'educazione.\nStruttura.\nLibro Primo.\nSi apre illustrando il \u201cgran principio della bont\u00e0 originaria dell'uomo\u201d e della sua successiva degenerazione nei rapporti sociali.\nRousseau sostiene che il grande apporto alla crescita del bambino sia da ricondurre all'educazione. Tutto ci\u00f2 che abbiamo quando nasciamo ci viene fornito dall'educazione, impartita da \"tre maestri\": la natura, gli uomini e le cose. La natura provvede allo sviluppo interno delle nostre facolt\u00e0 e dei nostri organi; gli uomini all'uso che ne facciamo; le cose all'acquisizione dell'esperienza e degli oggetti. Tra queste l'unico controllo esercitabile si realizza nell'educazione degli uomini, in quanto quella della natura non pu\u00f2 essere influenzata dall'agire umano e quella delle cose solamente in parte.\nPer poter prendere pienamente parte della societ\u00e0 in cui vive, il giovane dovr\u00e0 assecondare in modo armonico i suoi tre maestri, ponendo maggiori attenzioni sulle due educazioni su cui ha pi\u00f9 controllo.\nRousseau poi, elenca una serie di errori pratici dell'educazione tradizionale, come l'uso delle fasce che limitano la libert\u00e0 di movimento, le cure e le precauzioni eccessive, le lusinghe e le minacce. Viene inoltre criticato il ricorso a balie le quali badano pi\u00f9 ai propri interessi che alla giusta formazione del carattere del bambino, infatti, il primo allevamento e il nutrimento del bambino dovrebbe essere responsabilit\u00e0 esclusiva della madre, vista da Rousseau come colei che porta armonia e felicit\u00e0 durante lo sviluppo del neonato.\nla successiva crescita del bambino dovrebbe essere affidato ad un supervisore, il precettore, che Rousseau indica nella figura del padre.\nL'educazione naturale va condotta in mezzo alla natura, dove l'ambiente rinvigorisce il corpo e l'anima, e la societ\u00e0 non pu\u00f2 esercitare la sua azione corruttrice.\nNel romanzo il filosofo suggerisce che l'educatore provveda affinch\u00e9 Emilio non contragga abitudini e vizi che lo rendano schiavo. Saranno propedeutiche lunghe camminate e spostamenti, con lo scopo di acquisire il senso dello spazio e della distanza.\nInoltre, nel primo libro, Rousseau d\u00e0 ampio spazio al tema dell'apprendimento del linguaggio. Prima di saper parlare il bambino comunica attraverso il linguaggio del corpo, dei gesti, con la mimica del volto e il pianto; solo gradualmente, seguendo le tappe dello sviluppo, il bambino imparer\u00e0 ad usare le parole. Compito dell'educatore sar\u00e0 quello di non forzare tale apprendimento: usare poche parole che corrispondano ad oggetti da poter mostrare, sono da evitare correzioni puntigliose ed eccessive perch\u00e9 il bambino si corregger\u00e0 da solo nel sentir parlare correttamente l'educatore, i bambini di campagna sanno calcare bene la parola col giusto tono senza strascicare la \"r\" perch\u00e9 nessuno si sforza di ascoltarli con pazienza, \u00e8 bene che inizino a parlare quando sono pronti in modo che il bambino prima comprenda il significato e solo dopo usi la nuova parola corrispondente quando invece si ha fretta di vederli parlare accade l'inverso.\nLibro Secondo.\nChiamato anche \u201cdell'educazione dei sensi\u201d, affronta quella che viene considerata da Rousseau la seconda et\u00e0 evolutiva, che va dai 3 ai 12 anni. In questa fase, Emilio imparer\u00e0 a muoversi e a parlare, a conquistare coscienza di s\u00e9 e autonomia, a ricordare e ad essere felice.\nCon lo scopo di non limitare la sua autonomia Emilio verr\u00e0 lasciato libero di muoversi e di agire, le cadute e i piccoli sbagli gli permetteranno di conoscere e dominare il dolore, la vita all'aria aperta e il libero esercizio del corpo attraverso il gioco e i piccoli lavori manuali lo renderanno pi\u00f9 sano e vigoroso.\nL'unico modo possibile per favorire la felicit\u00e0 di un individuo consiste nell'educarlo a valutare i suoi desideri a seconda delle sue possibilit\u00e0. Il precettore non dovr\u00e0 intervenire direttamente, ma dovr\u00e0 fare in modo che Emilio percepisca i propri limiti autonomamente; il metodo del precettore \u00e8 dunque definito inattivo, la sua educazione negativa consiste nel rimuovere le cattive influenze, non nel fornire nuovi precetti.\nInoltre, le situazioni in cui il giovane allievo di Rousseau dovr\u00e0 apprendere saranno situazioni concrete, predisposte dall'educatore che agir\u00e0 nell'ombra, dando al fanciullo l'impressione che le sue esperienze siano casuali.\nLibro Terzo.\nNel libro terzo Rousseau descrive \u201cl'educazione dell'intelletto\u201d, la terza et\u00e0 educativa, quella che va dai 12 ai 15 anni, l'et\u00e0 dell'istruzione e dell'utilit\u00e0.\nGrazie alla curiosit\u00e0 che contraddistingue questa fase dello sviluppo, Emilio \u00e8 spinto ad esplorare il mondo, oltre al suo corpo, ora, inizia a svilupparsi anche il suo spirito ed \u00e8 per questo motivo che il precettore deve dare importanza alle esperienze dirette incentrate sull'esplorazione dell'ambiente.\nIl maestro allener\u00e0 Emilio a cercare in s\u00e9 stesso i mezzi di indagine e a non ricorrere ad altri, egli dovr\u00e0 trovare da solo le soluzioni ai problemi.\nTutto ci\u00f2 che il fanciullo apprender\u00e0 dovr\u00e0 essere collegato ad uno scopo concreto, per questo motivo la lettura non verr\u00e0 particolarmente incoraggiata. Solamente un libro viene consigliato: \"La vita e le straordinarie, sorprendenti avventure di Robinson Crusoe\" di Daniel Defoe, il romanzo narra di uomo che da solo, con le proprie forze, riesce a sfuggire a situazioni complicate e superare le avversit\u00e0 delle vita, premiando quell'autonomia e capacit\u00e0 di risoluzione che in Emilio si vogliono promuovere, sviluppare.\nIl giovane Emilio in questa fase, verr\u00e0 iniziato al lavoro, precisamente l'attivit\u00e0 che pi\u00f9 avvicina l'uomo al suo stato di natura, ed \u00e8 quindi da considerarsi migliore, \u00e8, secondo Rousseau, quella della falegnameria. L'artigiano lavora con le proprie mani, \u00e8 indipendente dalla fortuna e dagli uomini, dipende solo dal suo lavoro ed \u00e8 per questo da considerarsi libero. Per Rousseau fondamentale \u00e8 la comprensione del valore umano ed educativo del lavoro, lavorare \u00e8 un dovere indispensabile per l'uomo sociale, ricco o povero che sia. Un'ora di lavoro permette di insegnare ed apprendere molto di pi\u00f9 di quanto potrebbe fare un'intera giornata di spiegazioni teoriche.\nLibro Quarto.\nViene affrontata l'educazione dai 15 ai 20 anni. Per Emilio \u00e8 giunto il momento di conoscere e comprendere la societ\u00e0, di compiere una sorta di seconda nascita, in cui verr\u00e0 educato alla morale religiosa, ai sentimenti e alla coesistenza tra le persone.\nIl precettore sar\u00e0 molto attento a non favorire in Emilio l'insorgere precoce e incontrollato delle passioni, aiutandolo ad evitare le occasioni che potrebbero tentarlo. Questo comporter\u00e0 la necessit\u00e0 di un'educazione sessuale che permetta al giovane di conoscere la natura del corpo umano, parlandogli con semplicit\u00e0 e chiarezza, cos\u00ec che in lui non nasca il sospetto che gli si voglia nascondere qualcosa facendo insorgere la voglia di sperimentare.\nRousseau espone successivamente il tema della religione, egli sostiene che le diverse religioni non sono altro che variazioni del Credo fondamentale; Emilio, quindi, non verr\u00e0 educato ad una religione specifica, ma sar\u00e0 messo nelle condizioni di poter scegliere con l'uso della ragione la propria.\nLibro Quinto.\nIl quinto libro tratta di Sofia, futura moglie di Emilio, e pi\u00f9 in generale dell'educazione femminile. Rousseau si serve infatti della figura di Sofia per descrivere ci\u00f2 che la donna ideale deve possedere in termini di doti umane e come debba essere educata. In questa parte viene sottolineata la differenza tra l'educazione femminile e quella maschile: la donna viene vista come una figura debole e passiva il cui scopo \u00e8 sposarsi e procreare e che dipende quindi dal suo compagno; l'uomo invece \u00e8 forte e ogni suo bisogno deve essere soddisfatto dalla donna, tuttavia dipende da essa per saziare i propri desideri. Rousseau per\u00f2 riconosce che vi sono qualit\u00e0 di alta dignit\u00e0 attribuibili alla donna e in particolare a Sofia quali la cura, l'intelligenza, la gaiezza, lo spirito religioso, il pudore, la scaltrezza e l'amore della casa e della famiglia. Anche l'educazione di Sofia \u00e8 di tipo naturale. Emilio e Sofia dovranno compiere alcuni viaggi per mettere alla prova il loro amore imparando il valore della fedelt\u00e0. In questo periodo Emilio svilupper\u00e0 la sua formazione politica di stampo democratico diventando cos\u00ec indipendente e libero. Dopodich\u00e9 i due potranno sposarsi e dar vita a una nuova famiglia; qui finir\u00e0 il compito del precettore nei confronti di Emilio, il quale diventer\u00e0 esso stesso l'educatore del proprio figlio e un modello per i cittadini.\nAnalisi del libro.\nRousseau, che gi\u00e0 nella \"Nouvelle Heloise\" aveva rappresentato la famiglia e nel \"Contratto sociale\" la societ\u00e0 civile, si pone ora il problema della definizione dell'elemento fondamentale delle due istituzioni: lo sviluppo nel fanciullo da essere naturale a individuo sociale.\nL'uomo naturale a cui pensa Rousseau non \u00e8 quello che Voltaire beffeggiava, n\u00e9 il \"buon selvaggio\" di cui riferivano i resoconti dei viaggiatori illuministi, ma un mito reso irrealizzabile dallo stesso progresso umano: \u00ab\"Come sarebbe dolce vivere tra noi, se l'atteggiamento esteriore fosse sempre l'immagine delle disposizioni del cuore. [...] Prima che l'arte avesse modellato le nostre maniere e insegnato alle nostre passioni un linguaggio controllato, i nostri costumi erano rozzi, ma naturali.\"\u00bb\nL'uomo naturale \u00e8 prima della civilt\u00e0, \u00e8 la manifestazione della originaria natura dell'uomo, \u00ab\"\u00e8 l'uomo universale nei suoi tratti pi\u00f9 generali e pi\u00f9 durevoli\"\u00bb, \u00e8 il simbolo di una pedagogia ideale.\nL'equilibrio razionale si fonda sul difficile accordo tra l'egoismo, a tutela dell'autoconservazione, e la solidariet\u00e0 verso il prossimo: ma, mentre negli animali gli istinti non si modificano, l'uomo \u00e8 libero di osservarli o meno. \u00ab\"L'uomo \u00e8 libero, cio\u00e8 dai limiti imposti dalla natura, riconosciuti e accettati da lui; si muove e si sviluppa senza costrizione, realizzando per se stesso e per gli altri la felicit\u00e0.\"\u00bb.\nLa libert\u00e0 del fanciullo in tutti i suoi aspetti deve essere la prima regola di ogni educatore che deve intervenire nell'operare il meno possibile neppure per i castighi dei fanciulli ribelli: sar\u00e0 la natura stessa a punire il fanciullo che la viola.\nIn primo luogo prima di quella sociale si dovr\u00e0 curare la sua formazione individuale e quindi lo si terr\u00e0 libero dalle soffocanti influenze della famiglia, dalla societ\u00e0 fondata sull'ingiustizia della diseguaglianza, dai libri che insegnano una \"scienza morta\", dalla religione colma di misteri irrazionali, dalle cattive abitudini.\nLa \"seconda regola\" prevede di trattare il fanciullo da fanciullo; poich\u00e9 non si pu\u00f2 liberare l'uomo in via di formazione se non rispettandolo nella progressione delle sue fasi di sviluppo. \u00ab\"Lasciar maturare la fanciullezza nel fanciullo\"\u00bb.\nL'educatore dovr\u00e0 cio\u00e8 adeguare la sua pedagogia ai vari gradi del percorso culturale raggiunti dal fanciullo; ad esempio: sar\u00e0 inutile intervenire per lo sviluppo della ragione prima che essa si completi dopo i tredici anni e solo in ultimo l'insegnamento riguarder\u00e0 la morale.\nQuesto infatti afferma la \"terza regola\": rispettare l'onest\u00e0 naturale del fanciullo mantenendolo ignorante e solo in seguito intervenire con l'esempio e l'esperienza personale del bene. Tenendo sempre presente che \u00ab\"La formazione del cuore deve comunque precedere quella dell'intelletto.\"\u00bb.\nI programmi di studio prevederanno una parte teorica con l'insegnamento di cosmografia, fisica e meteorologia e una pratica, riguardante l'industria e il commercio e, infine, le conoscenze concernenti l'uomo: storia, politica, religione. Per tutte le altre nozioni Emilio, possedendo un valido metodo di studio, potr\u00e0 fare da solo perch\u00e9 ha imparato a imparare .\nRipercussioni dell'opera nella societ\u00e0 dell'epoca.\nLa critica.\nLa pubblicazione dell\"Emilio\" nel 1762, \u00abdopo vent'anni di meditazione e tre di lavoro\u00bb ebbe una vasta eco nell'ambiente letterario francese ma fu anche \u00ab\"occasione di crescente scandalo\"\u00bb presso le istituzioni pubbliche e la Chiesa al punto che, come scrisse l'editore Duchesne a Rousseau, \u00ab\"la polizia ha interrotto la nostra attivit\u00e0 e ... non possiamo pi\u00f9 vendere nulla\"\u00bb e per di pi\u00f9 la prima sezione del Parlamento ordinava l'arresto dell'autore, che fu costretto a lasciare la Francia, e il bruciamento del libro.\nAlle critiche dei nobili, degli accademici, dei magistrati, degli intellettuali, persino del suo vecchio amico Diderot e della Chiesa, Rousseau reag\u00ec difendendo apertamente la sua opera e la sua dottrina pedagogica in particolare con una lettera al cardinale Christophe de Beaumont dove rivendicava la libert\u00e0 di discussione e di coscienza.\nIl successo.\nAllo stesso tempo assieme alle critiche l'opera riceveva apprezzamenti da un pubblico di sconosciuti e in particolare dalle lettrici disposte a seguire le nuove regole dell'educazione moderna. Durante i suoi anni di peregrinazione, Rousseau dispens\u00f2 consigli di pedagogia ad abati, a dame del gran mondo, a grandi signori. Nei venticinque anni seguenti la pubblicazione dell\"Emilio,\" furono pubblicati in lingua francese il doppio di opere sull'educazione rispetto ai primi sessant'anni del secolo.\n\u00c8 durante la Rivoluzione francese che la fama di Rousseau raggiunger\u00e0 il culmine. Marie-Joseph Ch\u00e9nier, nella seduta della Convenzione del 5 novembre 1793, proclamava Rousseau \u00ab\"quello tra i filosofi che meglio ha conosciuto la vera teoria dell'educazione\"\u00bb.. L'ideologia rivoluzionaria apprezzava infatti l'opera che insegnava al fanciullo ad essere secondo natura libero ed uguale e a rigenerarsi come cittadino nemico della corruzione dell'antico regime."}
{"id": "123639", "revid": "123679593", "url": "https://it.wikipedia.org/wiki?curid=123639", "title": "Il Gazzettino", "text": "Il Gazzettino \u00e8 un quotidiano fondato nel 1887 a Venezia. Per diffusione \u00e8 il maggior quotidiano del Triveneto. \nStoria.\nDalla fondazione al 1945.\n\"Il Gazzettino\" \u00e8 stato fondato il 20 marzo 1887 da Gianpietro Talamini.\nSul giornale per lungo tempo furono pubblicate novelle e romanzi a puntate, e questo contribu\u00ec notevolmente alla sua diffusione, inoltre il Talamini per aumentare il numero di lettori, abbass\u00f2 il costo a 3 lire ed inser\u00ec notizie d'interesse comune.\nDai primi anni venti fino al 1963, una delle firme pi\u00f9 celebri e popolari fu quella dell'inviato, critico teatrale, cinematografico e musicale Alberto Bertolini, che mor\u00ec in un incidente stradale mentre era inviato per un servizio.\nNel 1941 assorb\u00ec la testata \u00abGazzetta di Venezia\u00bb, che divenne l'edizione pomeridiana del quotidiano. La testata cess\u00f2 nel 1945.\nDal dopoguerra in poi.\nDal 1944 al 1966 fu azionista, amministratore delegato e presidente della Editoriale San Marco, Augusto De Gasperi, fratello minore di Alcide De Gasperi. Tradizionalmente di orientamento conservatore, il quotidiano fu per molti decenni vicino alle posizioni della Democrazia Cristiana. Dal 1946 al 1959 l'edizione pomeridiana del quotidiano usc\u00ec con una propria testata, \u00abGazzettino sera\u00bb.\nNel 1977 \"Il Gazzettino\" abbandon\u00f2 la sede storica di Ca' Faccanon a Venezia e si trasfer\u00ec nella nuova sede di Via Torino a Mestre. Nel 1983 una cordata di imprenditori veneti rilev\u00f2 la Societ\u00e0 Editrice Padana S.p.A., societ\u00e0 editrice del quotidiano.\nNel luglio del 2006 il gruppo Caltagirone Editore acquista per 120 milioni il 52% della SEP e sottoscrive un accordo con Edizione Holding per acquistare a 16 euro, tra il 1\u00b0 e il 31 dicembre 2008, 2.527.152 azioni (pari al 25,76%) della SEP. In totale, Caltagirone Editore deve corrispondere 51 milioni di euro a fronte dei contratti di opzione di acquisto e vendita sottoscritti su un 32,7% del capitale sociale.\nAl 31 dicembre 2006 il gruppo Caltagirone Editore ha il 67,21% delle azioni, per una spesa totale di 143,6 milioni di euro.\nEdizioni.\nDal 1989, per una ventina d'anni, \u00e8 uscito in due dorsi: uno nazionale, uguale per tutte le edizioni, e uno locale. L'edizione del luned\u00ec aveva come secondo dorso il fascicolo sportivo \"Ognisport\". Dal 6 ottobre 2009 \u00e8 passato a un unico dorso che comprende sia la parte nazionale (invariata per tutte le province) sia quella locale, inserita al centro come un fascicolo estraibile. Cambia anche il formato: dal grande e tradizionale formato lenzuolo al pi\u00f9 moderno tabloid.\nResponsabile del sito internet, attivato nella sua veste attuale il 21 ottobre 2013, \u00e8 Gianluca Salvagno.\nIl 12 luglio 2020 verr\u00e0 presentato ll libro Archivio Storico del gazzettino dal 1887\nIl Gazzettino stampa ogni giorno oltre 200 pagine per le sue edizioni locali. A partire dagli opera anche nel resto del Veneto (eccetto a Verona) e in parte del Friuli-Venezia Giulia.\nIl giornale esce nelle edizioni di:\nBibliografia.\nSante Rossetto, \"Il Gazzettino e la societ\u00e0 veneta\", Cierre edizioni, Verona 2004."}
{"id": "123640", "revid": "125147985", "url": "https://it.wikipedia.org/wiki?curid=123640", "title": "Massimiliano I d'Asburgo", "text": "Grazie a una politica di matrimoni ed eredit\u00e0 fu il fondatore dell'impero universale asburgico, malgrado le sconfitte militari subite in molte campagne, alle quali non esit\u00f2 a partecipare personalmente. Personalit\u00e0 poliedrica e controversa, fu un mecenate e protettore delle arti, come pure un riformatore della politica e dell'amministrazione del regno.\nGiovinezza: il \"Wunderkind\".\nMassimiliano d'Asburgo nacque nel castello imperiale di Wiener Neustadt, figlio di Federico III e di sua moglie Eleonora d'Aviz. I due imperiali consorti, che nonostante vari contrasti si amavano molto, contavano particolarmente sulle capacit\u00e0 del loro unico figlio maschio sopravvissuto che avevano deciso di chiamare Massimiliano in onore di un santo balcanico. Federico ed Eleonora avevano avuto un figlio prima di Massimiliano, Cristoforo, e ne ebbero uno dopo, Giovanni, entrambi morti in tenera et\u00e0.\nNon solo i genitori, ma tutto l'impero poneva in Massimiliano le pi\u00f9 grandi speranze: era considerato infatti come un bambino inviato da Dio, destinato a realizzare grandiose imprese. Subito, attorno alla nascita di Massimiliano furono create le pi\u00f9 svariate leggende, che contribuirono a diffondere l'amore popolare e la fama che godette il giovane erede al trono.\nMassimiliano trascorse i primi anni di vita nella citt\u00e0 di Wiener Neustadt, dove crebbe con rigore. A fianco delle sue passioni, i duelli e i tornei, Massimiliano era costretto ad assistere a lunghe lezioni che lo portarono a imparare in breve tempo il tedesco e il latino, nonch\u00e9 l'italiano e il francese. La corte asburgica non amava l'ostentazione del lusso e Massimiliano crebbe secondo le antiche usanze dei suoi antenati, lontano da raffinatezze ed eleganza.\nBen presto, nel 1467, Eleonora mor\u00ec, rimpianta da tutta la corte e in particolare dal marito: Federico infatti non volle pi\u00f9 sposarsi, lasciando il futuro della dinastia nelle mani dell'unico suo figlio maschio sopravvissuto e di suo cugino, Sigismondo, conte del Tirolo.\nMassimiliano si present\u00f2 fin dall'inizio come un ragazzo vivace, che adorava il combattimento e allo stesso tempo era attirato dall'arte e dalla cultura. Fisicamente era molto simile al padre: non era molto alto, aveva il naso aquilino tipico degli Asburgo e era piuttosto robusto; caratterialmente, invece, padre e figlio erano completamente differenti, giacch\u00e9 Federico amava la quiete e la tranquillit\u00e0, mentre Massimiliano era sempre attivo e instancabile:\nIl matrimonio e la reggenza in Borgogna.\nMatrimonio con Maria di Borgogna.\nLa situazione dell'Impero e dell'imperatore nella seconda met\u00e0 del Quattrocento si presentava problematica: Federico III era perennemente alla ricerca di finanziamenti che spesso i litigiosi rappresentanti degli stati tedeschi rifiutavano di concedergli. Si decise allora di trovare una sposa per l'erede al trono che portasse una ricca dote; la scelta cadde sulla figlia del duca di Borgogna Carlo il Temerario, nemico dei francesi come Federico e signore del pi\u00f9 ricco territorio d'Europa: la Borgogna infatti era allora al suo massimo splendore. Il duca di Borgogna controllava le Fiandre, l'Artois, il Brabante, la Piccardia, la Franca Contea. Inoltre governava su vasti territori lungo il Reno e nella Contea d'Olanda e di Zelanda, oltre a possedere le contee di Lussemburgo e Limburgo. Pur essendo formalmente molto legato alla Francia, il duca Carlo era completamente indipendente e aspirava addirittura a una corona, che sperava di ottenere dall'Imperatore.\nFederico III e Carlo I si incontrarono presso Treviri, ma il loro accordo sfum\u00f2 a causa dell'incertezza dell'imperatore. Intanto per\u00f2 Massimiliano e la figlia del duca, Maria, si erano visti e avevano avuto l'opportunit\u00e0 di conoscersi e di piacersi.\nDi l\u00ec a qualche anno tuttavia (1477) Carlo il Temerario mor\u00ec in battaglia sotto le mura della citt\u00e0 di Nancy, che stava cercando disperatamente di riconquistare e Maria si trov\u00f2 a essere l'unica erede di tutta la fortuna paterna, e in un clima cos\u00ec ostile che la citt\u00e0 di Gand fece giustiziare due stretti collaboratori del defunto duca, Hugonet e Humbercourt. Circondata da nemici, primi fra tutti gli agenti e i nobili al servizio del re di Francia Luigi XI, Maria si chiuse con pochi servitori fedeli nella citt\u00e0 di Gand, attendendo l'arrivo di Massimiliano e dell'esercito imperiale. Dopo alcuni problemi legati a una scarsa disponibilit\u00e0 finanziaria (costante comune nella vita di Massimiliano), egli part\u00ec e giunse nei Paesi Bassi dove si ritrov\u00f2 circondato dal favore popolare: nel giugno 1477 giunse a Gand e il 18 luglio 1477 spos\u00f2 Maria.\nL'arciduca si mise alla testa del suo esercito e riport\u00f2 l'ordine in terra borgognona sconfiggendo Luigi XI di Francia, che aveva tentato di organizzare rivolte nelle Fiandre per ribaltare l'autorit\u00e0 dei giovani sposi, nella battaglia di Guinegatte del 17 agosto 1479. In parte il successo fu dovuto all'abilit\u00e0 tattica dell'Asburgo, ma anche alla tattica militare applicata, che prevedeva la cavalleria inserita tra la fanteria.\nNegli anni che seguirono Massimiliano continu\u00f2 a combattere per l'integrit\u00e0 dei territori che erano appartenuti al suocero; intanto, nel 1478 e nel 1480 erano nati i suoi due figli, Filippo e Margherita. L'adesione a uno stile di vita meno \"asburgico\" e quindi tedesco in favore di uno pi\u00f9 \"borgognone\" e quindi imbevuto di suggestioni umanistiche, si ha proprio nella scelta del nome del primogenito, estraneo alla tradizione della casata, ma ricco di rimandi al classicismo e all'et\u00e0 d'oro della monarchia francese nel Medioevo. E in questo modo due nomi tipicamente Valois come Filippo e Carlo (scelta operata dal primogenito dell'imperatore per il proprio erede) passarono ad ambedue i rami degli Asburgo.\nMa a distanza di due anni dalla nascita di Margherita, una tragedia si abbatt\u00e9 su Massimiliano: sua moglie Maria, durante una battuta di caccia, cadde da cavallo riportando gravi emorragie interne. Trasportata subito a Bruges, mor\u00ec il 27 marzo 1482, rimpianta da tutta la corte e in particolare da Massimiliano, che si trovava ora a essere reggente per i figli, senza possedimenti propri.\nLa difficile reggenza del Re dei Romani.\nMorta Maria, le varie citt\u00e0 sotto il controllo di Massimiliano colsero l'occasione per ribellarsi all'autorit\u00e0 del duca d'Austria; gli stati dei Paesi Bassi in particolare strinsero patti con la Francia che culminarono con il trattato di Arras del dicembre 1482, il quale sanciva una pace militare ed economica tra le due parti. Pi\u00f9 che per motivi economici, questa ribellione andrebbe rintracciata nel desiderio profondo della locale borghesia di non essere sottoposta a poteri che andassero oltre l'ambito comunale. Inoltre Massimiliano fu costretto a inviare a Blois, dove risiedeva la Corte francese, la figlia Margherita come pegno di pace. La giovane principessa fu trattata con tutti gli onori e fu promessa in sposa al nuovo re di Francia, il giovane Carlo VIII.\nNel 1486 Massimiliano ricevette il titolo di Re dei Romani da suo padre Federico III. Il titolo lo designava come erede universale dell'imperatore alla sua morte. Alcune fonti affermano che Federico fosse contrario alla nomina del figlio mentre lui era ancora in vita; questa ipotesi non ha tuttavia alcun riscontro realistico e storico. Certo \u00e8 invece, che tra padre e figlio vi fossero numerose incomprensioni e che i due fossero spesso in disaccordo tra loro.\nTornato in Borgogna e dopo anni di continue ribellioni e sfide all'autorit\u00e0 del duca d'Austria da parte delle citt\u00e0 borgognone, Massimiliano decise la convocazione dei rappresentanti delle principali citt\u00e0 per giungere a un accordo. Cos\u00ec, nell'inverno 1488, scelse come citt\u00e0 adatta per la situazione Bruges. Vi giunse con tutta la sua Corte, lasciando per\u00f2 fuori dalle mura cittadine le sue truppe, che avrebbe fatto entrare in un secondo momento. Ma gli abitanti di Bruges, approfittando dell'occasione, bloccarono i cancelli cittadini impedendo l'entrata dell'esercito del reggente: Massimiliano si trov\u00f2 cos\u00ec prigioniero della cittadinanza, senza nessun tipo di protezione o di garanzia. La popolazione di Bruges arriv\u00f2 a eliminare alcuni membri della Corte di Massimiliano e a minacciare di consegnarlo al re di Francia. Nonostante la situazione rischiosa l'arciduca si comport\u00f2 in maniera ferma, risoluta e dignitosa, meritandosi la stima dei suoi carcerieri e questo, in un ambito culturale ancora legato a certi schemi comportamentali del mondo cortese, gli giov\u00f2 molto, portando dalla sua parte una consistente fetta della nobilt\u00e0 borgognona. Ben presto tuttavia giunse la notizia dell'imminente arrivo dell'esercito imperiale inviato da Federico III, favorito in questo dall'aiuto che spontaneamente vollero porgere i principi tedeschi verso il re che avevano appena eletto; la ribelle Bruges decise quindi di lasciare libero Massimiliano.\nSeguirono anni di violenti scontri tra i nobili borgognoni, desiderosi di essere indipendenti, e Massimiliano, che si conclusero con una vittoria del reggente: Alberto di Sassonia, uno dei pi\u00f9 fedeli feudatari di Massimiliano, conquist\u00f2 e ridusse all'impotenza Bruges e Gand, i due fulcri della rivolta, mentre il pi\u00f9 accanito avversario dell'autorit\u00e0 asburgica, Filippo di Kleve, fu irrimediabilmente sconfitto nel 1492. Finalmente Massimiliano pot\u00e9 dare il via ai negoziati per la pace, che si conclusero con il trattato di Senlis del 23 maggio 1493, che gli assicurava il controllo dell'Artois e della Franca Contea. In questo fu anche facilitato dal fatto che, con gli anni, il figlio Filippo era cresciuto e stava diventando sempre pi\u00f9 indipendente dal padre, condizione che naturalmente rendeva meno inquieti i borgognoni, alcuni dei quali (specialmente olandesi), cercarono di metterlo contro il padre, che a sua volta cercava di mantenere con lui rapporti da pari a pari.\nL'elezione e le prime campagne.\nIl 19 agosto 1493, presso Linz, si spense in grande solitudine l'imperatore Federico III. Massimiliano, Re dei Romani, venne subito investito del potere imperiale. Suo primo atto fu quello di lasciare la Borgogna affidandola a suo figlio Filippo, che ne ottenne la piena sovranit\u00e0, riconosciuta anche dal popolo. Filippo venne accolto a Lovanio con tutti gli onori e vi pose la sua Corte.\nMassimiliano intanto, che aveva ottenuto in eredit\u00e0 dal cugino Sigismondo, detto il Danaroso, il ricco territorio del Tirolo ed era riuscito a cacciare il re ungherese Mattia Corvino dall'Austria, torn\u00f2 a Innsbruck, sua residenza prediletta. Lo stesso anno della morte del padre, Massimiliano aveva sposato Bianca Maria Sforza, figlia del duca di Milano Galeazzo Maria Sforza, nella speranza di poter avere altri eredi. Bianca tuttavia si dimostr\u00f2 ben presto incapace di avere figli.\nLe tensioni con la Dieta e la breve esperienza italiana.\nUna volta eletto, Massimiliano decise di aderire alla Lega di Venezia, che vedeva la Spagna, lo Stato Pontificio e i maggiori stati italiani reagire alla calata dei francesi di Carlo VIII in Italia. \n&lt;br&gt;Per organizzare un esercito e scendere in Italia, Massimiliano aveva bisogno di denaro e decise cos\u00ec di convocare una Dieta composta dai Grandi Elettori, i rappresentanti delle citt\u00e0 imperiali e i Principi imperiali che avrebbero dovuto votare per fornirgli i sussidi necessari alla guerra. Con la convocazione della Dieta di Worms Massimiliano intendeva sia ottenere il denaro necessario a finanziare la sua impresa ma anche disporre un rinnovamento dell'apparato statale, che ottenne con la celebre Riforma imperiale.\nOttenuti i finanziamenti, l'imperatore scese in Italia per due volte, nel 1495 e nel 1498, senza ottenere, in entrambi i casi, risultati rilevanti.\nNel 1496 pernott\u00f2 a Vezza d'Oglio, in Val Camonica, ospitato dal conte Federici. In seguito alla enormi spese dovute a una cos\u00ec grande visita, il conte di Vezza d'Oglio aument\u00f2 le decime che aveva nei confronti di molte comunit\u00e0 della valle.\nTornato in territorio imperiale, Massimiliano continu\u00f2 i lavori della Dieta di Worms, che aveva approvato, oltre all'introduzione di una tassa (il \"gemeiner Pfennig\") per fornire a Massimiliano i mezzi finanziari necessari per le guerre in Italia e contro l'Impero ottomano, il cosiddetto \"Landfrieden perpetuo\", con lo scopo di mettere fine alle guerre private, sulla cui vigilanza era chiamato a vegliare un tribunale apposito, il Reichskammergericht (Tribunale della Camera imperiale).\nLa guerra svizzera.\nLa Confederazione delle citt\u00e0 svizzere, che formalmente faceva parte dell'Impero, non volle riconoscere le decisioni della Dieta di Worms (n\u00e9 aveva voluto inviare propri rappresentanti alla dieta, con l'eccezione della citt\u00e0 di Berna). Inoltre, si erano verificate in quei mesi numerose incomprensioni tra i sostenitori dell'imperatore e i membri della Confederazione svizzera. Nel mese di febbraio 1499 gli svizzeri colsero l'occasione, fornita da un pretesto, di attaccare i lanzichenecchi imperiali.\nBen presto i contingenti svizzeri sconfissero le truppe sveve dell'imperatore e penetrarono nei territori del Liechtenstein sino al lago di Costanza. Quelle svizzere erano spesso solo incursioni, dato che i soldati tendevano a ritirarsi poco dopo nei loro confini: tuttavia incontrarono soldati imperiali numerose volte e li sconfissero nella maggior parte dei casi in modo totale. Agli inizi d'aprile Massimiliano, convocata una dieta a Magonza, dichiar\u00f2 guerra alla confederazione. Ambedue le parti presero a saccheggiare il territorio del nemico lungo il Reno. Le truppe asburgiche penetrarono nel Thurgau, ma appena vennero a contatto con gli svizzeri subirono una pesante sconfitta: le continue vittorie svizzere portarono Massimiliano a cambiare lo scenario di guerra spostando il grosso del suo esercito nella Val Monastero, dove pensava di poter cogliere un'importante vittoria sugli svizzeri impreparati. Tuttavia, nella battaglia della Calva, gli imperiali subirono un'ulteriore sconfitta da parte dell'esercito svizzero che uccise all'incirca cinquemila uomini. Questa e altre battaglie successive, tutte negative per l'Impero, portarono Massimiliano a stipulare la pace con gli svizzeri, che venne siglata il 22 settembre presso Basilea. In seguito la Svizzera divenne de facto indipendente.\nLa politica dei matrimoni.\nI figli: Filippo e Margherita.\nSfortunato sul piano bellico, Massimiliano seppe fare la fortuna della sua Casa tramite una brillante politica matrimoniale, che ebbe come risultato l'ingrandire enormemente i territori controllati dall'Impero.\nIl primo dei felici matrimoni organizzati da Massimiliano fu quello del suo unico figlio maschio ed erede Filippo, denominato, per il suo aspetto fisico, il Bello, con Giovanna, la figlia del re di Aragona Ferdinando II. Dopo alcune trattative, Massimiliano e Ferdinando siglarono un accordo il 5 novembre 1495: Giovanna sarebbe divenuta duchessa di Borgogna. E mentre Filippo sposava Giovanna, la sorella Margherita sarebbe andata in sposa al fratello della nuova duchessa di Borgogna, don Giovanni, principe delle Asturie ed erede del regno del padre Ferdinando e della madre Isabella di Castiglia. Giovanna raggiunse Filippo ad Anversa e i due, innamorati l'uno dell'altra, celebrarono il matrimonio il 21 ottobre 1496.\nDon Giovanni e Margherita si sposarono invece in Spagna nella primavera del 1497. Anch'essi innamorati, ebbero una vita matrimoniale felice sino alla morte di Giovanni, che avvenne improvvisamente, appena sei mesi dopo la cerimonia.\nDall'unione di Filippo e Giovanna, che divennero nel 1500 legittimi ed unici eredi dei re spagnoli, nacquero numerose figlie ma anche due dei futuri imperatori del Sacro Romano Impero: Carlo, che visse i suoi primi anni in Borgogna, e Ferdinando, che crebbe in Spagna.\nMargherita spos\u00f2 in seconde nozze Filiberto Duca di Savoia, ma anche questo matrimonio fu breve e sfortunato, e la principessa si ritrov\u00f2 vedova per la seconda volta nel 1504, a ventiquattro anni appena: da allora divenne reggente, per il nipote, dei territori borgognoni e, secondo i desideri paterni, mantenne il pi\u00f9 possibile una politica di amicizia con il vicino regno di Inghilterra. I buoni rapporti tra il ducato ed il regno inglese erano motivati soprattutto da questioni economiche, ma anche spirituali, poich\u00e9 la nobile cavalleria borgognona era contraria a guerre fra cristiani, per risparmiare le energie per la futura crociata. Margherita per\u00f2 scontent\u00f2 molto il padre, tessendo una stabile politica di amicizia e cordialit\u00e0 con il regno di Francia e i Valois, da cui Carlo il Temerario discendeva: l'imperatore dissentiva totalmente, definendo in una lettera del 1513 al nipote Carlo i francesi come \"anciens et encoures naturels ennemis de nostre maison de Bourgogne\" (\"i vecchi e ancora attuali nemici naturali della nostra Casa di Borgogna\").\nI nipoti: Carlo e Ferdinando.\nNel 1501, quando suo nipote Carlo aveva solo un anno, Massimiliano si impegn\u00f2 per assicurargli un grande matrimonio. Dopo aver consolidato il dominio degli Asburgo in Spagna, era ora necessario spostare le attenzioni verso la tradizionale nazione avversaria degli Asburgo: la Francia. Cos\u00ec, nell'estate del 1501, presso Lione, i rappresentanti del re francese Luigi XII guidati dal cardinale d'Amboise, e quelli dell'imperatore con a capo Guglielmo di Cro\u00ff, decisero che Carlo, duca di Borgogna, avrebbe sposato la figlia del re di Francia, Claudia, che gli avrebbe portato come dote il ducato di Bretagna, quello di Milano e il regno di Napoli. Quando ci fu un nuovo incontro nel 1505 presso Hagenau, Luigi XII rifiut\u00f2 di concedere la mano della figlia al nipote dell'imperatore, dando in sposa Claudia al suo erede, il duca d'Angoul\u00eame Francesco, il futuro re Francesco I. Rotti cos\u00ec definitivamente i contatti diplomatici con i francesi, Massimiliano inoltr\u00f2 trattative di matrimonio con il re d'Inghilterra Enrico VIII, che si conclusero con la promessa di matrimonio tra Carlo e la sorella del re, Maria. Tuttavia, nel 1514, Carlo e Massimiliano subirono un'ulteriore voltafaccia: Enrico VIII decise di rompere la promessa matrimoniale e di concedere sua sorella in sposa all'ormai anziano e vedovo re francese Luigi XII.\nSe con Carlo i progetti di Massimiliano naufragarono, and\u00f2 meglio con l'altro nipote, Ferdinando. Nel 1515 l'imperatore fece giungere ad Innsbruck, dove risiedeva abitualmente, la figlia del re di Ungheria Ladislao, la principessa Anna; qualche anno prima, infatti, Massimiliano e Ladislao avevano stabilito che Anna avrebbe sposato uno dei nipoti dell'imperatore. Carlo, maggiorenne, decise di opporsi a questa prospettiva, mentre il tutore e nonno del giovane Ferdinando, non accett\u00f2 che il nipote divenisse consorte della principessa Anna. Cos\u00ec Massimiliano, pur di non far cadere l'accordo, accett\u00f2 di sposare egli stesso Anna se entro un anno uno dei nipoti non si fosse rassegnato. Ma nel 1516 mor\u00ec il nonno di Ferdinando, Ferdinando d'Aragona, e cos\u00ec il giovane acconsent\u00ec a sposarsi con Anna. Il matrimonio fu celebrato solo nel 1521, a Vienna quando Massimiliano era gi\u00e0 morto da tre anni.\nIntanto Massimiliano aveva anche deciso di adottare ufficialmente come nipote l'unico figlio ed erede del re Ladislao, Luigi di Boemia, che spos\u00f2 sua nipote Maria. Il destino volle per\u00f2 che Luigi annegasse durante la battaglia di Moh\u00e1cs nel 1526 mentre combatteva contro i turchi, lasciando come eredi del suo regno la sorella Anna ed il cognato Ferdinando, che furono proclamati regina e re d'Ungheria. I disegni di Massimiliano si erano completamente avverati: gli Asburgo governavano allora sull'Impero, sulla Spagna, compresi i domini americani, e sull'Ungheria, formando la pi\u00f9 grande potenza europea del secolo.\nLa politica matrimoniale di Massimiliano, forse il suo capolavoro diplomatico, fu immortalata dalla celebre frase latina: \"Bella gerant alii, tu felix Austria nube\", che tradotta: \"Gli altri facciano la guerra, tu, Austria fortunata, sposati.\"\nLa nuova campagna d'Italia: la Lega di Cambrai.\nIn seguito alla morte di Alessandro VI e al breve pontificato di Pio III, gli equilibri italiani erano nuovamente precari: la Repubblica di Venezia aveva approfittato della debolezza del papato per espandere il suo controllo sui territori della Romagna ed il nuovo papa, Giulio II era deciso a riottenere quelle terre. Tuttavia il papa era consapevole che, da sole, le sue truppe non avrebbero potuto essere in grado di sconfiggere l'esercito veneziano e cos\u00ec invi\u00f2 richieste di aiuto ai grandi sovrani europei.\nFrancia e Impero accettarono la richiesta del pontefice e il 22 settembre 1504 stipularono a Blois un triplice trattato per prevedere la spartizione futura dei domini Veneziani, per riconoscere l'investitura di Luigi XII a duca di Milano e per concordare i dettagli per il matrimonio di Carlo d'Asburgo e della figlia del re francese. Il rinnovo del trattato nel 1505 spinse Venezia a restituire al papa alcune citt\u00e0 romagnole, tenendo solo Rimini e Faenza. Ma Giulio II, nel 1507, chiese che fossero restituite tutte le citt\u00e0 romagnole: questa volta ricevette un netto rifiuto.\nL'intervento di Massimiliano e la sua incoronazione.\nDa anni Massimiliano attendeva di essere incoronato a Roma dal pontefice. Chiese quindi libero transito nella pianura padana, che gli venne per\u00f2 vietato da Venezia. Usandolo come pretesto, ordin\u00f2 l'occupazione del Cadore a gennaio del 1508. L'operazione venne svolta con facilit\u00e0, tuttavia il successo fu breve e la guarnigione lasciata in Cadore venne sconfitta in marzo nella battaglia omonima. Nel frattempo Massimiliano si rec\u00f2 a Trento, vescovado che voleva assicurare rimanesse fuori dall'area di influenza veneziana. Vi giunse il 3 febbraio 1508, alla testa di una sorta di processione, in abito da pellegrino. Il mattino del giorno seguente si rec\u00f2 nel Duomo, dove prese lo scettro e il globo e si fece proclamare dal suo cancelliere, il vescovo Matth\u00e4us Lang, \"imperator romanus electus.\" La formula venne presto approvata da Giulio II, ma si tratt\u00f2 della prima incoronazione imperiale non effettuata da un papa.\nL'armata imperiale continu\u00f2 la penetrazione nella pianura veneta, conquistando Verona. Vicenza gli apr\u00ec trionfalmente le porte. Tuttavia, gli uomini e il denaro richiesti dall'imperatore alla dieta di Costanza, non erano giunti se non in minima parte, non sufficiente per affrontare apertamente i veneziani. Cos\u00ec Massimiliano venne sconfitto ripetutamente dall'esercito veneziano comandato da Bartolomeo d'Alviano, che si spinse sino alla conquista di Pordenone (della quale gli venne concessa la signoria), Gorizia, Trieste e dell'intera Istria, territorio fondamentale per l'Impero, perch\u00e9 unico sbocco sul mar Mediterraneo.\nMassimiliano dovette chiedere una tregua (che venne firmata nel convento francescano dei frati minori ad Arco di Trento l'11 giugno 1508) e si ritir\u00f2 a Trento.\nLa Lega di Cambrai: nascita e disfacimento.\nNel dicembre 1508, con il pretesto di siglare una pace tra l'imperatore e il duca di Gheldria, vi fu un incontro allargato a Cambrai. Accantonata momentaneamente la questione borgognona, Massimiliano e Luigi XII aderirono alle proposte di Giulio II di dividersi i territori della Repubblica di Venezia, che aveva fornito al Papa un pretesto per la guerra proponendo un proprio candidato per la diocesi di Vicenza vacante. Giulio II fu convinto ad entrare nel conflitto, che prevedeva il completo annientamento dello stato veneziano, anche la Spagna. I rappresentanti dei vari sovrani che sarebbero intervenuti militarmente decisero che l'Italia sarebbe cos\u00ec stata spartita: al re di Francia sarebbero andate Cremona, Bergamo, Brescia; a Massimiliano il territorio veneto della Serenissima con Friuli e Istria; la Spagna avrebbe ottenuto le citt\u00e0 portuali della Puglia; il ducato di Ferrara e i Gonzaga di Mantova avrebbero acquisito zone limitrofe ai loro confini mentre il duca di Savoia avrebbe ottenuto il controllo dell'isola di Cipro. La Repubblica ne fu ben presto informata tramite il suo ambasciatore alla corte francese.\nNel 1509 il conflitto ebbe inizio: in breve tempo il re di Francia attravers\u00f2 le Alpi e si scontr\u00f2 con l'esercito veneziano nella battaglia di Agnadello. Con un esercito di circa 40.000 uomini e cinquanta cannoni, Luigi XII colse una grande vittoria, annientando completamente l'esercito veneziano e ottenendo il controllo del Veneto sino a Mestre.\nMassimiliano intervenne troppo tardi e le sue truppe non furono di nessun aiuto ai francesi, che avevano gi\u00e0 sconfitto l'avversario. In ogni caso per\u00f2 gli imperiali occuparono Feltre, Belluno, Trieste e Riva del Garda, gi\u00e0 abbandonate dalla guarnigione veneziana.\nMa la riscossa di Venezia non tard\u00f2 a giungere: il 16 luglio 1509 i veneziani riuscirono a strappare Padova agli imperiali. Massimiliano, da Trento, decise di scendere a Padova per riprendere il possesso di quella citt\u00e0: l'esercito per\u00f2 impieg\u00f2 un mese per arrivare in Veneto e intanto il conte Niccol\u00f2 di Pitigliano aveva provveduto a fortificare Padova. L'assedio dur\u00f2 due settimane, durante le quali i veneziani respinsero gli attacchi dei lanzichenecchi che, pur essendo riusciti a far breccia nelle mura, non furono in grado di prendere la citt\u00e0. Al termine della seconda settimana, Massimiliano dovette ritirarsi verso il Tirolo. Negli anni che seguirono, la guerra continu\u00f2, ma Massimiliano prefer\u00ec non parteciparvi attivamente.\nContrasti tra Giulio II e i francesi, uniti alla volont\u00e0 papale di annettersi il ducato di Ferrara, alleato francese, col quale era in attrito da tempo, portarono allo scioglimento della Lega agli inizi del 1510 e ad un'alleanza anti-francese tra il Papato e Venezia. Dopo alcuni successi iniziali, Giulio II si trov\u00f2 in grande difficolt\u00e0, minacciato anche di deposizione da parte di un concilio di cardinali dissidenti convocato a Pisa da Luigi XII. Nell'ottobre del 1511 promosse una \"Lega Santa\" in funzione anti-francese, cui tuttavia Massimiliano ader\u00ec solo l'anno dopo. Nel 1511 infatti gli era balzato in mente un progetto in s\u00e9 folle. Giulio II si era ammalato piuttosto seriamente e Massimiliano, libero da qualunque vincolo matrimoniale, pens\u00f2 di poter scendere a Roma e farsi eleggere dai cardinali papa; comunic\u00f2 la sua decisione ai suoi famigliari e poi lo fece sapere ai suoi banchieri, i ricchi Fugger. Ma Jacob Fugger si rifiut\u00f2, vista l'assurdit\u00e0 del progetto, di finanziare l'imperatore.\nMassimiliano ader\u00ec quindi alla Lega Santa e, con la collaborazione di Enrico VIII, inferse ai francesi una grave sconfitta nella battaglia di Guinegatte nel 1513. Negli anni che seguirono la presenza imperiale nella guerra italiana non fu rilevante.\nNel marzo 1516, l'imperatore mosse il suo esercito di 20.000 uomini da Trento alla volta di Milano. Deciso a conquistare un'importante roccaforte veneziana, assedi\u00f2 Asola. Dopo tre giorni di assedio, dal 16 al 19 marzo, milizie e abitanti, agli ordini del nobile Provveditore veneziano Francesco Contarini e sostenuti dal condottiero Riccino Daina, tennero testa agli imperiali che furono costretti a ritirarsi verso Orzinuovi e Soncino. Le fasi della battaglia furono immortalate in un celebre dipinto del Tintoretto, Assedio di Asola, datato 1544-1545.\nMorte e eredit\u00e0.\nProssimo alla morte, Massimiliano medit\u00f2 di assicurare il futuro della dinastia cercando di convincere durante la Dieta di Augusta i Principi Elettori a nominare il nipote Carlo Re dei Romani, ma i principi non furono di quest'avviso, e Massimiliano difettava del miglior argomento per fargli cambiare idea, cio\u00e8 il denaro. Oltre che generoso di natura, dissipava nei suoi grandi progetti politici e negli eserciti necessari molto denaro. Negli ultimi anni del suo regno era quasi in miseria e le cambiali da lui firmate non valevano nulla.\nIl lungo viaggio, oltretutto in inverno, da Augusta fino all'Austria si rivel\u00f2 un colpo mortale per l'imperatore, gi\u00e0 in cattiva salute, che a Wels (Alta Austria) non fu pi\u00f9 in grado di proseguire, e vi mor\u00ec l'11 gennaio 1519: devoto cristiano, presagendo la fine dedic\u00f2 l'ultima settimana di vita alla preghiera, tralasciando gli affanni materiali per preparare l'anima al trapasso, come anni dopo avrebbe fatto a Yuste il suo successore Carlo. Venne sepolto non nella celebre Hofkirche di Innsbruck nel grandioso mausoleo che vi aveva fatto realizzare, citt\u00e0 che aveva rifiutato di accoglierlo poche settimane prima della morte; bens\u00ec nella cappella dedicata a San Giorgio a Wiener Neustadt, esattamente sotto l'altare.\nAlla sua morte il titolo imperiale pass\u00f2 a suo nipote Carlo, dato che suo figlio Filippo, re consorte di Castiglia era morto nel 1506. Negli anni precedenti Massimiliano aveva nominato l'unica figlia, Margherita d'Asburgo, tutrice in favore dei nipoti Carlo e Ferdinando, che sarebbe divenuto anch'esso Imperatore del Sacro Romano Impero.\nMatrimoni e figli.\nMassimiliano si spos\u00f2 due volte, prima con:\nRimasto vedovo alla morte improvvisa di Maria di Borgogna a causa di una caduta da cavallo, Massimiliano decise di risposarsi per aumentare i suoi eredi:\nEbbe anche numerosi figli illegittimi, tra questi:\nTitoli.\nCome erede designato del Sacro Romano Impero:\nCome sovrano del Sacro Romano Impero:\nCome sovrano delle terre ereditarie asburgiche:\nCome governante dei Paesi Bassi borgognoni:\nTitoli personali (cui non corrispondeva un'effettiva sovranit\u00e0):"}
{"id": "123641", "revid": "1904508", "url": "https://it.wikipedia.org/wiki?curid=123641", "title": "Capi di governo della Francia", "text": "Questa pagina contiene l'elenco dei capi di Governo della Francia, dal 1624 ad oggi.\nNel corso del tempo, essi hanno portato titoli diversi:\nCapi-ministro della Francia dei Borbone (1598-1791).\nLuigi XIV govern\u00f2 senza un ministro-capo, sin da dopo la morte di Mazzarino. Dopo la morte del Re Sole, suo nipote Filippo II, duca d'Orl\u00e9ans, reggente per Luigi XV, diresse personalmente il governo, sino a quando egli stesso nomin\u00f2 un primo ministro, nel 1718.\nAlla morte del Fleury, Luigi XV, ad imitazione del bisnonno, prese direttamente nelle proprie mani la direzione del governo. Salvo mutare atteggiamento nel 1758.\n1792-1815.\nNel corso degli anni della Rivoluzione francese e del Primo impero, i modi del governo cambiarono frequentemente e non vi fu alcuna carica di capo del governo."}
{"id": "123642", "revid": "1226", "url": "https://it.wikipedia.org/wiki?curid=123642", "title": "Strage degli Innocenti", "text": ""}
{"id": "123643", "revid": "125725692", "url": "https://it.wikipedia.org/wiki?curid=123643", "title": "Chongqing", "text": "Chongqing ] () \u00e8 una citt\u00e0 della Cina centro-meridionale e una delle quattro municipalit\u00e0 autonome della Repubblica Popolare Cinese amministrativamente parificate alle province. \nL'area urbana di Chongqing \u00e8 fra le pi\u00f9 popolose del mondo: la zona urbana vera e propria conta circa 8 milioni e mezzo di abitanti, ma entro i confini municipali si superano i 31 milioni, il che la rende la singola citt\u00e0 pi\u00f9 popolata del mondo oltre ad essere la citt\u00e0 pi\u00f9 estesa del mondo; infine, l'hinterland arriva a raccogliere circa 39 milioni di persone.\nStoria.\nSi ritiene che Chongqing corrisponda al semi-mitologico Regno di Ba, fondato nell'XI secolo a.C. dall'omonimo popolo Ba e distrutto nel 316 a.C. dal Regno di Qin. L'imperatore della Dinastia Qin dispose la costruzione di una nuova citt\u00e0, chiamata Jiang, e istitu\u00ec la prefettura di Chu. Nel 581, sotto il potere della Dinastia Sui, Chongqing fu trasformata nella prefettura di Yu. Nel 1102, la citt\u00e0 venne rinominata Prefettura di Gong.\nNel 1189 il principe Zhao Dun, della Dinastia Song, salito al trono e incoronato Imperatore di Guangzong, ribattezz\u00f2 la citt\u00e0 Chongqing e ne stabil\u00ec la sub-prefettura. Nel 1362, durante la Dinastia Yuan, Ming Yuzhen, un contadino ribelle, stabil\u00ec a Chongqing il Regno di Daxia per un breve periodo. Nel 1621 venne fondato un altro regno di breve durata, il Regno di Daliang. Nel 1891 Chongqing divenne il primo porto commerciale dell'entroterra aperto ai traffici con stranieri.\nDal 1929 Chongqing divenne una municipalit\u00e0 della Repubblica di Cina. Chongqing fu la capitale provvisoria del governo di Chiang Kai-shek durante la seconda guerra mondiale e sub\u00ec i duri bombardamenti dell'aviazione militare giapponese, soffrendo inoltre una carestia che port\u00f2 fame e malnutrizione a gran parte della popolazione. Nel 1954 la municipalit\u00e0 di Chongqing venne ridotta al rango di citt\u00e0 provinciale della Repubblica Popolare Cinese. Tra il 1966 e il 1968, nel corso della Rivoluzione culturale che invest\u00ec tutta la Cina, Chongqing fu teatro di violenti scontri che portarono alla morte di almeno 1.700 persone.\nPer tre anni Chongqing venne amministrata come citt\u00e0 sub-provinciale della provincia del Sichuan. Il 14 marzo 1997 l'ottavo Congresso Nazionale Popolare decise di unire la citt\u00e0 di Chongqing con le vicine Fuling, Wanxian e Qianjiang nella municipalit\u00e0 di Chongqing. La nuova municipalit\u00e0 fu creata con l'intenzione di favorire lo sviluppo economico delle regioni occidentali della repubblica e offrire una nuova sistemazione alle persone allontanate dalle aree interessate dalla costruzione della diga delle Tre gole.\nGeografia antropica.\nSuddivisioni amministrative.\nLa municipalit\u00e0 \u00e8 divisa in 40 suddivisioni con status di contea: 15 distretti, 4 citt\u00e0 con lo status di contee, 21 contee.\nInfrastrutture e trasporti.\nChongqing \u00e8 dotata di una rete molto estesa di autobus, che sono i mezzi pi\u00f9 diffusi nel traffico della citt\u00e0, di una metropolitana, e dell'Aeroporto Internazionale di Chongqing-Jiangbei.\nA Chongqing \u00e8 stato inaugurato nell'aprile 2009 il ponte di Chaotianmen, il ponte ad arco in acciaio con la maggior luce al mondo.\nGeografia fisica.\nLe coordinate geografiche convenzionali della municipalit\u00e0 sono 105\u00b017'-110\u00b011' Est, 28\u00b010'-32\u00b013' Nord. La temperatura media annua \u00e8 di 18\u00a0\u00b0C e le precipitazioni annue registrate corrispondono a 1000\u20131400\u00a0mm. La municipalit\u00e0 confina a est con le province dell'Hubei e dell'Hunan, a sud con la provincia del Guizhou, a ovest con la provincia del Sichuan e a nord con la provincia dello Shaanxi. Adagiata sul bordo dell'altopiano Yungui, Chongqing \u00e8 attraversata dal fiume Jialing e dal tratto superiore del fiume Yangtze.\nLa citt\u00e0 di Chongqing \u00e8 caratterizzata per lo pi\u00f9 da formazioni collinari che riducono in modo significativo l'uso della bicicletta come mezzo di trasporto. Il clima \u00e8 semi-tropicale con le influenze stagionali monsoniche tipiche dell'Asia meridionale. Durante la seconda guerra mondiale la spessa nebbia che avvolge la citt\u00e0 offriva protezione dai bombardamenti dell'aviazione giapponese. Come in molte altre metropoli industriali cinesi, l'inquinamento dell'aria \u00e8 un serio problema ed \u00e8 dovuto all'impiego massiccio del carbone per la produzione di energia elettrica per usi domestici e industriali.\nEconomia.\nPosta a monte del progetto della diga delle Tre gole, Chongqing \u00e8 la testa di ponte per lo sviluppo economico delle regioni occidentali della Cina. Per questo motivo sono stati stanziati ingenti investimenti per lo sviluppo delle infrastrutture pubbliche della citt\u00e0, come la nuova ferrovia sopraelevata per le comunicazioni all'interno della municipalit\u00e0.\nIn citt\u00e0 crescono anche gli investimenti esteri grazie alla possibilit\u00e0 di godere dei vantaggi di una futura crescita delle regioni occidentali del paese. Nel 2003 il PIL della citt\u00e0 ammontava a 225 miliardi di renminbi e il PIL pro capite a 9038 renminbi.\nTurismo.\nLa citt\u00e0 di Chongqing \u00e8 sede del pi\u00f9 grande auditorium della Repubblica Popolare Cinese, la Grande Sala del Popolo. Costruito nel tipico stile della Dinastia Tang, ha una forma circolare e occupa parte del distretto centrale della citt\u00e0. Il quartier generale del generale USA Joseph Stilwell, usato durante la seconda guerra mondiale, oggi ospita un museo. Il moderno zoo urbano esibisce animali tipici come il panda gigante e la tigre della Cina meridionale. Il raro cane cinese Chongqing prende il nome dalla citt\u00e0.\nAmministrazione.\nGemellaggi.\nChongqing \u00e8 gemellata con:"}
{"id": "123645", "revid": "125677839", "url": "https://it.wikipedia.org/wiki?curid=123645", "title": "Arrigo Sacchi", "text": "Commissario tecnico della nazionale italiana vicecampione del mondo a USA 94, \u00e8 considerato uno dei migliori allenatori nella storia del calcio. Nel 2019 il quotidiano francese \"France Football\" lo ha inserito al terzo posto della classifica dei 50 migliori tecnici di tutte le epoche; in precedenza, nel 2007, il quotidiano inglese \"The Times\" lo aveva inserito all'undicesimo posto della propria graduatoria degli allenatori, primo tra gli italiani. Nel 2011 \u00e8 stato introdotto nella Hall of Fame del calcio italiano.\nSoprannominato \"Il profeta di Fusignano,\" inizia la propria ascesa nel calcio italiano nel 1987 quando, dopo essersi fatto notare nelle serie minori con il , Silvio Berlusconi lo sceglie come allenatore del . Sacchi introduce numerose innovazioni nel modulo di gioco e nelle tecniche di allenamento, dando un'impronta che segner\u00e0 la storia della squadra rossonera: sfrutta a fondo le caratteristiche del gioco a zona, gi\u00e0 praticato nel Milan di Nils Liedholm, e pone un'assoluta attenzione alla fase difensiva, cui aggiunge il pressing sistematico a centrocampo; diviene noto per i suoi pesanti e severi allenamenti nonch\u00e9 per il ricorso a principi tattici mutuati dal \"calcio totale\" della nazionale olandese di Johan Cruijff, che ammirava sin da ragazzo. Il suo Milan del quadriennio 1987-1991 \u00e8 ritenuto una delle compagini calcistiche migliori di ogni epoca, inserita nel 2007 al quarto posto, primo tra quelle di club, nella classifica delle migliori squadre dalla rivista inglese \"World Soccer\".\nPersonaggio controverso per i suoi metodi di allenamento, le sue idee e le sue convinzioni, Sacchi ebbe, tra l'altro, numerosi screzi con l'opinione pubblica e con alcuni suoi giocatori: proprio per questo \u00e8 stato spesso accusato di ritenere prioritari gli schemi rispetto agli uomini.\nDa allenatore del Milan, club che ha guidato dal 1987 al 1991 prima di tornare per una breve esperienza nella stagione 1996-1997, ha vinto uno scudetto, una Supercoppa italiana, due Coppe dei campioni, due Supercoppe UEFA e due Coppe Intercontinentali, facendo parte della cosiddetta squadra degli \"Immortali\". Dal 1991 al 1996 ha allenato la nazionale italiana, guidandola al campionato del mondo 1994, dove raggiunse la finale, e al .\nDal 2010 al 2014 ha svolto il ruolo di coordinatore tecnico delle nazionali giovanili italiane, dalla Under-21 alla Under-16.\nCaratteristiche tecniche.\nAllenatore.\nSacchi propose un 4-4-2 che si ispirava in parte al \"calcio totale\" della nazionale olandese di Johan Cruijff, squadra che prediligeva una difesa in linea (in modo da far cadere gli avversari nella trappola del fuorigioco) e pressing a tutto campo con o senza palla. Il modulo offensivo proposto dall'allenatore di Fusignano consisteva in una difesa organizzata con il metodo di una diagonale a quattro, un centrocampo a rombo (dove uno dei mediani si trasformava in trequartista) e due punte centrali molto vicine fra loro.\nNonostante sia conosciuto per il suo calcio offensivo, Sacchi dedicava grande attenzione ai movimenti difensivi, a tal punto che quasi sempre le sue squadre si contraddistinguevano per essere le meno battute a fine campionato: miglior difesa nei campionati 1987-88 (14 gol subiti) e 1990-91 (19 gol subiti) e seconda miglior difesa nel 1988-89 (25 gol subiti) e nel 1989-90 (27 gol subiti). Allenatore rigido e intransigente, si fece conoscere dal pubblico sportivo soprattutto per i suoi metodi di allenamento, considerati pesanti, severi e poco convenzionali rispetto agli approcci classici. Il fusignanese era solito intensificare gli allenamenti della squadra che dirigeva e si distingueva per un'attenzione maniacale nel preparare le partite e gli schemi di gioco. I suoi giocatori dovevano lavorare il doppio per essere pronti in campo a svolgere ruoli sia offensivi che difensivi. Per lui tutti i giocatori erano importanti, ma nessuno era rilevante.\nCarriera.\nAllenatore.\nGli esordi.\nTifoso interista poi \u00abpentito\u00bb, da ragazzo Sacchi gioca come difensore in squadre dilettantistiche, mentre lavora nell'azienda di calzature del padre e successivamente ricopre il ruolo di allenatore del Fusignano (Seconda Categoria), dell'Alfonsine (Promozione) e del Bellaria (Serie D). Durante gli anni settanta abbandona per un momento il calcio, dedicandosi al lavoro in azienda. Nel 1982 conquista con la squadra giovanile del lo scudetto Primavera. Decide di lasciare il lavoro per dedicarsi totalmente al calcio. Alberto Rognoni, fondatore del Cesena, lo presenta a Italo Allodi, ottenendo per il suo pupillo l'iscrizione al corso di Coverciano.\nSuccessivamente Arrigo Sacchi viene chiamato da Dino Cappelli, presidente del , per guidare la squadra in Serie C1. Dopo un anno va ad allenare le giovanili della . Nel 1985 Italo Allodi lo manda ad allenare il (appena retrocesso in Serie C1), per fare qualche anno di esperienza prima di affidargli la squadra gigliata. Sacchi riporta subito i ducali in Serie B, vincendo il campionato a pari punti con il , e nella stagione 1986-1987 sale alla ribalta delle cronache quando elimina dalla Coppa Italia il Milan, vincendo a San Siro. Nella stessa annata i parmigiani ottengono, da neopromossi, il settimo posto in serie cadetta, a soli tre punti dalla zona promozione, pur avendo lottato per la massima serie, sfumata a causa di un calo accusato nelle ultime giornate. Il gioco di Sacchi, basato sulla difesa a zona e sul pressing, piace al presidente dei rossoneri Silvio Berlusconi, che lo vuole nel suo team a tutti i costi.\nIl Milan e gli \"Immortali\" di Sacchi.\nIl 3 luglio 1987 firma un contratto annuale con il Milan. Sacchi impone subito il proprio metodo di allenamento, all'inizio non apprezzato dai giocatori, in particolare da Franco Baresi e Carlo Ancelotti. A livello tattico decide di schierare i rossoneri con il modulo 4-4-2. La stampa esprime dubbi su Sacchi, ma Silvio Berlusconi, presidente del Milan, \u00e8 convinto fortemente della propria scelta.\nI primi risultati non sono a favore di Sacchi, che colleziona una vittoria contro il e subisce due sconfitte, contro la (che assieme alla sconfitta a tavolino contro la Roma si riveler\u00e0 l'unica sconfitta in campionato) e contro gli spagnoli dello Sporting Gij\u00f3n nella gara di andata dei trentaduesimi di finale di Coppa UEFA. Le gare successive non migliorano la situazione, soprattutto la sconfitta maturata al Via del mare di Lecce nella partita d'andata dei sedicesimi di finale di Coppa UEFA contro l'Espanyol, che costa ai rossoneri l'eliminazione dalla competizione. In questa occasione Sacchi viene attaccato dai tifosi rossoneri, che chiedono a gran voce le sue dimissioni e il ritorno di Fabio Capello sulla panchina rossonera. Berlusconi, tuttavia, continua a difendere Sacchi e fa presente alla squadra l'intenzione di volerlo tenere sulla panchina almeno fino alla fine della stagione: \"Lui resta, voi non so\". I risultati migliorano in seguito e in campionato, il Milan conclude il girone di andata al secondo posto, imponendosi sul capolista nel girone di ritorno (vittoria 3-2 nello scontro diretto giocato al San Paolo il 1\u00ba maggio 1988) e conquistando cos\u00ec l'11\u00ba scudetto della sua storia, il primo titolo dell'era Berlusconi.\nNel 1988-1989 Sacchi guida il Milan al terzo posto in campionato alle spalle di e Napoli e conduce il club rossonero alla conquista della sua terza Coppa dei Campioni. Nella semifinale di ritorno della massima competizione europea per club sconfigge il a San Siro per 5-0. Nella finale di Barcellona il \"Diavolo\" si impone con un netto 4-0 sulla Steaua Bucarest. La stagione del Milan si concluder\u00e0 con la vittoria in rimonta della prima edizione della Supercoppa italiana contro la .\nNei primi mesi della stagione 1989-1990 il Milan vince la Supercoppa UEFA contro il Barcellona (1-1 a Barcellona e 1-0 a Milano) e la Coppa Intercontinentale battendo a Tokyo i colombiani dell'Atl\u00e9tico Nacional per 1-0 con un gol di Alberico Evani negli ultimi minuti dei tempi supplementari. In questa stagione, dopo essere stata ad un passo dal vincere tutte le competizioni disponibili, vede soffiarsi il campionato al Napoli di Maradona. Alla 33\u00aa giornata, il 22 aprile, mentre il Napoli vinse a , il Milan, come gi\u00e0 nel 1973, viene sconfitto a in un incontro arbitrato da Rosario Lo Bello, autore di quattro espulsioni dei milanisti (Sacchi al 63', Rijkaard all'83', Van Basten all'87' e Costacurta all'89'). A un minuto dal termine dell'incontro il Verona realizza il gol della vittoria, che consegna di fatto lo scudetto al Napoli. Pochi giorni dopo il Milan perde anche la finale di Coppa Italia contro la conquistando poi la seconda Coppa dei Campioni consecutiva (la quarta nella storia della societ\u00e0 milanese), superando a Vienna il per 1-0.\nNel 1990-1991 i rossoneri si mantengono ai vertici del campionato, ottenendo il secondo posto dietro alla Sampdoria, vincitrice quell'anno del suo primo scudetto. Nel febbraio 1991 Arrigo Sacchi manifesta al Presidente Berlusconi la volont\u00e0 di prendersi un anno sabbatico per una lampante incapacit\u00e0 di gestire il notevole stress a cui era sottoposto da tempo. La sconfitta ai quarti di finale nella Coppa dei Campioni contro l'Olympique Marsiglia ed i contatti con la Nazionale portarono Arrigo Sacchi a non rinnovare il contratto con il Milan. Al suo posto viene scelto Fabio Capello, che aveva gi\u00e0 avuto esperienza sulla panchina rossonera nella stagione 1986-87, sostituendo, nelle ultime sei giornate di campionato, l'esonerato Nils Liedholm.\n L'anno seguente un sondaggio online pubblicato nella rivista inglese \"World Soccer\" inser\u00ec il Milan di Sacchi (in particolare quello della stagione 1988-1989) al quarto posto tra le squadre migliori di tutti i tempi, dietro al Brasile del 1970, all'Ungheria del 1954 e ai Paesi Bassi del 1974, ma prima tra le squadre di club.\nLa nazionale italiana.\nNell'ottobre del 1991 Sacchi viene assunto alla guida della nazionale italiana, subentrando all'esonerato Azeglio Vicini che aveva mancato la qualificazione al : Sacchi pu\u00f2 quindi utilizzare le ultime partite di qualificazione per il campionato europeo come test. L'allenatore romagnolo guida la nazionale per la prima volta il 13 novembre 1991, debuttando con un pareggio per 1-1 contro la a Genova e poi ottenendo una vittoria per 2-0 contro a Foggia. La sua gestione del gruppo azzurro, nonostante buoni risultati, crea molte polemiche a causa delle diverse esclusioni eccellenti decise nel tempo \u2014 tra cui Roberto Mancini, Walter Zenga, Gianluca Vialli, Giuseppe Bergomi, Giuseppe Giannini, Luigi De Agostini e Salvatore Schillaci \u2014 e divide l'opinione pubblica tra i sostenitori della politica \"sacchiana\" e i detrattori, con questi ultimi che lo accusano di essere prettamente un accentratore.\nLa prima competizione a cui Sacchi prende parte con la nazionale azzurra \u00e8 la U.S. Cup 1992, torneo amichevole che dovrebbe servire alla federcalcio statunitense come prova per il mondiale di . L'Italia pareggia a reti inviolate con il , vince per 2-0 contro l' e pareggia per 1-1 con i padroni di casa degli , consentendo a questi ultimi di vincere il trofeo. Nell'ottobre del 1992 le qualificazioni al iniziano con il 2-2 contro la e proseguono con lo 0-0 contro la , il 2-1 contro , il 3-1 al Portogallo, con una goleada a Palermo contro Malta (6-1), il 2-0 all' e poi con la sconfitta contro la Svizzera per 0-1. Il 3-0 all'Estonia, seguito dalle vittorie per 3-1 sulla Scozia e per 1-0 sul Portogallo, garantiscono, nel novembre 1993, il \"pass\" per il mondiale statunitense. Nello stesso mese l'Italia raggiunge per la prima volta il primo posto nella classifica mondiale della FIFA, istituita nell'agosto dello stesso anno.\nNel luglio 1994 l'Italia riesce a qualificarsi per la finale mondiale, dopo aver superato a fatica la fase a gironi, venendo ripescata fra le migliori terze, e dopo aver eliminato la agli ottavi, dopo i tempi supplementari e al termine di una partita molto tesa, giocata sotto un sole cocente e caratterizzata dalla rinascita calcistica di un Roberto Baggio fino a quel momento in difficolt\u00e0, la ai quarti, con un altro gol di Baggio allo scadere, e la in semifinale, con un'altra doppietta del \"numero dieci\" azzurro; tutte e tre le gare furono vinte per 2-1. La finale contro il , una partita bloccata tatticamente e avara di forti emozioni, si conclude sullo 0-0 dopo 120 minuti di gioco: ai tiri di rigore vincono i sudamericani e celebre rimane l'ultimo \"penalty\" tirato da Roberto Baggio che, spedendo la palla sopra la traversa della porta difesa da Cl\u00e1udio Taffarel, consegna la vittoria alla \"Sele\u00e7\u00e3o\".\nNei mesi seguenti Sacchi comincia a formare un nuovo gruppo di giocatori. Dopo due anni di discreto livello, gli azzurri si qualificano per il dove, con una vittoria, una sconfitta e un pari, vengono estromessi al primo turno, finendo terzi nel girone con Germania, \u2014 che alla fine saranno le due finaliste del torneo \u2014 e . Dopo questa manifestazione Sacchi, fortemente criticato per la precoce eliminazione, rimane CT ancora per qualche mese: il 6 novembre 1996 la sconfitta per 2-1 sub\u00ecta in amichevole a Sarajevo contro la pone simbolicamente fine all'esperienza azzurra del fusignanese, che si dimetter\u00e0 dall'incarico poche settimane pi\u00f9 tardi.\nDal 1996 al ritiro.\nLiberatosi dalla nazionale, il 2 dicembre 1996 Sacchi torna dopo un lustro al Milan, subentrando al posto dell'esonerato \u00d3scar Tab\u00e1rez. Approdato alla guida di una squadra alla fine di un ciclo, l'allenatore non riuscir\u00e0 a replicare i successi del passato. La sua seconda esperienza milanista si apre, dopo pochi giorni, con una clamorosa eliminazione dalla Champions League per mano del meno quotato e nel prosieguo dell'annata il tecnico non riesce a invertire la rotta, incappando tra l'altro in pesanti sconfitte come il 6-1 casalingo nella \"classica\" contro la e il 3-1 nel derby contro l'. L'annata si chiude con un deludente undicesimo posto in campionato, che comporta l'esclusione dei rossoneri dalle coppe europee: sar\u00e0 \"a posteriori\" il peggiore piazzamento del club nella cosiddetta \"era Berlusconi\" (1986-2017) oltrech\u00e9 tra i peggiori in assoluto dal secondo dopoguerra. Al termine della stagione le strade di Sacchi e del Milan si separano definitivamente.\nDopo un anno sabbatico, il 16 giugno 1998 viene presentato come nuovo allenatore dell'Atl\u00e9tico Madrid, squadra della Liga spagnola; dopo sette mesi, il 14 febbraio 1999, viene esonerato senza avere conseguito nel frattempo risultati di rilievo.\nDue giorni dopo, il 16 febbraio 1999, annuncia l'intento di ritirarsi dalla carriera di allenatore. Il 9 gennaio 2001 torna sui propri passi e accetta di subentrare sulla panchina del , ma, in seguito a problemi di salute per l'eccessiva tensione nervosa provocatagli dalla professione, il successivo 31 gennaio si dimette, chiudendo di fatto la propria carriera da allenatore.\nDirigente.\nDal 21 dicembre 2001 riveste l'incarico di direttore tecnico del Parma (riuscendo ad allestire ottime formazioni anche con ridotti budget economici e scoprendo giovani talenti come Alberto Gilardino). Si dimette il 31 maggio 2003.\nIl 21 dicembre 2004 viene nominato dal presidente Florentino P\u00e9rez direttore dell'area tecnica e direttore sportivo del . Si dimette il 22 dicembre 2005.\nIl 4 agosto 2010 viene ufficializzata la sua nomina a Coordinatore tecnico delle nazionali giovanili, dalla Under 21 alla Under 16. Lascia l'incarico il 30 luglio 2014.\nDopo il ritiro.\nNegli anni 2000 \u00e8 stato commentatore televisivo per le reti Mediaset. \u00c8 stato opinionista fisso della trasmissione calcistica di Italia 1 \"Controcampo\". Dal 2008 \u00e8 stato opinionista fisso su Premium Calcio. Nel 2012 \u00e8 protagonista della campagna pubblicitaria per la nuova stagione calcistica di Mediaset Premium. Nell'estate 2016 \u00e8 ospite fisso a \"Il grande match\" su Rai 1 nei post-partita dell\u2019Europeo. Cinque anni pi\u00f9 tardi sar\u00e0 opinionista dell\u2019Europeo per \"La Gazzetta dello Sport.\"\nRiconoscimenti.\nNel 2005, l'Universit\u00e0 di Urbino ha conferito a Sacchi la laurea \"honoris causa\" in Scienze e Tecniche dell'Attivit\u00e0 Sportiva. Nel settembre 2007, il Comune di Fusignano ha allestito presso il \"Museo Civico San Rocco\" una mostra su Arrigo Sacchi per celebrare il suo illustre concittadino attraverso una straordinaria esposizione di ricordi inediti, trofei, filmati delle partite pi\u00f9 significative, foto degli esordi nei campi polverosi di Fusignano e della Bassa Romagna ed istantanee dei grandi trionfi delle squadre da lui allenate o dirette."}
{"id": "123647", "revid": "965226", "url": "https://it.wikipedia.org/wiki?curid=123647", "title": "Gianni De Michelis", "text": "Gi\u00e0 nel Partito Socialista Italiano dagli anni sessanta, membro della direzione socialista per tutta la durata della segreteria di Bettino Craxi, vicesegretario del partito tra il 1993 e il 1994, poi segretario nazionale del Nuovo PSI (2001-2007), ader\u00ec successivamente alla Costituente del PSI, e al progetto di Stefania Craxi denominato \"Riformisti italiani\".\nBiografia.\nCresciuto in una famiglia metodista, quattro fratelli pi\u00f9 giovani (tutti docenti universitari): Cesare, Marco, Giorgio e Maria-Ida; era anche nipote di Eurialo De Michelis; dopo aver avuto simpatie adolescenziali e giovanili monarchiche, missine e infine radicali, ader\u00ec da studente universitario al Partito Socialista Italiano nel 1960, e nel 1962 divenne presidente dell'UGI, movimento universitario di sinistra, e si occup\u00f2 di politica universitaria ricoprendo cariche nell'Unuri.\nNel 1963 si laure\u00f2 in chimica all'Universit\u00e0 degli Studi di Padova e inizi\u00f2 subito l'attivit\u00e0 accademica, prima come assistente e poi come professore incaricato, divenendo infine professore associato di chimica nel 1980 presso l'Universit\u00e0 Ca' Foscari di Venezia. Dopo un lungo periodo di aspettativa dovuto agli impegni politici e istituzionali decise di ritornare all'insegnamento universitario dal 1994 ma, prima dell'inizio dell'anno verr\u00e0 immediatamente sospeso dal rettore prof. Paolo Costa e in seguito da lui deferito al Consiglio dell'Universit\u00e0 perch\u00e9 si giudicasse la sua espulsione per indegnit\u00e0 a seguito della condanna subita in precedenza. De Michelis, dopo ci\u00f2 rimarr\u00e0 fino al 1999 in attesa di questo giudizio, che sar\u00e0 sempre differito, ma non insegner\u00e0 mai poich\u00e9 preferir\u00e0 richiedere la sua collocazione in pensione di fronte alla velata minaccia di espulsione che avrebbe dovuto esserci alla scadenza dei cinque anni di semplice sospensione.\nAttivit\u00e0 politica nel PSI.\nAll'interno del partito socialista italiano De Michelis si colloc\u00f2 successivamente all'interno della corrente di sinistra, \"Alternativa Socialista\", guidata da Riccardo Lombardi.\nComponente della direzione socialista sin dal 1969, e poi responsabile dell'organizzazione, nella sua attivit\u00e0 di partito venne considerato uno dei discepoli di Riccardo Lombardi, e con lui nel 1976 appoggi\u00f2 l'elezione alla segreteria di Bettino Craxi, di cui rimase sostenitore anche dopo l'abbandono di Lombardi della sua stessa corrente, guidata da Claudio Signorile, e divenne membro della direzione nazionale del partito per tutta la durata della segreteria Craxi, nonch\u00e9 presidente del gruppo socialista alla Camera tra il 1987 e il 1988 e vicesegretario nazionale del partito tra il 1993 e il 1994.\nCarriera nelle istituzioni e nel governo.\nLa sua esperienza nelle istituzioni inizi\u00f2 come consigliere e assessore all'urbanistica del Comune di Venezia (1964); in seguito fu deputato alla Camera (dal 1976 al 1994), Ministro delle partecipazioni statali (dal 1980 al 1983), Ministro del lavoro e della previdenza sociale (1983-1987), vicepresidente del Consiglio dei ministri (1988-1989) e infine Ministro degli affari esteri (dal 1989 al 1992).\nL'amore per la sua Venezia fu, assieme all'attivit\u00e0 politica e allo studio della storia, uno dei principali interessi della sua vita. Ci\u00f2 lo port\u00f2 a occuparsi attivamente delle problematiche di Venezia nel suo impegno politico; infatti, nelle sue competenze istituzionali, al verificarsi dell'alluvione di Venezia del 4 novembre 1966 cominci\u00f2 a spendersi per cercare le soluzioni che ne garantissero la sua conservazione; da questo sforzo fu portato a immaginare una struttura normativa in grado di creare un concessionario unico per la realizzazione delle opere di protezione dalle maree straordinarie.\nAlla fine di questo dibattito politico la struttura prescelta, da lui e degli altri politici di livello nazionale, sar\u00e0 un bando per l'assegnazione dell'incarico di ricerca e sviluppo per le soluzioni che garantissero lo svolgimento degli studi che avrebbero dovuto portare a termine l'opera nel pi\u00f9 breve tempo possibile.\nQuesti lavori, proseguiti da una gestione illegale fatta di presunte tangenti e corruzione iniziati dalla fine degli anni 1990, port\u00f2 il CVN in amministrazione straordinaria dal 1\u00ba dicembre 2014 sino al presente. Le opere principali del MOSE furono comunque completate, ma non ancora collaudate, per la fine del 2019 e il 3 ottobre 2020 furono finalmente chiuse, in concorrenza con una prevista marea eccezionale, preservando Venezia dall'alluvione per la prima volta nella sua storia. \nDa Ministro del lavoro e della previdenza sociale dovette fronteggiare le critiche al taglio dei punti della scala mobile e il conseguente referendum abrogativo del 1985 promosso dal PCI.\nNella sua carriera da ministro degli Esteri, durante la quale ebbero luogo gravi e storici avvenimenti a livello internazionale quali la caduta del muro di Berlino (1989), la prima guerra del Golfo (1990-91) e la dissoluzione dell'Unione Sovietica (1991), fu impegnato assieme ai vari governi italiani nel processo di unificazione continentale - in particolare durante la presidenza italiana del Consiglio europeo nella seconda met\u00e0 del 1990 - che porta nel 1992 al Trattato di Maastricht, di cui De Michelis \u00e8 uno dei firmatari insieme a Giulio Andreotti.\nIl personaggio pubblico.\nNel corso degli anni ottanta emerse agli occhi dell'opinione pubblica la sua passione per il ballo: De Michelis, che intanto ricopriva importanti incarichi di governo, era appassionato di discoteche fino a diventarne un estimatore, tant'\u00e8 che decise di raccogliere i pi\u00f9 importanti locali notturni in una guida illustrata. A questo proposito, \u00e8 noto un commento di Enzo Biagi che qualche tempo dopo lo defin\u00ec \"un avanzo di balera\", per sintetizzare in tre parole i problemi giudiziari che avr\u00e0 con Tangentopoli e la propensione al ballo.\nFamosa era anche la sua passione per le donne. Come scrive nel suo diario Nadia Bolgan, per un periodo addetta stampa di De Michelis, riguardo allo staff romano del ministro: \"[\u00e8 costituito da] una cinquantina di persone, molte delle quali donne di passaggio e senza alcuna preparazione professionale; erano l\u00ec solo perch\u00e9 gli piacevano\".\nCoinvolgimento in Tangentopoli e nella diaspora socialista.\nDe Michelis venne travolto, come tutto lo stato maggiore e la classe dirigente socialisti, dagli scandali di Tangentopoli. Per quel che lo riguarda, a seguito delle inchieste giudiziarie del pool di \"Mani pulite\", venne sottoposto dal 1992 a 35 diversi procedimenti giudiziari; oltre alle moltissime assoluzioni, \u00e8 stato condannato in via definitiva a:\nLa pena, ammontante in totale a due anni di reclusione, fu sospesa con la condizionale. L'attivit\u00e0 di corruzione per cui De Michelis fu condannato, come precisato dal Tribunale, \u00abalimentava il suo principesco stile di vita sia pubblica sia privata\u00bb.\nNel 1997, tre anni dopo lo scioglimento del PSI, De Michelis cerc\u00f2 di dar seguito all'esperienza socialista e ader\u00ec a un partito denominato proprio Partito Socialista, nato un anno prima su iniziativa di alcuni ex-PSI (Ugo Intini, Margherita Boniver, ecc.) di cui divent\u00f2 segretario dopo pochi mesi su una linea di avvicinamento al Polo delle Libert\u00e0 guidato da Silvio Berlusconi. L'anno successivo, l'ala dissidente guidata da Intini si separ\u00f2 per andare a confluire nello SDI, mentre nel 1999 molti esponenti del partito aderirono a Forza Italia.\nL'esperienza nel Nuovo PSI.\nNel 2001 De Michelis fond\u00f2 insieme a Bobo Craxi, figlio di Bettino, con quel che resta del piccolo movimento, il Nuovo PSI, partito che nacque in aperta polemica con la sinistra italiana e che, pertanto, scelse di confluire nella Casa delle Libert\u00e0, la coalizione di centrodestra guidata da Berlusconi. De Michelis comment\u00f2: \"Non avevamo altra scelta, aspettiamo che giunga a compimento la crisi che corrompe la sinistra dall'interno\".\nDalla nascita del partito, De Michelis ricopr\u00ec la carica di segretario nazionale per sei anni.\nAlle elezioni europee del 2004, venne eletto deputato del Parlamento europeo, per la lista \"Socialisti Uniti per l'Europa\" (costituita dal Nuovo PSI insieme ad altri movimenti d'ispirazione socialista) nella circoscrizione Sud, ricevendo preferenze. Non ader\u00ec ad alcun gruppo parlamentare europeo in attesa che venisse presa in considerazione la sua richiesta, a nome del Nuovo PSI, di essere accolto nel gruppo del Partito del Socialismo Europeo.\nIl buon risultato elettorale non fece per\u00f2 diminuire le tensioni nel partito sul tema delle alleanza, e nell'incontro tenutosi dal 21 al 23 ottobre 2005 che avrebbe dovuto essere il V Congresso Nazionale del partito, De Michelis fu contestato dalla corrente guidata da Bobo Craxi che chiedeva di abbandonare subito la Casa delle Libert\u00e0 per ricercare una pi\u00f9 naturale alleanza a sinistra. La maggioranza del partito, assieme a De Michelis, non era per\u00f2 d'accordo e, nel movimentato incontro, abbandon\u00f2 i lavori dichiarando il V Congresso mai aperto, mentre i delegati di minoranza rimasti acclamarono Bobo Craxi segretario.\nIl 28 dicembre 2005, con una sentenza di primo grado, il Tribunale Civile di Roma accolse, in un primo tempo, il ricorso di Bobo Craxi che presumeva di essere stato nominato nuovo segretario nazionale del Nuovo PSI, a seguito dell'incontro che doveva diventare il V Congresso ma, meno di un mese dopo, De Michelis si vide confermare in appello nella sua carica di segretario nazionale del Nuovo PSI.\nAlle elezioni politiche del 2006 De Michelis venne eletto deputato nazionale per la lista formata in congiunzione con la Democrazia Cristiana per le Autonomie; tuttavia abbandon\u00f2 presto l'incarico preferendo rimanere al Parlamento europeo. La decisione venne motivata dal fatto che al suo posto, al Parlamento europeo, sarebbe subentrato Luciano Racco, non pi\u00f9 esponente del Nuovo PSI ma passato con I Socialisti Italiani di Bobo Craxi.\nL'adesione alla Costituente Socialista e gli ultimi anni.\nNel 2007 fu celebrato un nuovo congresso che lo rielesse presidente con Mauro Del Bue, eletto deputato l\u2019anno prima, alla segreteria. La componente di Stefano Caldoro ne contest\u00f2 la legittimit\u00e0 eleggendo il proprio leader, e alla fine De Michelis e la sua corrente lasciarono il partito per aderire al rinato Partito Socialista nel centro-sinistra; De Michelis cos\u00ec, in Europa, riusc\u00ec a venire accettato nel gruppo del PSE.\nNel marzo del 2009, in vista delle elezioni europee e amministrative, in polemica con la decisione della direzione nazionale del Partito Socialista di aderire alla lista elettorale Sinistra e Libert\u00e0, De Michelis abbandon\u00f2 la vita del partito e sostenne una lista locale di centrodestra, facendosi sospendere. Nel settembre 2009 divenne consulente di Renato Brunetta, ministro per la Pubblica Amministrazione nel governo di centrodestra presieduto da Silvio Berlusconi.\nIl 26 novembre 2011 ader\u00ec al progetto di partito di Stefania Craxi, che si chiama Riformisti Italiani, insieme ad altri esponenti come Alessandro Battilocchio e Renzo Tondo. De Michelis \u00e8 stato presidente e fondatore dell'Aspen Institute Italia negli anni ottanta, di cui, a seguito delle sue dimissioni, ne rimase Consigliere prima e suo presidente onorario dal 2015 fino alla morte.\nMuore a Venezia, l'11 maggio 2019 per le complicazioni della malattia di Parkinson, di cui soffriva da tempo, all'et\u00e0 di 78 anni.\nDomenico Cacopardo, a seguito della sua scomparsa, gli ha dedicato due brevi ricordi su \"ItaliaOggi\":\n- del 14 maggio\n\u201cMolti hanno cinicamente usato Gianni De Michelis. Molti si sono giovati del suo nome per i propri affari. Molti lo hanno dimenticato o tradito. Destino comune a chi come lui ha seminato con generosit\u00e0 il proprio genio politico, la propria capacit\u00e0 strategica, la propria immaginazione. Si deve a lui l'invenzione (1985) dei \u00abgiacimenti culturali\u00bb e dell'unico piano, attuato, di alfabetizzazione informatica degli operatori del settore e degli stessi beni e giacimenti che ora vengono ricompresi tra gli E-content.\nMentre la miseria umana ha spinto alcuni a evocare, nelle ore successive alla sua morte, gli eventi giudiziari che ne hanno amareggiato la maturit\u00e0, va ribadita l'esigenza etica di onorarne la memoria, chinando il capo, in segno di rispetto, di fronte alle sue spoglie mortali.\u201c\n- del 2 novembre\n\u201cA pranzo da Boris Bianchieri, Ambasciatore italiano a Washington, nel 1994, in pieno terrore antisocialista, proprio Bianchieri, nel brindisi di saluto alle autorit\u00e0 Usa e agli italiani presenti, sfidando le convenzioni correnti, afferm\u00f2 che Gianni De Michelis era stato il miglior Ministro degli Esteri che avesse conosciuto. Un epitaffio migliore di quello che la vita gli riserb\u00f2 dopo. De Michelis mor\u00ec, infatti, in povert\u00e0, colpito da una malattia invalidante. Ricordarlo non \u00e8 un atto di amicizia. \u00c8 patriottismo.\u201d"}
{"id": "123648", "revid": "599", "url": "https://it.wikipedia.org/wiki?curid=123648", "title": "Carl Gauss", "text": ""}
{"id": "123649", "revid": "125856322", "url": "https://it.wikipedia.org/wiki?curid=123649", "title": "Bobo Craxi", "text": "Gi\u00e0 esponente del Partito Socialista Italiano storico, membro del Nuovo PSI e passato poi alla formazione politica dei Socialisti Uniti, ha aderito in seguito col suo gruppo al ricostituito Partito Socialista Italiano.\n\u00c8 il figlio secondogenito di Bettino Craxi (1934-2000) e fratello di Stefania.\nBiografia.\nDopo aver prestato giuramento il 17 dicembre 1988 come neo-aviere presso la S.A.R.A.M. Macerata, Bobo Craxi \u00e8 stato consigliere comunale a Milano e segretario cittadino del PSI fino al 1992. In quegli anni le sue campagne elettorali erano pagate da Mario Chiesa, presidente del Pio Albergo Trivulzio e primo arrestato di Tangentopoli. Dopo l'arresto cominci\u00f2 a minacciare i cronisti milanesi che raccontavano le inchieste giudiziarie, in particolare quelli de \"il Giornale\", arrivando a dire: \nIl direttore Indro Montanelli, in una lettera ai redattori minacciati, scrisse: \u00abPur ricordandovi che la nostra regola \u00e8 quella di non tener conto delle intemperanze altrui, specie dei politici, e di dire sempre la verit\u00e0, tutta la verit\u00e0, senza partito preso n\u00e9 animosit\u00e0 verso nessuno, vi autorizzo a comunicare al suddetto signore, se ve ne capita l'occasione, che l'unica \"testa\" in pericolo di cadere dopo il 5 aprile non \u00e8 la vostra ma, casomai, la sua. E potete aggiungere, da parte mia, che non la considererei una gran perdita\u00bb.\nDopo gli anni della diaspora socialista (\u00e8 membro dei Socialisti Italiani dal 1994 al 1998, e confluisce con essi nei Socialisti Democratici Italiani), il 10 maggio 2000 fonda la Lega Socialista staccando una componente gi\u00e0 operativa all'interno dello SDI, che a sua volta confluir\u00e0 nel Nuovo PSI, partito al quale Craxi aderisce insieme a Gianni De Michelis e ad altri esponenti socialisti della prima ora, che si colloca all'interno della coalizione di centrodestra guidata da Silvio Berlusconi.\nNel 2001 viene eletto deputato, nel collegio uninominale di Trapani, come candidato della Casa delle Libert\u00e0, sconfiggendo con il 56,81% il candidato dell'Ulivo Vito Galluffo, fermo al 30,70%: nella XIV legislatura \u00e8 stato membro della III Commissione alla Camera dei deputati.\nCraxi \u00e8 candidato nella lista dell'Ulivo alla Camera dei deputati: posizionato al nono posto della lista nella circoscrizione Lombardia 3, non viene eletto poich\u00e9 la lista si aggiudica soltanto 6 seggi, n\u00e9 la formazione dei Socialisti riesce a eleggere altri parlamentari, in quanto non supera la soglia di sbarramento.\nIl 18 maggio 2006 Bobo Craxi viene nominato sottosegretario agli Affari Esteri (con delega ai rapporti con le Nazioni Unite e per gli affari economici; ha inoltre la delega per la Campagna per l\u2019EXPO di Milano 2015 che nel Marzo del 2008 viene conquistato al BIE) del secondo governo Prodi. Aderisce in seguito alla costituente lanciata da Enrico Boselli, che porter\u00e0 alla nascita del Partito Socialista nel 2007.\nAlle elezioni europee del 2009, non condividendo la scelta di confluire nel cartello di Sinistra e Libert\u00e0, si dimette dalle cariche dirigenziali.\nAlle elezioni regionali nel Lazio del 2010 \u00e8 capolista del PSI nelle provincie di Roma e Latina, a sostegno di Emma Bonino, ma ottiene un risultato deludente: tra i candidati del suo partito \u00e8 sesto a Roma con 812 preferenze, e secondo a Latina con 83 preferenze. Ritorna a fare il dirigente del PSI, come responsabile Esteri.\n\u00c8 capolista nella lista per il Senato del PSI nella Circoscrizione Lazio nella coalizione di centrosinistra alle elezioni politiche del 2013, ma non viene eletto, poich\u00e9 il PSI ottiene lo 0,42% a fronte dello sbarramento del 3%.\nIl 25 novembre 2015 fonda Area Socialista, come componente interna del PSI.\nNel 2016, durante la campagna per il referendum sulla modifica della Costituzione, in polemica con la maggioranza nenciniana del PSI, ha presieduto il \"Comitato Socialista per il No\", al quale hanno aderito numerose personalit\u00e0 socialiste, a partire dall'ex Ministro Rino Formica (che \u00e8 stato nominato presidente onorario).\nNell'ottobre del 2017 abbandona il PSI con il suo movimento Area Socialista che aderisce alla coalizione Liberi e Uguali, ma non raggiunge un accordo elettorale con la lista.\nNel 2019 partecipa nuovamente al Congresso del PSI, rientrando successivamente nel partito. Nel 2021 viene scelto come capolista alle elezioni comunali di Roma a sostegno di Roberto Gualtieri, candidato del centro-sinistra senza essere eletto consigliere.\nProcedimenti giudiziari.\nBobo Craxi fu processato per diffamazione aggravata nei confronti di Francesco Saverio Borrelli: l'8 febbraio 1996, in un'intervista al \"Corriere della Sera\", sostenne che nel 1990 Borrelli si era rivolto a Paolo Pillitteri (all'epoca sindaco di Milano) perch\u00e9 lo aiutasse a diventare procuratore capo del capoluogo lombardo, e nel 1999 fu condannato dal Tribunale di Brescia alla pena di un mese di reclusione e a una multa di 25 milioni. In appello il reato si \u00e8 prescritto, ma \u00e8 stata confermata la condanna ai risarcimenti e al pagamento delle spese legali: i giudici ritennero che l'affermazione di Craxi fosse \u00abdiffamatoria e lesiva dell'onore e della reputazione di indipendenza\u00bb del magistrato. Nel 2007 la Cassazione ha confermato la sentenza d'appello.\nNel luglio 2021 \u00e8 stato condannato dalla Corte di Cassazione, insieme alla sorella e alla madre, al pagamento di 10 miliardi di lire di tasse evase, oltre a 20.000 euro di spese legali, relativamente ad un conto in Svizzera detenuto dal padre. Secondo la tesi dei magistrati il conto era \u201cmaterialmente riconducibile al Craxi e non al partito\u201d.\nPubblicazioni.\nHa pubblicato due libri: \"Route el Fawara. Hammamet\" (2003), con Gianni Pennacchi, che racconta gli ultimi giorni del padre, passati in latitanza, e \"Craxi. Il socialismo dei padri e quello di domani\" (2006), una lunga intervista concessa a Francesco Borgonovo in cui parte dalla figura di Bettino Craxi per delineare i suoi progetti per i socialisti italiani.\nNel 2009, fonda e dirige con Biagio Marzo il giornale online \"Socialist - Il socialista clandestino\".\nCollabora con la testata televisiva TGcom24 per la quale ha seguito la crisi fra la Catalogna e la Spagna. Assieme a Piero Fassino e Romano Prodi ha sottoscritto, nel settembre del 2017, un appello al dialogo tra le parti per evitare la crisi istituzionale e favorire il confronto civile."}
{"id": "123651", "revid": "3358", "url": "https://it.wikipedia.org/wiki?curid=123651", "title": "Ralf Dahrendorf", "text": "Di ispirazione liberale, Dahrendorf appartiene al filone della prospettiva del conflitto, e pi\u00f9 precisamente ai teorici analitici di stampo weberiano.\nBiografia.\nNato ad Amburgo, ha studiato filosofia, filologia classica e sociologia ad Amburgo e Londra tra il 1947 e il 1952. Ha conseguito i titoli di Ph.D. alla London School of Economics. \u00c8 stato professore di sociologia ad Amburgo, Tubinga e Costanza dal 1959.\nDal 1967 al 1970 \u00e8 stato presidente della Societ\u00e0 tedesca di sociologia. \u00c8 il successore di Theodor W. Adorno.\nDal 1969 al 1970 \u00e8 stato membro del parlamento tedesco per il Partito Liberale Democratico e Segretario di stato nel Ministero degli esteri tedesco. Nel 1970 \u00e8 divenuto membro della Commissione europea a Bruxelles, da cui si dimise nel 1974.\nDal 1974 al 1984 \u00e8 stato direttore della London School of Economics e, dal 1987 al 1997, Warden (l'equivalente del CEO o dell'amministratore delegato per una universit\u00e0) del St. Antony College all'Universit\u00e0 di Oxford.\nAvendo adottato la cittadinanza britannica nel 1988, nel 1993 \u00e8 stato nominato Lord a vita dalla regina Elisabetta II con il titolo di \"Baron Dahrendorf of Clare Market in the City of Westminster\".\n\u00c8 stato primo patron dell'Internazionale liberale.\nNegli ultimi anni della sua vita ha insegnato Teoria politica e sociale presso il \"Wissenschaftzentrum f\u00fcr Sozialforschung\" di Berlino.\nL'analisi sociologica.\nI filoni della sua analisi sono essenzialmente due: le teorie della societ\u00e0 e i fattori del conflitto.\nEgli sostiene che la tendenza al conflitto \u00e8 insita nel sistema, nel quale coesistono gruppi con e senza potere, che perseguono interessi diversi.\nMolto forte in Dahrendorf \u00e8 il concetto di \"potere\", che egli definisce, sulla scia di Max Weber, come la capacit\u00e0 di far fare agli altri quello che si vuole, cio\u00e8 di farsi obbedire. Il potere determina la struttura sociale, anche in maniera coercitiva.\nLe \"norme\" - altro concetto chiave - sono stabilite e mantenute dal potere, e servono a tutelare degli interessi. Sono quindi funzionali agli interessi del potere e non frutto del consenso sociale. Una prova di ci\u00f2 \u00e8 nel fatto che a tutela delle norme sono previste delle sanzioni.\nLe norme, sostenute dal potere, definiscono i criteri di desiderabilit\u00e0 sociale, cio\u00e8 le cose (valori, status, ambizioni, etc.) che sono generalmente desiderate dalla collettivit\u00e0. Questo contribuisce a stabilire un ordine gerarchico di status sociali. Le norme creano anche discriminazione verso chi non vi si conforma.\nUn altro concetto importante ripreso da Max Weber, \u00e8 quello di \"autorit\u00e0\", in rapporto a quello di potere: l'autorit\u00e0 \u00e8 l'esercizio del potere, ma con legittimit\u00e0 ed entro certi limiti. Per capire meglio si pu\u00f2 far un esempio: un'universit\u00e0 ha l'autorit\u00e0 sufficiente per chiedere la retta annuale ai propri iscritti, ma non, ad esempio, per estorcere prestazioni personali di altro tipo. Un ladro, invece, ha il potere di estorcere denaro, ma non l'autorit\u00e0.\nDahrendorf sostiene che la divisione in classi \u00e8 determinata dal possesso o meno di autorit\u00e0: il conflitto (di classe) coinvolge solo due parti, e l'autorit\u00e0 \u00e8 ci\u00f2 che le separa.\nPer quanto riguarda la mobilitazione e la protesta sociale, Dahrendorf, afferma che sono necessari quattro tipi di requisiti perch\u00e9 questa abbia luogo: tecnici (un fondatore, un'ideologia o uno statuto); politici (uno stato liberale, a differenza di uno autoritario, favorisce la protesta); sociali (la concentrazione geografica dei membri del gruppo, la facilit\u00e0 di comunicazione ed il reclutamento simile); psicologici (gli interessi da difendere devono apparire reali).\nIl conflitto sar\u00e0 caratterizzato dal livello di violenza (il \"tipo di armi\", anche in senso metaforico, usato) e intensit\u00e0, intesa come livello di dispendio di energie nella lotta.\nIl conflitto avviene tra chi d\u00e0 e chi riceve ordini. Nello stato vi \u00e8 una classe dirigente e una burocrazia composta di individui che contribuiscono a far s\u00ec che gli ordini del vertice siano rispettati da tutti. La presenza di questa burocrazia allarga la base del consenso.\nVi \u00e8 anche un conflitto tra governo e industria."}
{"id": "123654", "revid": "1543377", "url": "https://it.wikipedia.org/wiki?curid=123654", "title": "White Anglo-Saxon Protestant", "text": "La locuzione White Anglo-Saxon Protestant (gli statunitensi usano direttamente l'acronimo WASP, che in inglese indica anche la vespa), tradotto in italiano con \"Bianco Anglo-Sassone Protestante\", indica un cittadino statunitense discendente dei colonizzatori originari inglesi o scozzesi, non appartenente quindi a nessuna delle tradizionali minoranze (nativi americani, afroamericani, asiatici, ebrei, ispanici, scandinavi, tedeschi, francesi, irlandesi, italiani, europei orientali o slavi).\nIntroduzione.\nQuesto termine ha avuto significati diversi nel corso della storia e attualmente ha un significato pi\u00f9 esteso di quello originario.\nCon i termini \"bianco\", \"anglo-sassone\" e \"protestante\" si presenta una caratterizzazione razziale, etnica e religiosa di una persona, dunque per definizione non \u00e8 un termine neutrale, pu\u00f2 avere un significato celebrativo o dispregiativo a seconda di chi lo usa.\nDato che \"wasp\" significa anche \u201cvespa\u201d il termine viene usato per giochi di parole in senso dispregiativo.\nWASP nel 1600.\nNel XVII secolo, al tempo in cui il territorio degli Stati Uniti era una colonia inglese, con \"WASP\" (\"Bianco Anglo-Sassone Protestante\") si intendevano i discendenti degli emigrati provenienti dalla Gran Bretagna, specialmente dall'Inghilterra e dalla Scozia, di religione protestante di tipo presbiteriano, congregazionalista ed episcopale anglicana.\nWASP nel 1800.\nSin dai primi dell'Ottocento il gruppo originale di WASP allocato nella struttura sociale nordamericana era rigidamente chiuso.\nL'ingresso nelle scuole superiori e poi in un istituto universitario della \"Ivy League\" (associazione delle otto pi\u00f9 prestigiose universit\u00e0 del nordest) forniva una cultura ed una educazione comuni ai figli dei WASP, fra i quali si creavano fin da giovani quelle amicizie che proseguivano da adulti nel lavoro, influenzando la finanza, la cultura e la politica in modo convergente. I matrimoni fra famiglie dell'alta borghesia conservavano le grandi fortune ereditarie.\nQueste persone avevano passatempi comuni nel gioco del polo e nella vela, erano iscritti agli stessi circoli riservati, frequentavano la stessa chiesa e vivevano vicini fra Filadelfia e la parte posteriore della baia di Boston (\"Boston's Back Bay\").\nWASP nel 1900.\nNel '900 i WASP si sono sparsi nel Midwest e verso ovest in posti come Grand Rapids, in Michigan, e Pasadena, in California, allargando l'influenza e le prospettive del gruppo oltre i loro limiti tradizionali.\nL'arrivo di nuovi immigrati e la creazione da parte loro di istituzioni politiche nuove, come a New York e Chicago, di nuovi commerci e accademie hanno parzialmente corroso la concentrazione di ricchezza e di influenza che era nelle mani dei WASP.\nWASP nel 1950.\nDopo gli anni cinquanta i privilegi e la forza della vecchia istituzione protestante hanno incominciato a perdere un po' di importanza. La riforma della scuola ha permesso un'educazione universitaria anche ai figli degli immigrati e la legislazione sui diritti civili ha abolito le discriminazioni sul posto di lavoro, creando nuove e ampie opportunit\u00e0 economiche e una nuova media borghesia. Tuttavia, in quegli anni, i WASP hanno mantenuto la supervisione culturale, politica ed economica del paese.\nLe minoranze che hanno tratto beneficio dalla diminuzione di importanza relativa dei WASP sono state, comunque, soprattutto quelle nordeuropee, in primo luogo scandinavi e tedeschi (che gi\u00e0 avevano raggiunto un buon grado di sviluppo dopo il 1900), e gli ebrei (ma con alcuni casi di discriminazione che perdurano fino al principio degli anni sessanta).\nL'emancipazione di statunitensi di origine polacche, irlandesi e italiane arriv\u00f2 spesso tra la seconda e la terza generazione, se non dopo; in questo processo, svolse spesso un ruolo importante la loro partecipazione alle guerre americane, in ruoli di prima fila.\nWASP nel 1990.\nAlla fine del secondo millennio \"WASP\" viene usato per indicare la cultura e il modo di vita di gruppi circoscritti di persone, non solo statunitensi ma genericamente di lingua inglese, stanziatisi anche in altri paesi, come per esempio in Australia.\nDato che i WASP hanno notevole peso politico nel Partito Repubblicano di destra, in pratica viene considerata una cerchia di potenti, che hanno la tendenza a escludere gli altri gruppi dalle decisioni politiche ed economiche, creandosi invidie e attriti. Perci\u00f2, a cominciare dal suo significato, l'uso di questo acronimo viene contestato, anche se non si pu\u00f2 misconoscere la loro cultura e la funzione di guida che hanno avuto finora.\nIl termine \u00e8 pi\u00f9 usato nella East Coast, la regione orientale del litorale degli Stati Uniti, dove i WASP si sono stanziati e generalmente \u00e8 usato per contrapporre gli statunitensi bianchi \"old stock\", di vecchio stampo, ai discendenti degli immigranti europei successivi, quali tedeschi e scandinavi, cattolici francesi e irlandesi-americani, provenienti dall'Irlanda, gli ebrei americani provenienti dall'Europa orientale e altre etnie di pelle bianca.\nGli afroamericani sono esclusi per definizione. Secondo un WASP queste distinzioni non sono fatte per razzismo.\nLungo la costa il loro credo religioso \u00e8 diminuito, per lasciare posto all'agnosticismo (Thomas Henry Huxley).\nAl di fuori delle aree meridionali della Louisiana e della Florida del Sud, dove gli stanziamenti di origine francese e latino-americana sono stati prevalenti, i bianchi del Sud per la maggior parte sono di origine britannica, per\u00f2, dopo la Guerra di secessione americana, pochi immigranti di tipo WASP si sono stanziati nel Sud e il termine qui \u00e8 poco usato.\nNegli Stati Uniti occidentali, per distinguere gli americani bianchi anglofoni di discendenza britannica dalle persone di origine spagnola di qualsiasi tipo, pi\u00f9 che WASP, viene usato \"Anglo\". Qui la distinzione fra britannico-americani e popolazioni di altri ambiti di provenienza europei tende ad essere meno prominente che nell'Est, per il motivo che qui la civilt\u00e0 europea \u00e8 arrivata con le immigrazioni degli anni dal 1850 fino al 1900, rimanendo i WASP attestati sulla costa nordorientale.\nSecondo il censimento del 2000, negli Stati Uniti i residenti di origine tedesca sono quasi 50 milioni, mentre i residenti di origine inglese (ma anche scozzese, gallese e nordirlandese) sono 36 o 72 milioni, numero che varia a seconda che si includa o no chi abbia nel censimento indicato la propria etnia come \"americana\". Negli Stati Uniti, dunque, i WASP, pur detenendo ancora le leve del potere politico ed economico, probabilmente non costituiscono pi\u00f9 la maggioranza della popolazione del paese."}
{"id": "123655", "revid": "2048534", "url": "https://it.wikipedia.org/wiki?curid=123655", "title": "Responsabilit\u00e0 politica", "text": "La responsabilit\u00e0 politica \u00e8 un concetto giuridico, politico e filosofico in base al quale si determina se un soggetto operante nello Stato ed investito di una carica politica debba o meno rispondere (ed eventualmente a chi) delle scelte politiche compiute.\nResponsabilit\u00e0 politica e responsabilit\u00e0 amministrativa sono concetti distinti per il soggetto elettivo e non cui fanno capo, ma anche per i profili di condotta e le tipologie di sanzioni previste.\nInfatti, a seconda dell'ordinamento giuridico di riferimento, un politico in carica potrebbe essere tenuto a rendere conto del proprio operato agli elettori o ad altre istituzioni, ed eventualmente risponderne dinanzi alla magistratura, ad esempio nel caso in cui la sua azione politica muova in direzione di rilevanti mutamenti dell'ordinamento corrente in contrasto con gli orientamenti vigenti.\nOrdinamento italiano.\nNel sistema italiano, vige il principio che il politico debba godere della massima indipendenza di fronte a qualsiasi pressione che possa cooptarne l'operato, e a questo scopo l'articolo 68 della Costituzione gli garantisce le cosiddette immunit\u00e0 parlamentari: \nTutto ci\u00f2 esclude la responsabilit\u00e0 giuridica del parlamento in quanto il suo ruolo di rappresentante del popolo italiano non \u00e8 accostabile al concetto di rappresentanza civile, che ne determinerebbe la possibilit\u00e0 di revoca o di mandato imperativo (esclusa dall'articolo 67). Tuttavia non \u00e8 esclusa la responsabilit\u00e0 politica del parlamento che dovrebbe garantire almeno nelle grandissime linee la coerenza tra l'azione politica degli organi rappresentativi e gli orientamenti maggioritari degli elettori. In tal senso \u00e8 da rilevare quella sorta di revoca \"intermittente\" che i rappresentanti si prestano a subire allorquando si candidano per venire rieletti.\nPresidenza della repubblica.\nL'unico organo esplicitamente privo di responsabilit\u00e0 politica nella Repubblica Italiana \u00e8 il Presidente della Repubblica, elemento su cui si fonda la tesi dottrinaria comunemente accettata per la quale egli non ha titolo di ingerenza nella lotta politica.\nGoverno italiano.\nIl governo italiano \u00e8 responsabile politicamente per le attivit\u00e0 compiute nell'esercizio delle sue funzioni di politica generale, indirizzo politico e indirizzo amministrativo. Tale responsabilit\u00e0 politica \u00e8 fatta valere nell'ambito del parlamento attraverso diversi strumenti:\n\u2022 il permanente confronto tra governo e parlamento attraverso la figura del ministro per i rapporti con il parlamento\n\u2022 la funzione di sindacato ispettivo che il parlamento ha nei confronti del governo\n\u2022 la funzione di indirizzo politico che il parlamento ha nei confronti del governo\n\u2022 commissioni parlamentari speciali (per esempio: la commissione parlamentare d'inchiesta, art. 82 della Costituzione)\nLa responsabilit\u00e0 giuridica del governo \u00e8 fatta valere nei luoghi giurisdizionali. Tale responsabilit\u00e0 \u00e8 personale ovvero, non riguarda il governo nel suo complesso bens\u00ec i suoi singoli ministri.\nLa responsabilit\u00e0 giuridica \u00e8 penale, civile e amministrativa. In particolare, la responsabilit\u00e0 penale del Presidente del Consiglio e dei ministri \u00e8 disciplinata all'art. 96 della Costituzione; Questo articolo \u00e8 stato frutto di una revisione costituzionale del 1989 che ha ridimensionato la cosiddetta \"giustizia politica\".\nLa \"giustizia speciale\" prevedeva una distinzione tra i reati commessi nell'esercizio delle proprie funzioni (i cosiddetti \"reati ministeriale\") e tutti gli altri reati. Nel secondo caso infatti il ministro \u00e8 giudicato come qualsiasi altro cittadino; nel primo caso \u00e8 invece prevista la suddetta \"disciplina speciale\" secondo la quale, i ministri potevano essere posti in stato d'accusa dal parlamento in seduta comune di fronte alla Corte Costituzionale.\nLa revisione costituzionale del 1989 ha restituito alla competenza della magistratura ordinaria il giudizio anche dei \"reati ministeriali\"."}
{"id": "123657", "revid": "1884099", "url": "https://it.wikipedia.org/wiki?curid=123657", "title": "Ascensore", "text": "Un ascensore (montacarichi se trattasi di macchina il cui uso sia invece destinato al sollevamento di merci e oggetti) \u00e8 un impianto in grado di sollevare persone da un piano all'altro di un edificio o da livelli diversi di una costruzione o di una struttura. \n\u00c8 solitamente costituito da una cabina che contiene i passeggeri e che viene sollevata da un motore elettrico che agisce su funi alle quali la cabina \u00e8 agganciata; alcuni ascensori sono azionati da pistoni telescopici che sollevano e fanno discendere l'abitacolo.\nStoria.\nGi\u00e0 Vitruvio riporta come Archimede di Siracusa avesse costruito degli ascensori, mentre altri esempi di dispositivi destinati al trasporto verticale di persone all'interno degli edifici compaiono nella Spagna al tempo della conquista islamica della penisola iberica.\nNel XVIII secolo fu realizzato alla reggia di Versailles una \"sedia volante\", una sorta di antenato dell'ascensore.\nTale soluzione fu riproposta per la Reggia di Caserta dall'architetto Luigi Vanvitelli. Altre forme di ascensore apparvero nei palazzi nobiliari europei (in particolare nel 1793 al palazzo d'Inverno di San Pietroburgo) e nelle miniere e nei porti britannici, nei primi decenni del XIX secolo, essi furono i primi ascensori a far uso di motori a vapore.\nLo sviluppo ebbe un forte impulso negli impianti di attivit\u00e0 estrattiva mineraria: sono dell'inizio del XIX secolo i primi studi per dotare quei primitivi apparecchi di un motore a vapore che sostituisse l'energia umana. Il primo brevetto di un sistema di sicurezza fu dell'inventore statunitense, Elisha Otis, che nel 1853 deposit\u00f2 il brevetto di un sistema di sicurezza \"paracadute\", destinato ad impedire la caduta violenta della cabina in caso di guasti o rotture ai cavi.\nLa prima applicazione pratica si ebbe nel 1857 a New York, mentre in Italia il primo ascensore per il trasporto di persone fu costruito dalle officine meccaniche Stigler per l'albergo Costanzi a Roma nel 1870. Nel corso dello stesso secolo si inizi\u00f2 anche a trattare del problema della sicurezza: i primi esempi si hanno nel 1854 dall\u2019ingegnere Otis; si trattava di un freno che si azionava all'assenza di tensione del cavo di sollevamento (un suo troncamento). Negli anni successivi, altri famosi ingegneri lo perfezionarono con l'adozione di circuiti idraulici e con l'invenzione dell'ascensore elettrico, fatta risalire al 1880 in Germania da parte di Werner von Siemens.\nUna delle prime spettacolari applicazioni della nuova invenzione \u00e8 quella vista nel 1889 in Francia in occasione della presentazione della Tour Eiffel a Parigi. Durante il pontificato di Pio X, nel 1902, furono installati sotto la direzione dell'ingegnere Federico Zol\u00e9o i primi ascensori Vaticani prodotti dalla svizzera Schindler, mentre nel 1904 venne installato presso Palazzo Barberini a Roma il primo ascensore elettrico italiano.\nLe tappe pi\u00f9 importanti nell'evoluzione dell'ascensore possono essere considerate quelle dell'abolizione del manovratore, datata 1924, e successivamente l'introduzione delle porte ad apertura automatica al posto di quelle manuali. A partire dalla seconda met\u00e0 del XX secolo le ultime significative evoluzioni sono state:\nLe evoluzioni maggiori hanno riguardato soprattutto la sicurezza, con l'introduzione dei limitatori di velocit\u00e0, posti inferiormente alla cabina, che grazie alla forza centrifuga per rallentare la corsa dell\u2019ascensore, vengono inoltre studiati anche metodi per attutire il pi\u00f9 possibile i rischi derivati da una caduta, come la corretta postura da assumere in caso di caduta libera dell'ascensore, che secondo l'esperto Eliot H. Frank del Centro di Ingegneria Biomedica del Massachusetts Institute of Technology (Mit) di Boston, la soluzione migliore sarebbe quella di sdraiarsi a terra in modo da distribuire meglio la forza su tutto il corpo e ridurre il pi\u00f9 possibile le lesioni.\nDescrizione e caratteristiche.\nGli ascensori contemporanei si dividono in due grandi categorie: oleodinamici ed elettrici. L'ascensore elettrico contemporaneo \u00e8 composto principalmente dai seguenti elementi:\nL'ascensore oleodinamico moderno \u00e8 composto principalmente dai seguenti elementi:\nPu\u00f2 inoltre comprendere anche:\nI due azionamenti si differenziano nel modo con cui viene imposto il movimento. Con un ascensore elettrico \u00e8 il macchinario di sollevamento che trasmette il movimento alle funi che reggono la cabina per mezzo dell'attrito sulla puleggia di frizione; il motore elettrico funziona in entrambe le direzioni di marcia: salita e discesa.\nCon un ascensore oleodinamico \u00e8 la centralina idraulica che fornisce l'energia ad un fluido a mezzo di una pompa di tipo volumetrico e di una serie di valvole (generalmente un olio con speciali additivi) che muove a sua volta il pistone permettendogli di fuoriuscire dal cilindro; in questo caso il motore elettrico funziona quando la cabina va in salita poich\u00e9 in discesa \u00e8 la forza di gravit\u00e0 a muoverla. Un particolare e curioso tipo di ascensore a funzionamento continuo \u00e8 il paternoster.\nTipologie.\nAscensori inclinati.\nGli ascensori inclinati sono ascensori che trasportano persone (nel caso di trasporto di merci vengono definiti \"piani inclinati\") percorrendo un percorso non verticale ma appunto inclinato. Possono essere adibiti sia per il servizio pubblico (per collegare due zone di una citt\u00e0) sia per il servizio privato (all'interno di edifici o giardini). Se adibiti al trasporto pubblico sono definiti sistemi ettometrici.\nNegli ascensori inclinati \u00e8 presente l'impianto di sollevamento per mezzo di una fune traente come negli ascensori verticali.\nGli ascensori inclinati mantengono la traiettoria costante per mezzo di vie di guida realizzate o in travi d'acciaio o utilizzando rotaie ferroviarie.\nL'inclinazione massima degli ascensori inclinati, rispetto al piano orizzontale, \u00e8 pari a 75\u00b0. Oltre 75\u00b0 sono considerati ascensori verticali.\nAscensori pubblici.\nGli ascensori pubblici sono ascensori adibiti al trasporto pubblico di persone in citt\u00e0 dalla particolare orografia. Fanno parte della categoria dei sistemi ettometrici.\nIn Italia sono attivi ascensori pubblici ad Acri, Amalfi, Ancona, Anghiari, Biella, Cagliari, Camerino, Feltre, Genova, Gubbio, Imperia, La Spezia, Lerici, Macerata, Monteprandone, Napoli, Orvieto, Perugia, Perca, Pisticci, Potenza, Ragusa, Roma, Salerno, Todi e Urbino.\nNegli altri Stati del mondo si trovano nelle seguenti citt\u00e0:\nNel mondo.\nUnione Europea.\nL'Unione europea ha emanato alcune disposizioni per gli Stati membri: si ricordano la direttiva del Consiglio 95/16/CE e la direttiva dell'Unione Europea 2006/42/CE (\"direttiva macchine\").\nItalia.\nLa prima normativa in tema per l'utilizzo privato fu la legge 24 ottobre 1942, n. 1415, ed il relativo regolamento di attuazione di cui al D.P.R. 24 dicembre 1951, n. 1767, in seguito alla direttiva della predetta normativa venne sostituita prima dal D.P.R. 29 maggio 1963, n. 1497 e successivamente dal D.P.R. 30 aprile 1999, n. 162, emanata in attuazione della direttiva europea del 1995. Ai sensi della legge sono definiti anche \"elevatori\", mentre se trasporta solamente materiali, senza che vi sia la possibilit\u00e0 di accompagnamento umano, \u00e8 definito \"montacarichi\", e soggetto alle disposizioni della \"direttiva macchine\".\nL'Italia \u00e8 il paese con il maggior numero di ascensori al mondo \u2013 nel 2006 tra i e gli impianti \u2013 e se ne installano ogni anno da a nuovi.\nIn Italia gli impianti esistenti devono essere verificati ogni 2 anni (oppure ogni qual volta ci sia una rimessa in servizio a seguito di modifiche rilevanti, trasformazioni, incidenti ecc.) da un ingegnere abilitato ed iscritto all'Albo facente capo ad un ente notificato che ha ottenuto l'autorizzazione ministeriale."}
{"id": "123662", "revid": "968255", "url": "https://it.wikipedia.org/wiki?curid=123662", "title": "Sabrina Ferilli", "text": "Nel corso della sua carriera si \u00e8 divisa tra cinema, teatro e televisione e ha ottenuto diversi riconoscimenti, tra cui sei Nastri d'argento, un Globo d'oro, sei Ciak d'oro e quattro candidature al David di Donatello. Nel 2013 \u00e8 stata una degli interpreti principali del film \"La grande bellezza\" di Paolo Sorrentino, vincitore del Premio Oscar al miglior film in lingua straniera.\nBiografia.\nNata a Roma il 28 giugno 1964 da Giuliano, dirigente del Partito Comunista Italiano nato a Roma il 12 marzo 1936, e da Ida Fatigati, casalinga originaria di San Felice a Cancello (CE), Sabrina \u00e8 cresciuta a Fiano Romano, in provincia di Roma. Ha frequentato il liceo classico Orazio a Roma. Dopo aver tentato senza successo di entrare al Centro sperimentale di cinematografia di Roma, inizi\u00f2 la carriera di attrice cinematografica in parti secondarie, come in \"Caramelle da uno sconosciuto\" di Franco Ferrini, e piccoli ruoli in film di secondo piano alla fine degli anni ottanta.\n\u00c8 stata sposata con l'avvocato Andrea Perone dal 2003 al 2005; dal 2011 \u00e8 sposata con il manager Flavio Cattaneo.\nCarriera.\nNel 1989 doppi\u00f2 Francesca Dellera nella miniserie TV \"La bugiarda\". Nel 1990 Alessandro D'Alatri la volle nel film \"Americano rosso\" con il quale l'attrice inizi\u00f2 a farsi notare in un piccolo ruolo. Nel 1993 recit\u00f2 nella commedia \"Anche i commercialisti hanno un'anima\" (al fianco di Enrico Montesano e Renato Pozzetto), ne \"Il giudice ragazzino\" (insieme a Giulio Scarpati) e soprattutto in \"Diario di un vizio\" di Marco Ferreri, mentre l'anno successivo raggiunse la notoriet\u00e0 con \"La bella vita\" di Paolo Virz\u00ec, con cui ottenne il Nastro d'argento alla miglior attrice protagonista. Durante gli anni successivi prende parte al film \"Vite strozzate\" di Ricky Tognazzi e continua a comparire in buone commedie, come \"Ferie d'agosto\" sempre di Virz\u00ec e \"Ritorno a casa Gori\" di Alessandro Benvenuti. Ha condotto il Festival di Sanremo 1996 insieme a Pippo Baudo e Valeria Mazza. Due anni dopo, ottiene ruoli da coprotagonista nel film drammatico \"Tu ridi\" dei Fratelli Taviani e nella commedia \"Il signor Quindicipalle\" di Francesco Nuti.\nSuccessivamente ha lavorato anche in teatro (con alcune riedizioni di commedie di Garinei e Giovannini, tra cui il Rugantino) e si lascia tentare sempre pi\u00f9 dalla televisione partecipando a numerose fiction. Nel 2000 ha posato per il calendario sexy del mensile \"Max\", che ha realizzato oltre 1 milione di copie vendute. Il 24 giugno 2001, per festeggiare lo scudetto vinto dalla sua squadra del cuore, la , ha eseguito uno spogliarello al Circo Massimo davanti a centinaia di migliaia di tifosi. Nel 2003 \u00e8 la protagonista nel film \"L'acqua... il fuoco\" di Luciano Emmer che viene mostrato al Festival del cinema di Venezia, l'interpretazione \u00e8 accolta in modo controverso.\nIn seguito prende parte ad alcuni cinepanettoni come \"Christmas in love\", \"Natale a New York\", \"Natale a Beverly Hills\" e \"Vacanze di Natale a Cortina\" che ha difeso con forza: \u00abCome li chiamano? Cinepanettoni? Bene, allora sono felice di esservi associata perch\u00e9 amo panettoni, torroni e pandoro\u00bb.\nNel 2008 recita in \"Tutta la vita davanti\" di Paolo Virz\u00ec, vincendo ancora una volta il Nastro d'argento. Nel 2013 viene scelta come giudice fissa alla dodicesima edizione del programma \"Amici di Maria De Filippi\", e riproposta per la tredicesima edizione. Nello stesso anno \u00e8 protagonista, con la regia di Eros Puglielli, della serie TV \"Baciamo le mani - Palermo New York 1958\" su Canale 5, e viene scelta come madrina d'apertura del Roma Film Festival. Sempre nel 2013 \u00e8 una delle protagoniste del film \"La grande bellezza\" di Paolo Sorrentino, che il 2 marzo 2014 vince il premio Oscar come miglior film straniero. Nel dicembre 2014 debutta sul nuovo canale Agon Channel alla conduzione, con il talk \"Contratto\" insieme a Luca Zanforlin. L'11 aprile 2015 viene confermata giurata fissa nella quattordicesima edizione di \"Amici di Maria De Filippi\", insieme a Francesco Renga e Loredana Bert\u00e8.\nNel 2015 \u00e8 protagonista assieme a Margherita Buy di \"Io e lei\" di Maria Sole Tognazzi, in cui le due attrici interpretano la parte di una coppia omosessuale liberamente ispirata a \"Il vizietto\" di \u00c9douard Molinaro. Per questa interpretazione vince il Ciak d'oro alla migliore attrice protagonista, venendo candidata al David di Donatello e al Nastro d'argento nella medesima categoria.\nNel 2016 \u00e8 di nuovo nella giuria della quindicesima edizione di \"Amici di Maria De Filippi\", insieme ad Anna Oxa e Loredana Bert\u00e8.\nNel corso della sua carriera, ha vinto cinque Nastri d'argento (di cui uno speciale, per l'impegno civile con la sua interpretazione in \"Io e lei\"), un Globo d'oro, quattro Ciak d'oro e numerosi altri premi e riconoscimenti; inoltre, ha ottenuto quattro candidature ai David di Donatello.\nScontro con Katia Bellillo.\nNel 2005 sia Ferilli, da sempre vicina alla sinistra, che Katia Bellillo, deputata dei Comunisti Italiani, hanno sostenuto il referendum sulla fecondazione assistita. L'attrice ha in seguito dichiarato alla rivista \"Gente\" che nonostante rispettasse la pratica della fecondazione assistita personalmente preferiva l'adozione. Bellillo, intervistata dal \"Corriere della Sera\", avrebbe quindi detto:\nIn seguito Bellillo ha rifiutato di scusarsi ed \u00e8 stata querelata da Ferilli. In quanto deputata all'epoca dei fatti Bellillo godeva di immunit\u00e0 parlamentare () e nel luglio 2008 ha inviato alla Giunta per le autorizzazioni una domanda d'insindacabilit\u00e0, sostenendo fra l'altro di non aver pronunciato la frase incriminata. Il presidente della commissione Pierluigi Castagnetti ha inizialmente proposto una conciliazione, rifiutata per\u00f2 da Ferilli. Nonostante alcuni deputati si fossero pronunciati per la sindacabilit\u00e0, la Giunta il 19 novembre ha votato a maggioranza per l'insindacabilit\u00e0, provocando le critiche dell'attrice al Partito Democratico in una lettera aperta a Walter Veltroni."}
{"id": "123663", "revid": "1522738", "url": "https://it.wikipedia.org/wiki?curid=123663", "title": "Eduardo Rodr\u00edguez Veltz\u00e9", "text": " \u00c8 stato presidente della Bolivia dal 9 giugno 2005 al 22 gennaio 2006.\nBiografia.\nNato a Cochabamba il 2 marzo 1956, si laurea in diritto presso l\"'Universitad Mayor de San Sim\u00f3n\" e ottiene il titolo di avvocato nel 1981. Successivamente frequenta un master presso l'Universit\u00e0 di Harvard.\nAl di fuori dell'appartenenza stretta ad alcun partito, diviene Presidente della \"Corte Suprema di Giustizia\". A seguito delle proteste, nel corso del 2005, per la nazionalizzazione degli idrocarburi, il Presidente della Repubblica, Carlos Mesa si dimette. Quest'ultimo, per evitare che le proteste sfocino in una guerra civile, invita anche il Presidente del Senato, Hormando Vaca D\u00edez, e quello della Camera dei deputati, Mario Coss\u00edo, a fare lo stesso.\nCos\u00ec facendo la presidenza \u00e8 passata alla quarta carica dello stato, il Presidente della Corte Suprema di Giustizia, incaricato di indire nuove elezioni per la formazione di un nuovo governo. Il 9 giugno 2005 viene quindi nominato Presidente della Bolivia, Eduardo Rodr\u00edguez Veltz\u00e9. Rodr\u00edguez ha portato la Bolivia verso le elezioni politiche generali il 18 dicembre 2005 continuando a rimanere all'esterno dei partiti e senza candidarsi. Le elezioni sono state vinte da Evo Morales che, con oltre il 53% dei voti, diventa il primo presidente \"indio\" della Bolivia. Rodr\u00edguez rimase in carica fino al 22 gennaio 2006, giorno di insediamento di Morales.\nControversie.\nL'ex presidente Rodriguez Veltz\u00e9 venne accusato dal governo del presidente Morales di avere inviato, il 18 dicembre 2005, alcuni missili di difesa antiaerea di fabbricazione cinese agli USA per essere smantellati. L'ex-presidente neg\u00f2 categoricamente le accuse, ma il MAS - partito di Morales - richiese un procedimento di indagine nei suoi confronti."}
{"id": "123665", "revid": "965226", "url": "https://it.wikipedia.org/wiki?curid=123665", "title": "Capi di Stato della Grecia", "text": "Questo \u00e8 l'elenco dei capi di Stato della Grecia, dal riconoscimento internazionale dell'indipendenza come Stato moderno nel 1827, durante l'ultima parte della guerra d'indipendenza greca, fino al presente.\nPrima Repubblica (1822-1832).\nConsigli di Governo (1832-1833).\nDopo l'assassinio di Giovanni Capodistria il paese finisce nel caos e nell'anarchia. In seguito alle dimissioni di Agostino Capodistria si stabiliscono una serie di consigli collettivi di governo, ma la cui autorit\u00e0 era molto spesso solo formale.\nRegno di Grecia (1832-1924).\nSchleswig-Holstein-Sonderburg-Gl\u00fccksburg (1863-1924).\nDopo la morte di Alessandro la successione si rivel\u00f2 problematica, il governo venizelista all'inizio favor\u00ec il fratello minore di Alessandro, Paolo. Quando Paolo rifiut\u00f2 di succedere a suo padre Costantino e suo fratello maggiore Giorgio, il governo ag\u00ec come capo di Stato fino all'elezione dell'ammiraglio Kountouriotis in qualit\u00e0 di reggente.\nIl nuovo governo tenne un referendum, da cui risult\u00f2 la stragrande maggioranza favorevole al ritorno del re Costantino I.\nL'ammiraglio Kountouriotis divenne reggente per una seconda volta dal 19 dicembre 1923 al 24 marzo 1924. Il giorno successivo il parlamento dichiar\u00f2 il paese come Repubblica e Kountouriotis divenne presidente provvisorio.\nDittatura militare (1967-1974).\nIl regime dei colonnelli sal\u00ec al potere con un colpo di Stato militare guidato dal colonnello Ge\u014drgios Papadopoulos il 21 aprile 1967. Quando re Costantino II and\u00f2 in esilio il 13 dicembre, il suo ruolo costituzionale venne assunto dai reggenti nominati dalla giunta militare.\nLa Repubblica presidenziale.\nIl 1\u00ba giugno 1973 la giunta militare abol\u00ec la monarchia e la sostitu\u00ec con una repubblica presidenziale, scelta confermata con un plebiscito lo stesso anno.\nTerza Repubblica (dal 1974).\nIl 24 luglio 1974 il presidente Gizikis nomin\u00f2 primo ministro K\u014dnstantinos Karamanl\u012bs per portare il paese alle elezioni democratiche del 17 novembre 1974. Un secondo referendum, tenutosi l'8 dicembre 1974, conferm\u00f2 l'abolizione della monarchia con il 69% dei voti, e il mantenimento della repubblica parlamentare, con il presidente della Repubblica come capo di Stato."}
{"id": "123667", "revid": "991694", "url": "https://it.wikipedia.org/wiki?curid=123667", "title": "Re di Grecia", "text": ""}
{"id": "123668", "revid": "958185", "url": "https://it.wikipedia.org/wiki?curid=123668", "title": "Prospettiva del conflitto", "text": "La prospettiva del conflitto (o teoria del conflitto), nell'ambito della sociologia, \u00e8 uno dei tre filoni principali di pensiero attorno al quale, nel tempo, si sono agglomerati diversi autori. In ambito comunista \u00e8 chiamata lotta di classe, intesa come conflitto tra la classe sociale della Borghesia e quella del Proletariato.\nEssa indica un modo di approcciarsi ai fenomeni sociali, secondo cui la storia dell'umanit\u00e0 \u00e8 macchiata di contrasti tra classi d'appartenenza, e non solo. \nLe altre due prospettive possibili sono quella funzionalista e interazionista.\nStoria.\nIl concetto di \"lotta di classe\" nasce ben prima, con le teorie e le motivazioni degli esperimenti utopici di inizio Ottocento, ma la vulgata nasce con Karl Marx, il quale considerava la lotta tra le classi sociali come il \"motore\" della storia e la fonte principale del cambiamento. Secondo gli anarchici e i marxisti, il \"conflitto di classe\" mondiale tra la Classe degli Sfruttati (proletariato) e la Classe degli Sfruttatori (borghesia) - spesso indicato come guerra di classe o lotta tra i ceti - \u00e8 quella tensione o antagonismo che si crea nella societ\u00e0 a causa della competizione degli interessi socio-economici tra persone di classi differenti.\nPer i marxisti-leninisti, il conflitto di classe pu\u00f2 assumere diverse forme: la violenza diretta esercitata dal capitalismo, come le guerre per l'accaparramento delle risorse e la manodopera a basso costo; la violenza indiretta, con cui si hanno morti per povert\u00e0, fame, malattie o condizioni di lavoro pericolose; la coercizione, quale la minaccia di perdita del lavoro o di distrarre un importante investimento, sia essa volontaria o involontaria (come la produzione del consumismo attraverso la pubblicit\u00e0). Ulteriormente esistono forme politiche dei conflitti di classe per mezzo di lobbisti, legali o illegali, o di capi di governo che fanno s\u00ec che si facciano approvare leggi favorevoli al capitale quali: leggi sul lavoro, leggi fiscali, ingiunzioni o dazi doganali.\nNel consumo al dettaglio, quando il consumatore-massa deve pagare un prezzo superiore all'intero costo di produzione, c'\u00e8 violenza sul bisogno, sfruttamento e lotta di classe parcellizzata in cui ogni rapporto di forze tra domanda e offerta \u00e8 una resa condizionata reiterata fino all'assuefazione, interiorizzazione e inconsapevolezza, pianificata dagli uffici di marketing dei capitalisti. \nPer la sistemica, ingegnerizzata ma non intenzionale mancanza di equit\u00e0 nei rapporti economici (e perci\u00f2 nei prezzi), ogni rischio di monetizzazione di qualunque cosa \u00e8 percepito quasi sempre come umiliante e mortificante per il proletario sotto la violenza del bisogno, e tale condizione \u00e8 esasperata se l'oggetto di monetizzazione \u00e8 inconsueto o attinente all'intimit\u00e0 individuale. La confusione su questo, in assenza di coscienza di classe, pu\u00f2 sfociare nelle ire populiste contro i molteplici aspetti della modernit\u00e0.\nNelle crisi economiche il capitalismo si rafforza acquistando a poco prezzo le risorse cedute dai soggetti deboli sotto la violenza del bisogno, si rafforza socialmente, assottigliando la piramide gerarchizzante, e politicamente, dirottando con facilit\u00e0 il conflitto e la rabbia degli sfruttati contro altri sfruttati. Una forma pi\u00f9 silenziosa, ma massicciamente sostanziosa di lotta di classe \u00e8 veicolata dalla spesa pubblica, che al riparo di una praticamente inesistente trasparenza, ogni anno in ogni Stato trasferisce somme ingenti dalle fasce di redditi bassi a quelle di reddito alto.\nLa risposta del proletariato a queste aggressioni del capitale pu\u00f2 iniziare con uno sciopero, oppure in maniera occulta, con un informale rallentamento della produzione motivato dalla protesta per i salari bassi o per comportamenti aziendali anti-sindacali. \nDominante nell'Europa occidentale, la prospettiva del conflitto \u00e8 stata declinata dalla cultura liberaldemocratica sotto forma di lotta sociale tra ceti, mediante l'elaborazione di Max Weber (1864 - 1920): egli \u00e8 d'accordo con le idee fondamentali di Karl Marx circa l'economia che causa il conflitto di classe, ma sostiene che questa battaglia possa provenire anche dal prestigio e dal potere. Weber afferma che le classi nascono dal diverso posizionamento delle propriet\u00e0. Differenti localizzazioni possono largamente colpire una classe nella loro educazione, in correlazione alle persone ad essa collegate.\nEgli dichiara, inoltre, che il prestigio si evidenzia nei differenti ceti. Il prestigio \u00e8 un valore attribuito e che molte volte non pu\u00f2 essere cambiato. Weber sostiene che le differenze di potere alimentano la formazione di diverse fazioni politiche. Weber \u00e8 per\u00f2 in disaccordo con Marx circa la formazione di queste classi. Mentre Marx credeva che i gruppi fossero costituiti in base allo stato economico, Weber sosteneva che le classi siano in gran parte costituite dallo status sociale. Quest'ultimo non credeva che le comunit\u00e0 fossero costituite dalla condizione economica, ma da persone di similare prestigio sociale. Weber riconosce per\u00f2 che esiste una relazione fra status sociale, prestigio sociale e classi.\nLa prospettiva del conflitto \u00e8 stata ignorata dalla sociologia americana fino agli anni Sessanta. A partire dai sommovimenti politici di quegli anni \u00e8 divenuto pi\u00f9 agevole analizzare il cambiamento della societ\u00e0 mediante la prospettiva del conflitto piuttosto che con quella funzionalista.\nLa teoria del conflitto sviluppata da Mills e Coser, non concentra la propria attenzione, come fece Marx, sulla lotta di classe, ma considera come un fatto - che troviamo nella vita di ogni societ\u00e0 - il conflitto tra molti gruppi e interessi (es. i vecchi contro i giovani, i produttori contro i consumatori, abitanti del centro contro quelli della periferia).\nDescrizione.\nOggetto.\nI teorici del conflitto assumono che la societ\u00e0 si trovi in uno stato costante di cambiamento, in cui il conflitto \u00e8 una caratteristica permanente.\nCome il funzionalismo, anche le teorie del conflitto propongono un modello complessivo che descrive il funzionamento della societ\u00e0, tuttavia respingono l'accento funzionalista sul consenso per privilegiare l'importanza delle divisioni sociali, concentrandosi sui temi del potere, della disuguaglianza e del conflitto.\nSecondo questo modello complessivo la societ\u00e0 \u00e8 composta di gruppi distinti, ciascuno dedito al proprio interesse. L'esistenza di interessi distinti comporta la costante presenza di un conflitto: quelli che prevalgono nel conflitto diventano gruppi sociali dominanti, quelli che soccombono diventano gruppi sociali subordinati.\nLa concezione del \"conflitto\".\nConflitto non significa necessariamente violenza aperta, ma anche tensione, ostilit\u00e0, competizione e dissenso sui fini e valori. Esso non \u00e8 un evento occasionale che interrompe il funzionamento generalmente armonioso della societ\u00e0, ma \u00e8 una parte costante e necessaria della vita sociale. Le cose che le persone vogliono - potere, ricchezza e prestigio - sono sempre scarse e la loro domanda supera l'offerta. Coloro che controllano queste risorse riescono a proteggere i loro interessi a spese degli altri.\nI teorici del conflitto considerano l'immagine funzionalista di un consenso generale sui valori come una pura finzione: ci\u00f2 che accade in realt\u00e0 - secondo loro - \u00e8 che chi ha il potere costringe il resto della popolazione all'acquiescenza e alla conformit\u00e0. In altre parole l'ordine sociale viene mantenuto non con il consenso popolare, ma con la forza o con la minaccia dell'uso della forza. I teorici del conflitto non pensano che il conflitto sia una forza necessariamente distruttiva: pu\u00f2 avere spesso dei risultati positivi, in quanto pu\u00f2 portare a cambiamenti sociali che altrimenti non si sarebbero realizzati. I cambiamenti sociali impediscono che la societ\u00e0 ristagni.\nSociologi.\nDi seguito uno schema riassuntivo che elenca i principali teorici del conflitto e la loro suddivisione tra lo stampo marxista e quello weberiano.\nApplicazioni della prospettiva del conflitto a realt\u00e0 extra-occidentali.\nSociet\u00e0 musulmana (primavera araba).\nDiversi fattori sono culminati in quella che noi conosciamo come primavera araba. L'ordine del giorno, inerente all'agitazione civile e all'ultimo rovesciamento del governo totalitario accaduto in Medio Oriente, includeva articoli quali la dittatura, la monarchia assoluta, la violazione dei diritti umani, il declino economico, la disoccupazione, l'estrema povert\u00e0 ed un numero di fattori demografici strutturali come una larga percentuale di popolazione composta da giovani scolarizzati ma insoddisfatti. Il catalizzatore delle rivolte in tutta l'Africa del Nord e nei Paesi del Golfo Persico, sono state la concentrazione del potere per decenni nelle mani dei governanti che hanno generato un'insufficiente trasparenza nella redistribuzione del danaro pubblico, un'elevata corruzione ed in particolar modo il rifiuto dei giovani ad accettare lo status quo universale di essere persone minacciate dalla mancanza di cibo.\nL'Unione Sovietica e le societ\u00e0 simili.\nUna variante dei predominanti pensieri marxisti e anarchici argomenta che i conflitti di classe esistono anche nelle societ\u00e0 sovietiche. Questi argomenti descrivono la classe dei burocrati di partito come quella che detta le regole economiche e politiche. Questa classe dirigente \u00e8 vista essere in opposizione al resto della societ\u00e0 generalmente considerato essere il proletariato. Questo tipo di sistema \u00e8 considerato dai suoi detrattori come uno stato capitalista, oppure socialista degenerato, perch\u00e9 guidato secondo le regole del collettivismo burocratico. Il Marxismo fu la dottrina ideologica predominante in Unione Sovietica a partire dal 1922. Nel 1898 un gruppo di marxisti aveva fondato il Partito operaio socialdemocratico russo che si era diviso presto in due fazioni, i bolscevichi, che erano guidati da Vladimir Lenin, e i menscevichi, che erano guidati da Julij Martov. I primi presero il potere nel 1917, dopo la Rivoluzione d'Ottobre, e nel 1922, vinta la guerra civile contro le forze antibolsceviche, diedero vita all'Unione delle Repubbliche Socialiste Sovietiche."}
{"id": "123686", "revid": "1543377", "url": "https://it.wikipedia.org/wiki?curid=123686", "title": "La notte dei morti viventi (film 1968)", "text": "La notte dei morti viventi (\"Night of the Living Dead\") \u00e8 un film del 1968 diretto, scritto, fotografato, montato e musicato da George A. Romero e interpretato da Duane Jones, Judith O'Dea e Karl Hardman.\nLa storia segue i personaggi Ben (Duane Jones) e Barbra Huss (Judith O'Dea), insieme ad altre cinque persone, intrappolate nella casa colonica di un cimitero della Pennsylvania che pullula di \"morti viventi\". \"La notte dei morti viventi\" \u00e8 stato il primo film della serie dei morti viventi diretta da Romero; inoltre ne sono stati realizzati due \"remake\".\nAlla sua uscita \u00e8 diventato un vero e proprio cult, incassando 18 milioni di dollari in tutto il mondo. Tuttavia il film ha ricevuto diverse critiche negative a causa del contenuto di scene esplicite, mentre in Italia fu recensito con sorprendente e acuta positivit\u00e0 da molti critici, finch\u00e9 non \u00e8 stato selezionato dalla Library of Congress per la preservazione nel National Film Registry come film esteticamente \"significativo\".\nA causa di un errore commesso dal distributore il film \u00e8 diventato di pubblico dominio. Durante le riprese il film non aveva ancora il titolo attuale e si chiamava \"Night of the Flesh Eaters\", poi cambiato poich\u00e9 era troppo simile a quello del film \"The Flesh Eaters\", mentre sul copione era intitolato \"Monster Flick\".\nIl film \u00e8 stato oggetto di diverse interpretazioni: alcuni ritengono che la pellicola sia una metafora della guerra fredda, in cui gli zombi rappresenterebbero i sovietici, altri invece che sia una metafora della guerra del Vietnam; inoltre secondo alcuni critici il film tratterebbe tematiche quali la libera circolazione di armi e il razzismo negli USA.\nTrama.\nIn una localit\u00e0 rurale della Pennsylvania, Barbra e suo fratello Johnny sono in visita alla tomba del non troppo amato padre quando improvvisamente vengono assaliti da uno strano uomo che nonostante i movimenti lenti e impacciati, riesce a uccidere Johnny. Barbra fugge in preda al panico e giunge in una casa di campagna in cui cerca rifugio. Qui trova solo il cadavere in decomposizione della precedente proprietaria. Il telefono \u00e8 isolato e sembra non esserci speranza, quando ad un tratto un uomo irrompe in casa. Il suo nome \u00e8 Ben e, grazie ai suoi nervi saldi, organizza una difesa contro gli strani esseri che si stanno radunando intorno all'abitazione.\nL'assedio continua e i due resistono scoprendo che le creature temono il fuoco. Ben \u00e8 all'erta, mentre Barbra \u00e8 ormai preda di una crisi nervosa. Improvvisamente dalla cantina escono due uomini. Sono Harry e Tom, anche loro scampati all'attacco delle creature. Harry si trova l\u00ec con la moglie Helen e la figlioletta Karen, mortalmente ferita da una creatura. Tom invece \u00e8 in compagnia della fidanzata Judy. Tra Harry e Ben scoppia subito lo scontro a causa delle diverse idee che i due hanno sulla difesa della casa. La cosa viene complicata da uno zombie che riesce a fare breccia in una finestra e tenta di aggredire Ben. Lui per difendersi \u00e8 costretto a usare la carabina Winchester e dopo tre spari riesce infine a colpire il morto alla testa uccidendolo. Il rumore viene sentito fuori, richiamando cos\u00ec altri morti viventi che circondano ancora di pi\u00f9 la casa.\nDalla televisione il gruppo viene a sapere che in tutto lo stato i morti stanno risorgendo per nutrirsi di carne umana e contagiare i vivi; la causa sembra essere legata alle radiazioni emesse da una sonda sperimentale tornata da Venere. Il governo degli Stati Uniti sta organizzando una serie di centri di assistenza, che tutti sono invitati a raggiungere. Cos\u00ec gli assediati si convincono a compiere un estremo tentativo. Tom e Ben cercheranno di rifornire di benzina il furgoncino con cui quest'ultimo era giunto alla casa, utilizzando la pompa posta l\u00ec vicino.\nMentre Harry copre loro le spalle con delle rudimentali molotov fatte in casa, i due escono allo scoperto, seguiti poco dopo da Judy che si rifiuta di abbandonare il fidanzato. Il trio riesce ad arrivare alla pompa, ma Tom, a causa del nervosismo, spruzza benzina sul furgoncino che prende fuoco. Nel disperato tentativo di allontanare il mezzo dalla pompa di benzina, Tom e Judy rimangono uccisi dall'esplosione e i loro resti vengono poi divorati dagli zombi. Ben, grazie a una torcia e alla carabina che si era portato appresso, riesce a rientrare in casa, nonostante Harry non alzi un dito per aiutarlo.\nQuesta \u00e8 la scintilla che fa definitivamente crollare il rapporto tra i due e Ben si sfoga, malmenando il pavido Harry. Mentre fuori gli zombie divorano i resti carbonizzati di Tom e Judy, Ben, intento a ricaricare il fucile in casa, domanda se fosse possibile recuperare la macchina di Harry. La moglie Helen risponde di avere corso per almeno un miglio e che quindi \u00e8 irraggiungibile. A preoccupare sono inoltre le condizioni della figlia Karen, che gravemente ferita non \u00e8 in grado di muoversi. Ben si propone di portarla in spalla per la fuga imminente, domandando infine come si \u00e8 ferita. Helen spiega che la figlia \u00e8 stata morsa in precedenza da uno zombie, domandando preoccupata che cosa le possa accadere. Ben afferma di non sapere quale tipo di contagio si portino i mostri fuori. I sintomi di Karen sono alquanto strani e poco chiari: stanchezza, spossatezza, perdita di forze nel muoversi. In un momento di lucidit\u00e0, Barbra parla della sua auto rimasta l\u00ec vicino e Ben cerca di chiederle dove sia situata. In quel momento per\u00f2 i mostri, finito ormai di cibarsi del resto delle vittime, ritornano a circondare la casa.\nBen, per alleviare la tensione, accende il televisore per ascoltare le informazioni attuali. Le notizie che giungono dalla televisione non sono buone, sebbene i sopravvissuti vengano a sapere che una pattuglia di salvataggio comandata dallo sceriffo McClelland si sta dirigendo proprio verso la zona in cui si trovano. Inoltre scoprono che i cadaveri ambulanti possono essere uccisi solo colpendoli in testa, perch\u00e9 difatti \u00e8 questa la parte riattivata dalla malattia misteriosa, e devono essere poi cremati. A un tratto la luce salta in tutta la casa e gli zombi iniziano a sfondare porte e finestre nel tentativo di entrare, spinti dalla fame di carne umana. Sempre durante gli ultimi disperati tentativi di difesa, Harry cerca di disarmare Ben per prendere il comando della situazione. Ben riesce a riprendersi la carabina e spara a Harry a cui rimane solo la forza di trascinarsi in cantina per spirare di fianco alla figlia, ormai morta e divenuta zombie. Helen poco dopo rientra in cantina e ad aspettarla trova Karen che sta mangiando i resti del padre. Sconvolta da quell'orribile visione, Helen cade a terra e viene uccisa a colpi di cazzuola dalla figlia. Intanto Barbra, cercando di respingerli, riconosce il fratello Johnny, anche lui ormai diventato uno zombi e da cui viene aggredita, trascinata fuori per essere uccisa dagli zombi.\nPoco dopo gli zombi entrano in casa. Ormai Ben \u00e8 rimasto da solo contro decine di zombi. Nonostante ci\u00f2, riesce a trovare rifugio rinchiudendosi in cantina, dove l'unico problema rimastogli \u00e8 sparare in testa a Harry e Helen, prima che questi, rianimati, lo uccidano. Ormai l'unica cosa che Ben pu\u00f2 fare \u00e8 sedersi e ascoltare gli orribili rumori e i sinistri lamenti dei morti viventi all'interno della casa.\nFinalmente al mattino arriva con un elicottero Bell 47 la pattuglia di salvataggio che setaccia i dintorni della casa tramite l'utilizzo di cani e poliziotti armati di fucili. I rumori degli spari dei poliziotti, occupati a sterminare gli ultimi zombi rimasti, destano Ben, che con prudenza si avvia al piano di sopra. Un compagno dello sceriffo McClelland intravedendolo con il fucile in mano, lo scambia per uno zombi e lo colpisce direttamente in testa, guadagnandosi i complimenti dello sceriffo stesso per l'ottimo tiro.\nL'ultima scena mostra i poliziotti accatastare i corpi degli zombi uccisi in una enorme pira, a cui viene poi dato fuoco; tra i corpi in fiamme vi \u00e8 anche quello di Ben.\nProduzione.\nPrima di iniziare il lavoro su \"La notte dei morti viventi\", Romero lavorava nel campo della pubblicit\u00e0 per la Latent Image, compagnia che aveva fondato insieme a John Russo e Russell Streiner. In seguito, verso la fine degli anni sessanta, fonda la Image Ten Productions con un gruppo di amici. L'idea iniziale era di girare un film con un bilancio ridottissimo, ossia di 6.000 dollari. Furono contattate per il progetto altre sette persone, cos\u00ec che ognuno avrebbe dovuto investire 600 dollari. Nacque cos\u00ec la Image Ten, ma ben presto si resero conto che serviva almeno il doppio dei soldi e furono contattati altri finanziatori che non avrebbero lavorato direttamente al film, al contrario dei primi dieci investitori. Alla fine per il film furono spesi 114.000 dollari, una cifra modesta anche per un film degli anni sessanta.\nInizialmente la volont\u00e0 dei tre era semplicemente di girare un film; l'idea dell'horror fu secondaria e dovuta al fatto che era facile vendere questo genere di film in quel periodo.\nIl film fu girato su 35 mm in bianco e nero. Romero aveva pensato anche di farlo su 16 mm a colori, ma desistette dall'idea per due motivi: prima mancavano i soldi e quando riusc\u00ec ad avere dei finanziamenti extra prefer\u00ec tenerli per comprare altre pellicole con lo scopo di girare scene alternative o rigirare alcune parti del film. Tra le scene prese in considerazione per essere cambiate vi era il finale poich\u00e9 la Columbia e l'American International Pictures dissero che era troppo deprimente. La Walter Reade Organization accett\u00f2 di proiettare il film senza modifiche o censure con la sola condizione di cambiare il titolo in \"Night of the Living Dead\".\nLa fortuna della Image Ten \u00e8 dovuta al fatto che avevano gi\u00e0 lavorato con i macchinari necessari per le riprese e quindi erano in grado di utilizzarli e soprattutto gi\u00e0 li possedevano. Per risparmiare ulteriormente, e avere una percentuale pi\u00f9 alta sui profitti, i primi dieci finanziatori svolsero altri lavori per il film; ad esempio Karl Hardman oltre a recitare nella parte di \"Harry Cooper\" si occup\u00f2 anche del trucco.\nGli effetti speciali erano molto semplici e logicamente limitati al budget. Per il sangue fu utilizzato lo sciroppo Bosco e i vestiti erano di seconda mano.\nSceneggiatura.\nLa sceneggiatura fu scritta da John A. Russo e George A. Romero sotto il titolo di \"Monster Flick\". In un'intervista per la BBC il regista ha dichiarato di aver suddiviso il copione in tre parti; la prima \u00e8 diventata \"La notte dei morti viventi\", le altre due sono state riadattate per \"Zombi\" e \"Il giorno degli zombi\".\nRomero si \u00e8 ispirato al romanzo fantastico \"Io sono leggenda\" (\"I am legend\") di Richard Matheson, in cui un solo uomo \u00e8 rimasto sulla terra dominata dai vampiri. Romero ha trasformato gli astuti succhiatori di sangue in creature quasi totalmente prive d'intelligenza e spinte solo dalla sanguinaria voglia di uccidere. Altri adattamenti cinematografici del romanzo sono \"L'ultimo uomo della Terra\" (1964), \"\" (1971) e \"Io sono leggenda\" (2007). Matheson non fu impressionato dall'interpretazione che Romero aveva dato del suo libro.\nIl copione fu cambiato pi\u00f9 volte in alcune delle sue parti, soprattutto quelle concernenti i dialoghi di Ben. Hardman ha attribuito le modifiche a Duane Jones che era una persona troppo educata per interpretare un camionista rozzo e probabilmente lo stesso Jones cambi\u00f2 i dialoghi in base a come sentiva dovesse essere il suo personaggio.\nCast.\nPer via del bilancio ristretto la scelta degli attori ricadde inevitabilmente su persone poco conosciute e amici con piccole esperienze cinematografiche. Anche alcuni produttori interpretarono ruoli pi\u00f9 o meno importanti.\nIl ruolo del protagonista Ben fu assegnato a Duane Jones, un attore afroamericano sconosciuto fino a quel momento. La scelta di un attore nero era decisamente insolita per quel periodo e ancora pi\u00f9 insolito era il fatto che non vi fosse nessun riferimento al colore della sua pelle. Romero disse che fu scelto Jones semplicemente perch\u00e9 il suo fu il miglior provino. Prima di lui per il ruolo era stato preso in considerazione Rudy Ricci, che far\u00e0 comunque parte del cast nel ruolo di uno zombie. Dopo \"La notte dei morti viventi\" Jones lavor\u00f2 in altri film, ma la sua figura fu inevitabilmente legata a Ben, cosa che lui non grad\u00ec.\nProprio la scelta di un attore di colore divenne simbolo di un'irrisolta questione razziale, infatti Romero aggiunse: \u00abStavo portando la prima copia stampata de \"La notte dei morti viventi\" a New York. Ero in macchina e alla radio annunciarono l'omicidio di Martin Luther King. Immediatamente pensai che il mio primo film sarebbe diventato un film totalmente politico\u00bb.\nPer interpretare Barbra fu scelta l'allora ventitreenne Judith O'Dea, conosciuta da Karl Hardman e Marilyn Eastman, che era in cerca di un ruolo con il quale dare una svolta alla propria carriera. Come la maggior parte degli addetti ai lavori non pensava che il film avrebbe avuto un tale impatto nella cultura, cinematografica e non; qualche anno dopo rilasci\u00f2 un'intervista nella quale disse che la gente non la vedeva pi\u00f9 come una \u00abho-hum Judy O'Dea\u00bb ma come Barbra de \"La notte dei morti viventi\".\nGli altri attori non avevano alcun genere di esperienza cinematografica prima di questo film e molti non recitarono pi\u00f9 neanche in seguito. \u00c8 il caso di Keith Wayne che interpreta il ruolo di Tom o di Judith Ridley che sar\u00e0 presente solo in un altro film di Romero. L'attore S. William Hinzman, che in questo film interpreta lo zombie che uccide Johnny all'inizio della pellicola, continuer\u00e0 a lavorare nel campo dell'horror in film di discreto successo.\nHardman e Eastman, che si occupavano anche del trucco, delle musiche e dei costumi, interpretarono i coniugi Cooper e la Eastman \u00e8 anche nei panni di uno zombie che mangia un insetto preso da un albero. Russel Streiner interpreta Johnny, il fratello di Barbra, e George Kosana lo sceriffo McClelland.\nPer gli zombie furono necessarie molte comparse. Alcune furono prelevate da Romero dal settore della pubblicit\u00e0 dove lavorava prima, altri erano abitanti di Evans City, dove venne girato il film, che erano attratti dall'idea di partecipare a un film horror.\nRegia.\n\"La notte dei morti viventi\" fu il primo lungometraggio diretto da Romero. Prima di questo film aveva lavorato come regista di cortometraggi per la serie per ragazzi \"Mister Rogers' Neighborhood\", trasmessa dalla rete locale WQED. La decisione di Romero di girare questo film influenz\u00f2 tutta la sua carriera futura dato che lo inser\u00ec nel campo dell'horror; alcuni dei suoi lavori sono i quattro sequel di questo film, \"La stagione della strega\" (1972), \"Creepshow\" (1982), \"La met\u00e0 oscura\" (1993).\nSullo stato d'animo che voleva trasmettere, Romero ha detto che \"il film inizia con una situazione che \u00e8 gi\u00e0 quasi senza speranza e che degenera progressivamente verso l'assoluta disperazione e la tragedia finale\".\nLo scrittore R.H.W. Dillard sostiene che l'aver mostrato esplicitamente quelli che sino ad allora erano tab\u00f9 ha aumentato il successo del film, infatti si chiede: \"Quale ragazza non ha, almeno una volta, desiderato uccidere sua madre? E Karen, nel film, ha l'opportunit\u00e0 di commettere l'atto proibito indirettamente\".\nRomero utilizza i tab\u00f9 della societ\u00e0 come elemento chiave del film, in particolar modo il cannibalismo. Nonostante gli zombi fossero ispirati dal romanzo di Matheson \"Io sono leggenda\", lo storico cinematografico Robin Wood vede in essi una critica al capitalismo statunitense. Wood sostiene che gli zombi rappresentano i capitalisti e \"il cannibalismo rappresenta l'estremo della possessivit\u00e0, quindi la fine dei rapporti umani sotto il capitalismo\".\nColonna sonora.\nLa particolare colonna sonora che caratterizza \"La notte dei morti viventi\" angosciando lo spettatore non fu composta per il film, bens\u00ec fu creata attingendo alla vasta libreria della Hardman Associates. Molto fu preso dalla libreria della Capitol Records e in seguito fu pubblicato anche un album. Tra gli autori scelti ci sono: Ib Glindemann, Philip Green, Geordie Hormel, William Loose, Jack Meakin e Spencer Moore. Alcuni brani erano gi\u00e0 presenti in lavori cinematografici e televisivi precedenti, come nel B-movie di fantascienza \"Teenagers from Outer Space\" (1959). Nelle scena in cui Ben trova il fucile e in quella dove la radio riporta del disastro che si sta verificando si pu\u00f2 sentire un pezzo musicale che pu\u00f2 essere ascoltato in versione pi\u00f9 estesa all'inizio del film \"La messaggera del diavolo\" (1961) nel quale recitava Lon Chaney Jr.; un altro pezzo \u00e8 preso dall'ultimo episodio della serie TV \"Il fuggiasco\", che era stata trasmessa l'anno precedente. Hardman, che lavor\u00f2 alla colonna sonora insieme a Marilyn Eastman, disse di aver effettuato una scelta delle canzoni per ogni scena e Romero fece la selezione finale, dopodich\u00e9 le intensific\u00f2 elettronicamente.\nDistribuzione.\nVersioni.\nIl primo cambiamento apportato a \"La notte dei morti viventi\" consiste nella colorazione avvenuta per mano dei distributori in home video. Gli Hal Roach Studios realizzarono la prima versione colorata del film nel 1986 con zombie di colore verde. Nel 1997 la Anchor Bay Entertainment realizz\u00f2 la versione con la pelle di colore normale. Nel 2004 la Legend Film produsse una propria versione distribuita dalla 20th Century Fox.\nLo sceneggiatore John Russo pubblic\u00f2 nel 1999 \"Night of the Living Dead: 30th Anniversary Edition\", una nuova versione del film per la quale film\u00f2 nuove scene e cambi\u00f2 la colonna sonora con una composta da Scott Vladimir Licina. Russo, in un'intervista a \"Fangoria\", spiega che cos\u00ec il film \u00abfunziona meglio del precedente\u00bb. La rivista \"Entertainment Weekly\" sostiene che tra Russo e Romero non scorre cattivo sangue anche se Romero non avrebbe voluto cambiare nulla ne \"La notte dei morti viventi\".\nSono stati girati due remake del film. Il primo nel 1990 da Tom Savini. La nuova Barbara aveva diverse caratteristiche rispetto a quella presente nel film originale. Il critico Barry Grant sostiene che Barbara \u00e8 stata resa pi\u00f9 forte per cambiare la visione stereotipata della donna del primo film. Il secondo remake fu girato in 3D ed \u00e8 uscito nel 2006 con il titolo di \"Night of the Living Dead 3D\". La trama ha pi\u00f9 in comune con il film del 1968 che con quello di Savini. Romero ha partecipato come produttore esecutivo al film di Savini mentre non ha partecipato alla realizzazione dell'altro film.\nIl 26 ottobre 2006 ci fu la prima rappresentazione teatrale allo Stella Adler di Hollywood. Lo spettacolo fu prodotto dalla Gangbusters Theatre Company, riscritto da Leon Shanglebee e diretto da Christian Levatino.\nCopyright.\n\"La notte dei morti viventi\" \u00e8 diventato di pubblico dominio poich\u00e9 la casa di distribuzione, la Walter Reade Organization, non mise l'avviso del copyright sulla pellicola, cosa necessaria nel 1968 per mantenere il copyright. Questo avviso era stato messo dalla Image Ten nei titoli di testa della versione col titolo \"Night of the Flesh Eaters\". Quando fu cambiato il titolo fu rimosso anche l'avviso.\nPer questo motivo il film \u00e8 venduto in home video da vari distributori. Nell'Internet Movie Database sono elencate 23 copie diverse in DVD e 19 in VHS. Il film pu\u00f2 essere anche scaricato gratuitamente da siti internet quali Google Video e Internet Archive. Alla data del 21 settembre 2017, \u00e8 il film pi\u00f9 scaricato dall'Internet Archive.\nAccoglienza.\nLa prima del film fu il 1\u00ba ottobre 1968 al Fultom Theatre di Pittsburgh. Attir\u00f2 principalmente un pubblico di adolescenti che aveva libero accesso alle sale poich\u00e9 i divieti posti dall'MPAA non sarebbero entrati in vigore sino al mese successivo. Roger Elber del \"Chicago Sun-Times\" critic\u00f2 i genitori e i proprietari dei cinema che lasciavano entrare i ragazzi. Elber disse: \u00abNon credo che sapessero cosa stavano andando a vedere. Erano abituati ad andare al cinema, certo, e sicuramente avevano visto altri film horror, ma questo \u00e8 diverso\u00bb. In Italia, come in molti altri paesi del mondo, il film fu vietato ai minori di 18 anni, per la violenza di alcune scene, che per l'epoca erano molto impressionanti (il film viene spesso citato come uno dei predecessori dello splatter odierno).\nIn Italia usc\u00ec nell'estate del 1970 distribuito da Edmondo Amati con un incasso eccezionale di quasi due miliardi di lire dell'epoca.\nNonostante le varie controversie, cinque anni dopo la proiezione Paul McCollough della rivista \"Take One\" defin\u00ec il film come \u00abil film horror di maggior profitto realizzato al di fuori di un grande studio\u00bb. Dopo dieci anni aveva guadagnato tra i 12 e i 15 milioni di dollari al botteghino statunitense ed \u00e8 stato doppiato in pi\u00f9 di 25 lingue tra Europa, Canada e Australia. In totale incass\u00f2 30 milioni di dollari e il \"Wall Street Journal\" lo riporta come il film con i maggiori incassi in Europa nel 1969.\nIl film ricevette due importanti onorificenze quasi trent'anni dopo la sua uscita nelle sale. Nel 1999 fu inserito dalla Biblioteca del Congresso nel National Film Registry come film \"culturalmente, storicamente o esteticamente significativo\". Nel 2001 l'American Film Institute lo inser\u00ec nella lista 100 Years... 100 Thrills che comprende i 100 migliori film horror e thriller. Si \u00e8 anche piazzato nono nella classifica dei \"100 Scariest Movie Moments\" del canale televisivo Bravo.\nCritica.\nAi critici non piacquero i sanguinosi effetti speciali. Il quotidiano \"Variety\" etichett\u00f2 \"La notte dei morti viventi\" come una \u00abcostante orgia di sadismo\u00bb e si pose dei dubbi sull'integrit\u00e0 e la responsabilit\u00e0 dei produttori. Vincent Canby del \"New York Times\" lo defin\u00ec un film \"spazzatura\" e anche alquanto sciocco.\nD'altra parte ci furono anche critiche positive che riconobbero le grandi innovazioni del film. Pauline Kael scrisse: \u00abUno dei pi\u00f9 macabri film horror di tutti i tempi - quando esci dal cinema vorresti poter dimenticare quella terribile esperienza [...] La banale seriet\u00e0 del film fa il resto - e gli d\u00e0 quel tocco di crudo realismo\u00bb. Roger Ebert critic\u00f2 la proiezione mattutina del film, tipica degli horror in quel periodo, ma il film gli piacque. Rex Reed scrisse: \u00abSe volete sapere cosa trasforma un B-movie in un classico... non perdetevi \"La notte dei morti viventi\". Non \u00e8 concepibile perderselo per chi \u00e8 interessato all'horror\u00bb.\nSin da quando usc\u00ec nelle sale, critici e storici cinematografici videro ne \"La notte dei morti viventi\" un film sovversivo che opera una critica contro la societ\u00e0 statunitense degli anni sessanta, contro la Guerra Fredda, e il razzismo presente negli USA. Elliot Stein del settimanale \"The Village Voice\" vide il film come una fervente critica alla partecipazione dell'America nella guerra del Vietnam e infatti scrisse: \u00abIl film non \u00e8 ambientato in Transilvania ma in Pennsylvania - era il centro degli Stati Uniti a essere in guerra, e gli zombie sembravano un grottesco riferimento all'allora violento conflitto in Vietnam\u00bb. Sumiko Higashi concorda e sostiene che \"La notte dei morti viventi\" \u00e8 un film horror sugli orrori del Vietnam e \u00abanche se non sono presenti vietnamiti nel film [...] essi costituiscono una presenza assente che pu\u00f2 essere compresa analizzando l'intera trama\u00bb. Evidenzia anche gli aspetti paralleli tra la guerra e il film come i cinegiornali in bianco e nero, le operazioni di rastrellamento, gli elicotteri e la carneficina.\nSebbene Romero abbia sempre negato di aver scritturato Duane Jones per il fatto che fosse nero, il critico Mark Deming nota che \u00abla tragica fine di Jones, l'unica figura eroica e l'unico afroamericano del film, rievoca nella mente degli spettatori i non troppo lontani omicidi di Martin Luther King e Malcolm X\u00bb. Stein aggiunge che \u00abin questo primo film horror a essere sovversivo, l'eroe nero sopravvive agli zombie solo per essere ucciso da una pattuglia di individui del sud degli Stati Uniti\u00bb. La morte di Ben, di Barbra e di tutti gli altri personaggi danno allo spettatore una visione nichilistica, atipica fino a quel momento per questo genere cinematografico.\nIl trattamento riservato ai personaggi femminili del film scaten\u00f2 le critiche di numerose femministe. Le donne sono rappresentate indifese e spesso escluse dalle decisioni importanti. Barbra \u00e8 addirittura ridotta in uno stato semi-catatonico per la maggior parte del film in seguito alla perdita del fratello. Judy non riesce a comprendere fino in fondo cosa stanno vivendo e le sue azioni condanneranno sia lei stessa che il fidanzato. Helen Cooper, inizialmente dotata di una forte personalit\u00e0, diventa mano a mano sempre pi\u00f9 impotente e questo la porter\u00e0 alla morte. Tuttavia anche i personaggi maschili del film, soprattutto Harry, sono rappresentati come incapaci di affrontare ci\u00f2 che sta accadendo intorno a loro, e agiscono con comportamenti irresponsabili.\nInfluenza culturale.\nCon \"La notte dei morti viventi\" George Romero ha rivoluzionato il cinema horror. Il giornalista Almar Haflidason della BBC \u00e8 convinto che \u00abquesto film abbia cambiato il modo di fare film horror\u00bb. Gli zombie presenti in film precedenti a questo, come \"L'isola degli zombies\" o \"Ho camminato con uno zombie,\" avevano a che fare con stregoni e riti vud\u00f9 ed erano solitamente ambientati nei Caraibi.\nAnche se Romero non ha mai utilizzato il termine \"zombie\", si deve a lui l'idea di farli diventare mostri cannibali risvegliati per un misterioso virus e in seguito tutti i film sui morti viventi hanno ripreso queste caratteristiche. Tra i vari film con questa tematica ci sono \"Zombi 2\" (1979), \"Virus - L'inferno dei morti viventi\" (1980), \"Il ritorno dei morti viventi\" (1985), \"Dimensione terrore\" (1986) o anche la serie di videogiochi \"Resident Evil\" (da cui \u00e8 stata tratta l'omonima serie cinematografica); esempi di parodie sono \"L'alba dei morti dementi\" (2004) e alcuni episodi dei cartoni animati \"I Simpson\" e \"South Park\".\nAnche nel fumetto il film ebbe una notevole influenza: il numero 1 della serie \"Oltretomba\" dal titolo \"I morti viventi\" (1971) prese ispirazione proprio dal film di Romero. La serie di \"Oltretomba\" ebbe un grande successo per tutti gli anni 70. Dylan Dog, protagonista dell'omonimo fumetto, ha come principale antagonista un pazzo i cui errori nella ricerca del siero per la vita eterna portano solo al risveglio dei morti, simili in tutto a quelli di Romero. Il primo numero della serie \u00e8 intitolato \"L'alba dei morti viventi\", traduzione fedele di \"Dawn of the Dead\", sequel di questo film.\nIl gruppo finlandese dei Lordi, legato a temi di carattere macabro, cita il titolo del film di Romero nella traccia \"The Night of the Loving Dead\" dell'album \"The Arockalypse\".\nTra i media influenzati non mancano anche numerosi fumetti tra i quali il celebre \"The Walking Dead\" dal quale in seguito venne tratta l'omonima serie televisiva di successo.\nSequel.\n\"La notte dei morti viventi\" \u00e8 il primo di sei film diretti da George Romero sugli zombie. A questo seguirono \"Zombi\" (1978), \"Il giorno degli zombi\" (1985), \"La terra dei morti viventi\" (2005), \"Diary of the Dead - Le cronache dei morti viventi\" (2007) e \"Survival of the Dead - L'isola dei sopravvissuti\" (2009). L'elemento comune ai film \u00e8 l'arrivo dei morti viventi e il disperato tentativo dell'uomo di fermarli, tuttavia c'\u00e8 una distinzione in due saghe poich\u00e9 \"Diary of the Dead\" e \"Survival of the Dead\" sono slegati dai precedenti quattro film e fanno parte di un nuovo universo narrativo. In ciascun capitolo della serie Romero opera una critica verso elementi propri del periodo nel quale sono stati prodotti. Sono stati realizzati anche due remake: il primo nel 1990 da Tom Savini (\"La notte dei morti viventi\") ed il secondo nel 2006 da Jeff Broadstreet (\"La notte dei morti viventi 3D\").\nLo stesso anno de \"Il giorno degli zombi\", usc\u00ec \"Il ritorno dei morti viventi\" basato su un libro di John Russo e nacque cos\u00ec una continuit\u00e0 alternativa a quella di Romero. Il film ebbe tre seguiti cinematografici e uno televisivo. Romero intraprese una battaglia legale contro \"Il ritorno dei morti viventi\" accusando Russo di aver copiato parte del titolo e del film e plagiato lo slogan \"When there is no room in hell... the dead will walk the earth\" (\"Quando non ci sar\u00e0 pi\u00f9 posto all'inferno... i morti cammineranno sulla terra\"); Romero ottenne l'immediata cessazione della campagna pubblicitaria di Russo, ma il film non venne ritirato.\nOpere derivate.\nFumetto.\nNel 2015 venne pubblicato un fumetto intitolato \"La notte dei morti viventi: Il preludio\". Il fumetto \u00e8 stato disegnato seguendo il testo fedele e originale di George Romero del 1968. Esso racconta come prequel-sequel, gli avvenimenti dei personaggi di ci\u00f2 che gli accadde prima e dopo i fatti di quando si barricarono nella casa. Ad aggiungersi ci saranno anche altri personaggi di cui alcuni loro amici, dei protagonisti, che avranno storie parallele di ci\u00f2 che accadde mentre erano intrappolati nella casa."}
{"id": "123692", "revid": "119196148", "url": "https://it.wikipedia.org/wiki?curid=123692", "title": "Due anni di vacanze", "text": "Due anni di vacanze (nell'originale francese \"Deux ans de vacances\") \u00e8 un romanzo dello scrittore francese Jules Verne, pubblicato nel 1888.\nTrama.\nQuindici ragazzi benestanti di et\u00e0 compresa tra gli 8 ed i 14 anni, che frequentano un collegio in Nuova Zelanda (ad Auckland), pi\u00f9 un mozzo di nome Moko, si ritrovano da soli su un battello alla deriva che in breve naufraga su un'isola deserta del Pacifico lungo la costa della Patagonia cilena (l'isola Hanover). Fortunatamente riescono a recuperare cibo, vestiti e armi da fuoco.\nIniziano con lo stabilirsi all'interno di una grotta che utilizzano come alloggio, e presto vengono a sapere che un altro naufrago era rimasto bloccato sull'isola deserta. Questi, un francese, aveva lasciato una mappa, e ci\u00f2 viene a facilitare di molto il primo periodo di vita selvaggia dei giovani.\nPoco a poco riorganizzano e migliorano la propria vita, con i ragazzi pi\u00f9 grandi che cercano per quanto possibile di sostituire a scuola e la famiglia per i bambini pi\u00f9 piccoli; ma le rivalit\u00e0 (dovute anche a differenze di nazionalit\u00e0) si fanno sentire sempre di pi\u00f9. Dovendo scegliere tramite votazione democratica un presidente ecco che vengono a formarsi due gruppi rivali e contrapposti, uno capeggiato da un ragazzo francese di nome Briant e benvoluto da tutti, l'altro comandato da un ragazzo inglese che si chiama Donifan, seguito solo dai suoi tre scagnozzi.\nLa situazione rimane tale finch\u00e9 i naufraghi si scindono in due bande avversarie, che vengono per\u00f2 forzate a riunirsi e a ritrovare la propria coesione per affrontare un'improvvisa minaccia esterna sopraggiunta. Difatti anche dei pericolosi criminali rimangono bloccati sull'isola; questi avevano ucciso l'intero equipaggio di una nave mercantile divenendo cos\u00ec a tutti gli effetti dei pirati: solo due persone erano riuscite a sfuggire alla carneficina, l'esattore delle tasse, Evans, e una donna di nome Kate.\nAlleatisi con i due adulti i ragazzi si mettono a combattere contro i criminali; poi, riparata una barca si apprestano a lasciare l'isola. Diretti verso le coste dell'Australia vengono presto raggiunti da una nave a vapore che li riporta sani e salvi a casa.\nNel frattempo la loro storia aveva gi\u00e0 fatto il giro del mondo e si ritrovano cos\u00ec da un giorno all'altro famosi: il diario delle loro esperienze viene stampato e tradotto nelle maggiori lingue.\nInfluenze.\nIl libro, dichiaratamente ispirato al \"Robinson Crusoe\" di Daniel Defoe, verr\u00e0 riutilizzato da William Golding per scrivere \"Il signore delle mosche\"."}
{"id": "123695", "revid": "586080", "url": "https://it.wikipedia.org/wiki?curid=123695", "title": "Agnello Partecipazio", "text": "Biografia.\nOrigini e note onomastiche.\nNacque nella seconda met\u00e0 dell'VIII secolo probabilmente ad Eraclea, gi\u00e0 capitale del Ducato di Venezia. \nSul suo nome vanno fatte alcune precisazioni: la forma \"Agnello\" \u00e8 quella pi\u00f9 corretta in quanto usata nei documenti pi\u00f9 antichi (il privilegio per San Servolo dell'819, il testamento del figlio Giustiniano dell'829, la cronaca di Giovanni Diacono dell'inizio dell'XI secolo), tuttavia \u00e8 ancora molto diffusa la variante \"Angelo\", citata a partire da uno scritto del XII secolo. Quanto al cognome \"Particiaco\" (\"Partecipazio\" se si preferisce la forma adottata dalla storiografia moderna) il primo ad utilizzarlo \u00e8 Giovani Diacono ma unicamente per il doge Orso II e solo in seguito fu esteso all'intera casata di cui Agnello sarebbe uno dei primi rappresentanti noti.\nDogato.\nSal\u00ec al vertice del Ducato tra la fine dell'810 e l'inizio dell'811, dopo che il comandante bizantino Arsafio aveva deposto il predecessore Obelerio mettendo cos\u00ec fine alla sua politica filo-carolingia (invero molto ambigua). \nSubito fece trasferire la sede del governo da Malamocco a Rialto. Questa localit\u00e0 era infatti la base dei suoi sostenitori, ma soprattutto rappresentava un centro in ascesa, da poco creata sede vescovile e in posizione pi\u00f9 centrale rispetto al resto del Ducato. L'evento comport\u00f2 anche la costruzione di un'adeguata sede governativa, il primo palazzo Ducale costruito dove sorge l'attuale, in forme di fortezza per poter difendere il doge dai nemici esterni ed interni.\nCome i suoi predecessori, verso l'814 si associ\u00f2 al governo il figlio Giovanni con lo scopo di trasmettergli il potere per via ereditaria. Questo suscit\u00f2 l'opposizione dell'altro figlio, Giustiniano, il quale abbandon\u00f2 il palazzo Ducale andando a trasferirsi presso San Severo. In seguito il padre ci ripens\u00f2, facendo esiliare a Zara Giovanni e nominando suoi coreggenti Giustiniano e il giovane figlio di costui, Agnello - quest'ultimo morir\u00e0 prematuramente nell'820, mentre si trovava a Costantinopoli per presenziare all'incoronazione dell'imperatore Michele II l'Amoriano.\nDal canto suo, Giovanni trascorse un periodo presso gli Slavi, quindi si stabil\u00ec a Bergamo dove si assicur\u00f2 la protezione di Ludovico il Pio. Ma l'imperatore, non volendo compromettere i buoni rapporti da poco instaurati con Bisanzio, lo riconsegn\u00f2 ai Veneziani. Agnello e Giustiniano, temendo che la sua presenza potesse creare ulteriori problemi, lo confinarono a Costantinopoli.\nNell'819 Agnello e Giustiniano sottoscrissero un beneficio per l'abate Giovanni di San Servolo, donandogli una cappella di famiglia sita in terraferma, vicino alla foce del Brenta, perch\u00e9 vi trasferisse il proprio cenobio: fu cos\u00ec fondata l'abbazia di Sant'Ilario che rappresent\u00f2 a lungo una delle pi\u00f9 importanti istituzioni religiose veneziane.\nNell'821, dopo anni di attriti, band\u00ec dal Ducato il patriarca di Grado Fortunato, da sempre vicino ai Franchi, e lo sostitu\u00ec con l'abate di San Servolo. \nMor\u00ec probabilmente nell'827 (Giovanni Diacono pone la sua scomparsa subito prima della conquista islamica della Sicilia), lasciando solo al governo il figlio Giustiniano."}
{"id": "123696", "revid": "125834428", "url": "https://it.wikipedia.org/wiki?curid=123696", "title": "Timpano (anatomia)", "text": "Il timpano o membrana timpanica \u00e8 una sottile membrana semitrasparente facente parte dell'orecchio medio situata al termine del condotto uditivo esterno separandolo dalla cassa del timpano. La sua funzione consiste nel trasmettere le vibrazioni generate dalle onde sonore alla catena degli ossicini, costituita in senso latero-mediale (dall'esterno verso l'interno) da martello, incudine e staffa.\nPresenta una forma ad imbuto ellittico con un asse verticale maggiore di 9-10 mm, un asse orizzontale di circa 8-9 mm, una concavit\u00e0 laterale e una convessit\u00e0 mediale. Ha un'inclinazione di 55\u00b0 con il pavimento del condotto uditivo esterno e rivolge la sua faccia laterale in basso leggermente in avanti. Ha uno spessore di circa 0,1 mm e una superficie di circa 85\u00a0mm2.\nDisposizione e rapporti.\nLa membrana si fissa tramite un anello cartilagineo incompleto, l'\"orletto anulare\", al \"solco timpanico\" presente solo sull'osso timpanico in basso. In alto, in corrispondenza della squama del temporale, al posto dell'orletto trovano posto i \"legamenti timpanomalleolari\".\nIl timpano presenta due superfici, una laterale e una mediale rivolte rispettivamente verso il meato esterno e la cassa del timpano.\nLa \"superficie laterale\" presenta la \"stria malleolare\", una stria chiara dovuta al manico del martello in trasparenza.\nCon la \"superficie mediale\", sulla quale \u00e8 applicato il manico del martello, prende rapporto con la \"corda del timpano\" il ramo del nervo facciale.\nVascolarizzazione e innervazione.\nLa superficie cutanea \u00e8 irrorata dalle arterie timpanica inferiore e auricolare profonda e la superficie mucosa dalle timpanica anteriore e stilomastoidea. I rami delle arterie percorrono radialmente la membrana verso il centro e il manico del martello porta con s\u00e9 l'arteria del manico del martello, il ramo pi\u00f9 grosso.\nLe vene sono tributarie della vena giugulare esterna (parte cutanea), del plesso pterigoideo e della vena giugulare interna (parte mucosa).\nI vasi linfatici sono esterni (che fanno capo ai linfonodi auricolari anteriori e posteriori) e interni (facenti capot ai linfonodi parotidei).\nL'innervazione \u00e8 data dal nervo auricolotemporale, dal ramo auricolare del nervo vago e dal nervo timpanico, ramo del nervo glossofaringeo.\nStruttura.\nIl timpano, sia dal punto di vista strutturale che istologico che funzionale, \u00e8 diviso in due parti: una \"pars tensa\" pi\u00f9 estesa delimitata dall'orletto anulare e deputata alla trasformazione di onde sonore in vibrazione e una \"pars flaccida\" pi\u00f9 piccola in alto. Queste due parti sono separate dai \"legamenti timpanicomalleolari anteriore\" e \"posteriore\" che originano sulle estremit\u00e0 anteriore e posteriore del solco del timpano e si portano alla base del processo laterale del martello. Questi due legamenti formano due pieghe sulla faccia laterale del timpano, \"anteriore\" e \"posteriore\".\nLa porzione della membrana timpanica che risponde maggiormente alle onde sonore \u00e8 quella situata attorno e al di sotto del manico del martello, e ci\u00f2 \u00e8 giustificato dal fatto che \u00e8 quest'ultimo a dover trasmettere la vibrazione all'incudine.\nPars tensa.\nNella \"pars tensa\", la membrana presenta uno \"strato cuticolare\" esterno che continua con quella del meato, uno \"strato mucoso\" interno e uno \"strato fibroso\" intermedio costituito da fibre collagene.\nLo strato cuticolare \u00e8 rivestito da cute sottile formata da un'epidermide priva di peli e formata da solo 10 file di cellule e un derma formato da fibroblasti rigonfi e una sottile rete vascolare.\nLo strato mucoso \u00e8 rivestito dalla mucosa che ricopre anche il cavo del timpano. Qui \u00e8 presente solo uno strato di cellule cubiche prive di ciglia e cellule mucipare. Presenta un'irrorazione separata da quella cuticolare.\nLo strato fibroso \u00e8 formato da una parte esterna costituita di \"fibre radiate\" che dalla periferia dell'orletto anulare si portano al manico del martello e una parte interna dai \"fibre circolari\" che formano diverse anse concentriche intorno al manico. Di questo contingente interno fanno parte anche le \"fibre paraboliche\" e le \"fibre semilunari\": le prime, similmente alle radiate, partono dal manico e vanno all'orlo della membrana mentre le seconde si inseriscono con entrambe le estremit\u00e0 dall'orlo della membrana e rivolgono la loro convessit\u00e0 verso l'umbo. Evidenze recenti suggeriscono che le fibre che compongono questo strato non siano collagene, ma di una composizione particolare specifica per questa regione.\n\u00c8 proprio grazie a questo contingente fibroso che il timpano ha la capacit\u00e0 di vibrare con le onde sonore.\nIl timpano \u00e8 in stretto contatto con il primo degli ossicini, il martello, il quale con il suo manico crea una zona rilevata che termina approssimativamente al centro della membrana stessa. Da questo punto origina un'area di forma triangolare (\"triangolo luminoso\") che, essendo perpendicolare all'asse del meato acustico esterno, riflette i raggi luminosi e risulta perci\u00f2 visibile all'otoscopia come area lucente. La mancata o deformata visione di tale area viene messa in rapporto con processi patologici dell'orecchio medio che alterano la posizione della membrana rispetto all'asse del meato acustico esterno modificandone perci\u00f2 la capacit\u00e0 riflettente.\nPars flaccida.\nNella \"pars flaccida\" o \"membrana di Schrapnell\" nello strato intermedio non sono presenti fibre, ma bens\u00ec tessuto connettivo lasso che la rende pi\u00f9 debole e flaccida per l'appunto.\nNel complesso, la pars flaccida, costituisce una piccola area triangolare posta nella parte superiore della membrana, compresa fra i due legamenti timpanomalleolari e la parete superiore del meato. \u00c8 larga circa 3 mm e alta 2 mm ed \u00e8 in rapporto con il processo laterale del martello.\nDerivazione embriologica.\nIl timpano deriva dallo sviluppo dell'orecchio esterno e medio: \u00e8 il risultato dell'incontro dell'espansione fra il primo solco faringeo e la prima tasca faringea. Il primo vero abbozzo di timpano \u00e8 la \"membrana faringea\" che separa il solco dalla tasca in cui, durante lo sviluppo, la porzione mesenchima interna prolifera e si differenzia nel contingente fibroso. Verso la fine della vita fetale il timpano risulta essere la sottilissima fusione fra l'ectoderma del I solco faringeo che diventar\u00e0 il rivestimento cutaneo, l'endoderma della I tasca faringea destinata a formare la mucosa timpanica e il mesenchima interno.\nPatologie.\nLa perforazione del timpano pu\u00f2 essere causata dall'introduzione di oggetti nel condotto uditivo, da un barotrauma o anche da un'otite media. La riduzione della capacit\u00e0 uditiva dipende da posizione e dimensione della perforazione attraverso la quale possono introdursi, in caso di entrata di acqua nell'orecchio medio, degli agenti patogeni.\nLe perforazioni del timpano, se di piccole dimensioni, possono rimarginarsi spontaneamente; per perforazioni di dimensioni maggiori si pu\u00f2 ricorrere alla ricostruzione della membrana, l'intervento prende il nome di timpanoplastica.\nL'infiammazione del timpano \u00e8 chiamata miringite, mentre la perforazione chirurgica della membrana utilizzata talvolta in caso di otite media per evitare una perforazione spontanea e permettere l'aspirazione del muco prende il nome di miringotomia.\nIl colesteatoma congenito \u00e8 invece un residuo di cellule epitaliali del tappo del meato acusto esterno che permane internamente o medialmente alla membrana timpanica e che appare come una struttura cistica bianca."}
{"id": "123697", "revid": "125002277", "url": "https://it.wikipedia.org/wiki?curid=123697", "title": "Eleonora di Toledo", "text": "Eleonora fu la prima moglie di Cosimo I de' Medici e la seconda ed ultima duchessa consorte di Firenze. Anche se spesso \u00e8 chiamata \"granduchessa Eleonora\", non fu mai granduchessa di Toscana, poich\u00e9 mor\u00ec prima della creazione del Granducato di Toscana. Durante i periodi di assenza o di malattia del marito, Eleonora assunse la funzione di reggente del Ducato di Firenze.\nBiografia.\nInfanzia.\nNacque ad Alba de Tormes nel 1522 da don Pedro \u00c1lvarez de Toledo y Z\u00fa\u00f1iga, vicer\u00e9 di Napoli, e da donna Mar\u00eda Osorio y Pimentel, marchesa di Villafranca del Bierzo.\nCastana e con gli occhi nocciola, aveva il viso di un ovale perfetto, i lineamenti dolci e pieni di un'innata maest\u00e0, come d'altronde traspare anche dai suoi ritratti.\nMatrimonio.\nEleonora and\u00f2 in sposa a Cosimo I de' Medici nella primavera del 1539, all'et\u00e0 di diciassette anni. Cosimo era alla ricerca di una sposa che potesse aiutarlo a rafforzare la sua posizione politica. Inizialmente aveva chiesto la mano della vedova del duca Alessandro de' Medici, assassinato dal cugino Lorenzaccio. Ma Margherita d'Austria, figlia naturale di Carlo V, aveva mostrato delle enormi reticenze, che convenivano perfettamente a suo padre (il quale aveva altri progetti matrimoniali per lei). L'Imperatore, tuttavia, non volle comunque inimicarsi Cosimo (che rischiava di lasciarsi circonvenire dalla Francia) e al posto dell'arciduchessa vedova gli propose una delle figlie del ricchissimo vicer\u00e9 di Napoli, uno degli uomini pi\u00f9 influenti della penisola e che godeva della sua piena fiducia.\nEleonora, gi\u00e0 sposatasi per procura il 29 marzo 1539, salp\u00f2 da Napoli l'11 giugno, accompagnata dal fratello Garc\u00eda con sette galere al seguito, e arriv\u00f2 a Livorno la mattina del 22 giugno. Lo stesso giorno part\u00ec per Pisa e a met\u00e0 strada incontr\u00f2 per la prima volta il marito Cosimo. Dopo un breve soggiorno a Pisa, la coppia ducale part\u00ec per Firenze, fermandosi alcuni giorni alla Villa di Poggio a Caiano. Domenica 29 giugno ci fu l'ingresso solenne della duchessa Eleonora a Firenze dalla Porta al Prato e lo sposalizio ufficiale nella chiesa di San Lorenzo, con una celebrazione in gran pompa seguita da sfarzosi festeggiamenti.\nDuchessa di Firenze.\nCosimo, che si era da poco impadronito del potere e non aveva n\u00e9 agganci politici n\u00e9 fondi economici benefici\u00f2 molto della posizione raggiunta col suo matrimonio: di colpo si trovava in possesso di un immenso patrimonio e della parentela del governatore dell'Italia meridionale (don Pedro fu talmente fidato come vicer\u00e9 che ottenne il rinnovo della carica fino alla propria morte, avvenuta nel 1553).\nLa coppia prese residenza nel palazzo Medici di via Larga (oggi Palazzo Medici Riccardi), ma ben presto si trasfer\u00ec in Palazzo Vecchio, che per l'occasione fu ristrutturato e ingrandito.\nLa coppia fu veramente molto innamorata e ce lo testimoniano oltre ai cronisti le numerose lettere tra i due. Finch\u00e9 Eleonora visse non si ebbe alcuna notizia di \u201cscappatelle\u201d di Cosimo, che difficilmente sarebbero passate inosservate in una citt\u00e0 dove egli era sempre al centro dell'attenzione. Eleonora a sua volta era cos\u00ec attaccata al marito da sfiorare in alcuni casi la morbosit\u00e0: alla notizia di un viaggio del duca, dove ella non poteva accompagnarlo, alcuni cortigiani la videro piangere e strapparsi i capelli. E quando lui era assente viveva in attesa delle sue lettere: ne avrebbe volute almeno due al giorno.\nEleonora possedeva inoltre il carattere giusto per stare al fianco di un uomo burrascoso e introverso come Cosimo de' Medici. Era l'unica persona che aveva un qualche ascendente sul marito, dalla quale accettasse consigli e che sapeva come mitigare i suoi continui sbalzi di umore.\nDieci anni dopo il loro matrimonio, quando ormai Eleonora aveva gi\u00e0 partorito sette dei suoi undici figli, fu terminata la costruzione di Palazzo Pitti, nuova residenza dei signori di Firenze e, con i soldi di Eleonora, furono comprati i terreni adiacenti che avrebbero formato il giardino di Boboli. Eleonora aveva infatti visto morire troppi figli piccoli per voler restare nell'\"insalubre\" Firenze, per cui sperava che nella zona meno affollata di Oltrarno, con un grande giardino arioso, pur sempre dentro la citt\u00e0, si sarebbero risolti i problemi di salute che affliggevano la sua famiglia.\nIl motto che Cosimo aveva scelto per Eleonora era \"cum pudore laeta foecunditas\", accompagnato ad una pavoncella che ripara i suoi piccoli sotto le ali, che ben si addiceva alla sua figura, materna s\u00ec ma anche fiera.\nI fiorentini non l'amarono particolarmente, per il suo carattere visto come altezzoso, non abituati all'alterigia della corte spagnola. Non girava quasi mai a piedi in citt\u00e0, ma sempre a cavallo o su una lettiga che lei stessa aveva fatto decorare: di raso verde all'interno, di velluto dello stesso colore fuori. L\u00ec se ne stava come \u201cin un tabernacolo\u201d, senza mai scostare le tendine per farsi guardare, sempre remota, inaccessibile quindi.\nEra con le sue azioni che manifestava la benevolenza verso il popolo: faceva abbondanti elemosine, aiutava le fanciulle bisognose a costruirsi una dote, sosteneva il piccolo clero, attingendo dalle sue rendite private. Amava molto gli animali domestici e ci \u00e8 arrivata la notizia di un suo cagnolino, di un gatto, di un pappagallo.\nLa sua religiosit\u00e0 sfociava a volte nella bacchettoneria, ma indulgeva volentieri in alcune attivit\u00e0 amene come il gioco, le scommesse, la passione per le corse dei cavalli.\nAveva una passione sconfinata per i gioielli, che amava indossare in copiosa quantit\u00e0, e i suoi abiti sfarzosi seguivano le mode dell'epoca, ma si distinguevano per la squisita raffinatezza.\nMalattia e morte.\nNell'ottobre 1562 Eleonora segu\u00ec Cosimo in un viaggio verso la Maremma, per vedere come procedevano i lavori di bonifica da lui iniziati; da l\u00ec si sarebbero in parte imbarcati per la Spagna per andare a trovare il primogenito Francesco Maria che vi si trovava gi\u00e0 da circa un anno. Eleonora soffriva da tempo di emorragie polmonari e i dottori le avevano raccomandato di passare l'inverno nel mite clima della costa. Con lei erano partiti tre dei suoi figli: Giovanni, Garzia e Ferdinando nonostante la regione fosse infestata dalla malaria. Durante una sosta nel castello di Rosignano, per\u00f2, Giovanni e Garzia morirono a distanza di poco tempo colpiti da forti febbri, e anche Eleonora si ammal\u00f2 e mor\u00ec nello spazio di un mese, a Pisa: aveva quarant'anni. Per non farla soffrire, dopo la struggente disperazione provata per la morte di Giovanni, sul letto di morte le fu taciuta la morte di Garzia, avvenuta sei giorni prima che anch'essa morisse. Ferdinando, che sarebbe diventato prima cardinale e poi granduca, fu il solo che si salv\u00f2.\nNel corso degli anni prese campo una storia infondata su questo avvenimento, probabilmente inventata dagli esuli fiorentini nemici di Cosimo. Secondo questo racconto Garzia avrebbe pugnalato Giovanni durante una battuta di caccia e Cosimo, venuto a conoscenza dell'accaduto avrebbe ucciso Garzia. Eleonora, al sapere del duplice omicidio, sarebbe morta di crepacuore, addolorata anche dalla recente morte della figlia Lucrezia. Molti documenti, tra cui alcune lettere private di Cosimo al figlio Francesco, provano invece l'avvenuta morte di Eleonora e dei suoi figli a causa della malaria. Anche lo studio paleopatologico dei resti scheletrici di Eleonora, Garzia e Giovanni, effettuato nel corso del Progetto Medici nel 2004-2006, ha dimostrato la morte per malaria perniciosa da \"Plasmodium falciparum\".\nSepoltura.\nPer molto tempo si \u00e8 creduto che Eleonora fosse stata sepolta con lo stesso vestito presente nel celebre ritratto del Bronzino che la raffigura insieme al figlio Giovanni, ma all'effettiva apertura della tomba si scopr\u00ec che indossava un abito molto pi\u00f9 semplice. Dopo un restauro lungo e complesso, l'abito originale \u00e8 stato ricomposto ed esposto nella Galleria del Costume di Firenze, senza tuttavia permetterne un'esposizione tridimensionale a causa delle fragilissime condizioni in cui versa.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: \nDiscendenza.\nLa discendenza di Eleonora e Cosimo I, sebbene numerosa, non fu certo toccata dalla fortuna, a causa della tubercolosi a Firenze, che richiedeva spesso soggiorni nelle zone costiere, dove invece era presente la malaria. Morirono infatti di febbri malariche i figli Maria (1557), Giovanni (1562) e Garzia (1562), oltre alla stessa Eleonora (1562); altri tre (Pedricco, Antonio e Anna), morirono ancora in fasce; Lucrezia, Duchessa di Ferrara, Modena e Reggio, mor\u00ec giovanissima di tubercolosi (anche se i nemici di suo marito, Alfonso II d'Este, insinuarono che fosse stata avvelenata da quest'ultimo, allo scopo di sposare l'Arciduchessa Barbara d'Austria, matrimonio politicamente pi\u00f9 prestigioso); Francesco I mor\u00ec misteriosamente insieme alla seconda moglie Bianca Cappello (per molti secoli si \u00e8 ipotizzato che fossero stati avvelenati da Ferdinando I, ma le ultime analisi scientifiche smentiscono questa storia); Isabella venne strangolata dal marito con l'accusa di adulterio; Ferdinando I fu l'unico dei figli legittimi ad avvicinarsi alla vecchiaia e fu per molti anni il terzo Granduca di Toscana, morendo a 59 anni. \nInoltre, Cosimo I ebbe varie amanti, dalle quali nacquero quattro figli illegittimi.\nUna sua nipote, Leonora \u00c1lvarez de Toledo y Colonna, figlia di suo fratello Garc\u00eda \u00c1lvarez de Toledo y Osorio, and\u00f2 nel 1571 in sposa al figlio Pietro; tuttavia, Leonora verr\u00e0 assassinata dal marito con l'accusa di adulterio (1576)."}
{"id": "123698", "revid": "11971", "url": "https://it.wikipedia.org/wiki?curid=123698", "title": "Eleonora da Toledo", "text": ""}
{"id": "123699", "revid": "10896", "url": "https://it.wikipedia.org/wiki?curid=123699", "title": "Prospettiva interazionista", "text": ""}
{"id": "123704", "revid": "212348", "url": "https://it.wikipedia.org/wiki?curid=123704", "title": "Lucilio", "text": ""}
{"id": "123705", "revid": "124068225", "url": "https://it.wikipedia.org/wiki?curid=123705", "title": "Lingua tatara", "text": "La lingua tatara o tartara (nome nativo T\u0430\u0442\u0430\u0440 \u0442\u0435\u043b\u0435, \"Tatar tele\") \u00e8 una lingua turca parlata in Russia, principalmente nella regione del Volga.\nDistribuzione geografica.\nAl censimento russo del 2010 risultavano 4.280.000 locutori, stanziati principalmente in Baschiria e Tatarstan; secondo \"Ethnologue\", la lingua \u00e8 attestata anche in altre repubbliche ex-sovietiche, in Cina e in Turchia, per un totale complessivo di 5,4 milioni persone che parlano tataro.\nLingua ufficiale.\n\u00c8 lingua ufficiale in Tatarstan.\nClassificazione.\nSecondo \"Ethnologue\", la classificazione della lingua tatara \u00e8 la seguente:\nSistema di scrittura.\nPer la scrittura si impiegano l'alfabeto cirillico e l'alfabeto arabo.\nSino al 1927 si utilizzava l'alfabeto arabo, che viene usato tuttora dai tatari in Cina.\nL'alfabeto latino, introdotto nel 1928, non viene pi\u00f9 utilizzato se non dai Tatari di Crimea.\nIl sistema di scrittura basato sull'alfabeto cirillico viene utilizzato dal 1939. L'alfabeto cirillico moderno della lingua tatara contiene 39 lettere:\n\u0410 \u0430\n\u04d8 \u04d9\n\u0411 \u0431\n\u0412 \u0432\n\u0413 \u0433\n\u0414 \u0434\n\u0415 \u0435\n\u0401 \u0451\n\u0416 \u0436\n\u0496 \u0497\n\u0417 \u0437\n\u0418 \u0438\n\u0419 \u0439\n\u041a \u043a\n\u041b \u043b\n\u041c \u043c\n\u041d \u043d\n\u04a2 \u04a3\n\u041e \u043e\n\u04e8 \u04e9\n\u041f \u043f\n\u0420 \u0440\n\u0421 \u0441\n\u0422 \u0442\n\u0423 \u0443\n\u04ae \u04af\n\u0424 \u0444\n\u0425 \u0445\n\u04ba \u04bb\n\u0426 \u0446\n\u0427 \u0447\n\u0428 \u0448\n\u0429 \u0449\n\u042a \u044a\n\u042b \u044b\n\u042c \u044c\n\u042d \u044d\n\u042e \u044e\n\u042f \u044f\nFonetica.\nL'accento nelle parole tatare cade normalmente sull'ultima sillaba.\nCome nel turco, nell'ungherese e nel finlandese, nel tataro esiste il fenomeno dell'armonia vocalica. La regola generale \u00e8 che in una parola coesistono o le vocali anteriori (\u00e4, \u00f6, \u00fc, e, i) o le vocali posteriori (a, o, u, \u0131). \nQuesto influisce sulla grammatica: ogni suffisso o desinenza ha due forme a seconda dell'ultima vocale della parola.\nGrammatica.\nLa tipologia linguistica \u00e8 Soggetto Oggetto Verbo.\nCome altre lingue turche il tataro \u00e8 una lingua agglutinante.\nPronomi.\nIn tataro non c'\u00e8 la differenza tra lui e lei.\nIl plurale.\nPer formare il plurale del nome si usa il suffisso -\u043b\u0430\u0440 /-\u043b\u04d9\u0440 (-lar/-l\u00e4r) o -\u043d\u0430\u0440 /-\u043d\u04d9\u0440 (-nar/-n\u00e4r).\nIl suffisso principale \u00e8 -lar/-l\u00e4r:\n\u041a\u0438\u0442\u0430\u043f \u2013 \u043a\u0438\u0442\u0430\u043f\u043b\u0430\u0440 (kitap \u2013 kitaplar): libro \u2013 libri\n\u0414\u04d9\u0444\u0442\u04d9\u0440 \u2013 \u0434\u04d9\u0444\u0442\u04d9\u0440\u043b\u04d9\u0440 (d\u00e4ft\u00e4r \u2013 d\u00e4ft\u00e4rl\u00e4r): quaderno \u2013 quaderni\nDopo i suoni nasali \u043c, \u043d, \u04a3 (m, n, \u00f1) si usa il suffisso -\u043d\u0430\u0440 /-\u043d\u04d9\u0440 (-nar/-n\u00e4r):\n\u0423\u0440\u0430\u043c \u2013 \u0443\u0440\u0430\u043c\u043d\u0430\u0440 (uram \u2013 uramnar): via \u2013\nvie\n\u041a\u04e9\u043d \u2013 \u043a\u04e9\u043d\u043d\u04d9\u0440 (k\u00f6n \u2013 k\u00f6nn\u00e4r): giorno \u2013 giorni\n\u0422\u0430\u04a3 \u2013 \u0442\u0430\u04a3\u043d\u0430\u0440 (ta\u00f1 \u2013 ta\u00f1nar): alba \u2013 albe\nNumeri.\nCon i numeri da 2 si usa la forma singolare del sostantivo:\nPer formare i numeri ordinali si aggiunge il suffisso -\u043d\u0447\u044b/\u043d\u0447\u0435 (-n\u00e7\u0131/n\u00e7e) dopo le vocali e il suffisso -\u044b\u043d\u0447\u044b/\u0435\u043d\u0447\u0435 (-\u0131n\u00e7\u0131/en\u00e7e) dopo le consonanti:\nSostantivi.\nI sostantivi in tataro non distinguono tra genere e vengono declinati secondo 6 casi. Il caso del sostantivo \u00e8 espresso da un suffisso.\nEsempio di declinazione\nAggettivi.\nIn tataro gli aggettivi si mettono davanti al sostantivo e sono invariabili, quindi non concordano con il nome n\u00e9 in genere, n\u00e9 in numero, n\u00e9 in caso."}
{"id": "123708", "revid": "793215", "url": "https://it.wikipedia.org/wiki?curid=123708", "title": "Arthur Mooring", "text": " \nBiografia.\nSir Arthur Mooring studi\u00f2 presso la Bedford Modern School ed il Queens' College di Cambridge prima di entrare nel servizio coloniale nel 1931. Serv\u00ec per molti anni in Nigeria prima di unirsi alle Royal West African Frontier Forces, servendo nell'Africa ovest, nell'India e in Birmania. Fu menzionato in spedizioni e ottenne il grado di colonnello luogotenente. Al termine della Seconda guerra mondiale, torn\u00f2 in Nigeria e si impose per diventare vice governatore nell'ovest della regione. Nel 1959 divenne residente britannico sull'isola di Zanzibar, una posizione che manterr\u00e0 fino all'indipendenza nel 1963."}
{"id": "123710", "revid": "1784938", "url": "https://it.wikipedia.org/wiki?curid=123710", "title": "Satori", "text": "Il Satori (\u609f, giapponese \"Satori\", da \"satoru\", \"rendersi conto\"; cinese \"W\u00f9\", coreano \uc624 \"O\"; vietnamita: \"Ng\u1ed9\"), nella pratica del Buddismo Zen indica l'esperienza del risveglio inteso in senso spirituale, nel quale non ci sarebbe pi\u00f9 alcuna differenza tra colui che si \"rende conto\" e l'oggetto dell'osservazione.\nIl satori \u00e8 il momento dell'illuminazione nella pratica del Buddhismo Zen, momento in cui l'intera esperienza personale e cosmica \u00e8 proiettata in un unico istante, che porta ad un annullarsi cosciente del soggetto, non derivante da una rinuncia al mondo esterno ma dalla partecipazione ad esso tramite l'atto puro. Tale processo \u00e8 ben espresso dalla forma poetica dell\"'haiku\".\nIlluminazione permanente.\nIl significato letterale della parola \u00e8 \"comprendere\", ed \u00e8 talvolta usata come sinonimo di Kensh\u014d, ma mentre questo \u00e8 inteso come una realizzazione iniziale che deve essere approfondita, il satori \u00e8 la realizzazione della Natura di Buddha di un risvegliato o di un patriarca.\nLo psicoanalista-filosofo Carl Gustav Jung, nella prefazione a \"La grande liberazione. Introduzione al Buddismo Zen\" di Daisetsu Teitar\u014d Suzuki, si sofferma in modo particolare nell'affermare come lo \"Zen\" sia prima di tutto \"Satori\".\nIlluminazione temporanea.\nIl Buddismo Zen generalmente riconosce l'illuminazione come una cosa transitoria nella vita, una rivelazione, e il satori \u00e8 uno stato d'illuminazione limitato nel tempo. Poich\u00e9 per\u00f2 secondo la filosofia Zen tutte le cose sono transitorie, la natura temporanea del satori non \u00e8 vista come una limitazione nel senso che una rivelazione temporanea avrebbe nella comprensione occidentale dell'illuminazione.\nLa natura transitoria del satori, opposto all'eterno Nirv\u0101\u1e47a anelato dalla tradizione Buddista in India, deve molto all'influenza taoista sul Buddismo Ch\u00e1n in Cina, di cui il Buddismo Zen del Giappone \u00e8 un'evoluzione. Il Taoismo \u00e8 una filosofia mistica che enfatizza la purezza del momento, mentre le radici ind\u00f9 del Buddismo indiano hanno una visione pi\u00f9 ampia volta all'uscita dalla prigione Karmica, prigione della perpetua rinascita del mondo materiale."}
{"id": "123711", "revid": "1226", "url": "https://it.wikipedia.org/wiki?curid=123711", "title": "Venere (pianeta)", "text": ""}
{"id": "123713", "revid": "113869541", "url": "https://it.wikipedia.org/wiki?curid=123713", "title": "Follicolo ovarico", "text": "Il follicolo ovarico \u00e8 un sistema costituito da un ovocita circondato da uno strato di cellule follicolari piatte a loro volta circondate dalla propria membrana basale.\nQuesta struttura \u00e8 l'unit\u00e0 funzionale dell'ovaio e sviluppa l\u2019embrione\nDopo la pubert\u00e0 ogni giorno un piccolo numero di \"follicoli primordiali\" \u00e8 stimolato a riprendere l'ovogenesi, entrando nella fase di accrescimento; nella donna, generalmente, soltanto uno di quelli inizialmente stimolati riuscir\u00e0 a completarla fino all'ovulazione con l'espulsione dall'ovaio.\nIl completamento dell'ovogenesi \u00e8 un fenomeno ciclico detto ciclo ovarico.\nSviluppo del follicolo nella specie umana.\nLa maturazione dei follicoli viene definita follicologenesi. Essa pu\u00f2 essere suddivisa in due fasi: follicologenesi pre-puberale e follicologenesi post-puberale. "}
{"id": "123714", "revid": "1980365", "url": "https://it.wikipedia.org/wiki?curid=123714", "title": "Primi ministri della Grecia", "text": "Questo \u00e8 l'elenco dei capi di governo del Grecia moderna, dalla sua istituzione durante la Rivoluzione Greca a oggi. Anche se sono state utilizzate diverse denominazioni ufficiali e semiufficiali durante i primi decenni dello Stato indipendente, il titolo di Primo Ministro \u00e8 divenuta la designazione ufficiale dell'incarico almeno dal 1843. La numerazione nell'elenco \u00e8 arbitraria e non ha valore ufficiale.\nPrima Repubblica (1822\u20131832).\nI capi del governo provvisorio dello Stato greco durante la guerra d'indipendenza greca.\"Nota: tutte le date seguono il calendario giuliano.\"\nRegno di Grecia - Dinastia Wittelsbach (1832\u20131862).\nI capi di governo durante il regno di re Otto. \"Nota: tutte le date seguono il calendario giuliano.\"\nRegno di Grecia - Dinastia Gl\u00fccksburg (1863\u20131924).\nCapi di governo del primo periodo della dinastia Gl\u00fccksburg\nRegno di Grecia - Dinastia Schleswig-Holstein-Sonderburg-Gl\u00fccksburg restaurata (1935\u20131973).\nI capi di governo durante il secondo periodo della dinastia Gl\u00fccksburg, incluso il governo rivale durante la Seconda Guerra Mondiale e la Guerra Civile, ed il regime militare del 1967-74."}
{"id": "123721", "revid": "324090", "url": "https://it.wikipedia.org/wiki?curid=123721", "title": "Ovulazione", "text": "L'ovulazione \u00e8 il momento durante il quale l'ovocita viene espulso dalle ovaie e avviene di norma attorno al quattordicesimo giorno del ciclo mestruale (cio\u00e8, mediamente, dai 16 ai 12 giorni prima dell'inizio del flusso mestruale), in corrispondenza di un picco di ormoni LH e estrogeni.\nQuando il follicolo ovarico raggiunge le sue massime dimensioni (all'incirca 20 mm di diametro) provoca un rigonfiamento visibile sulla superficie dell'ovaia che prende l'aspetto di un'area avascolare, biancastra chiamata stigma. A questo punto il follicolo \u00e8 separato dalla cavit\u00e0 peritoneale soltanto da uno strato di cellule sottilissimo.\nLa rottura del follicolo \u00e8 provocata dall'azione di enzimi litici (plasmina, collagenasi).\nLa pressione del liquido contenuto nel follicolo si riduce gradatamente e perci\u00f2 la rottura dello stigma non \u00e8 un fenomeno esplosivo: l'ovocita, circondato da alcune cellule del \"cumulo ooforo\" (che vanno a formare la corona radiata) viene espulso lentamente dall'ovaia insieme al liquido antrale.\nA questo punto le fimbrie dell'ovidotto, che nel periodo dell'ovulazione si sono avvicinate alle ovaie, catturano l'ovocita e lo spingono all'interno dell'ovidotto.\nAl momento dell'ovulazione anche la membrana propria che separava la teca dalla granulosa si rompe, vascolarizzando la granulosa e formando un coagulo al centro di quel che resta del follicolo ovulato.\nOltre all'ovocita, viene rilasciato anche il liquor folliculi: uno dei suoi componenti \u00e8 un ormone, la follicolina, che \u00e8 responsabile in parte dell'appetito sessuale e della proliferazione cellulare.\nInizia cos\u00ec la trasformazione di questa struttura in corpo luteo."}
{"id": "123723", "revid": "298229", "url": "https://it.wikipedia.org/wiki?curid=123723", "title": "Afi", "text": ""}
{"id": "123725", "revid": "729019", "url": "https://it.wikipedia.org/wiki?curid=123725", "title": "Lega di Cambrai", "text": "La Lega di Cambrai fu una coalizione militare contro la Repubblica di Venezia formata il 10 dicembre 1508 dalle maggiori potenze europee (Sacro Romano Impero, Spagna e Francia) per mantenere un'egemonia su diversi territori della penisola italiana.\nMembri costituenti la lega.\nAd essa aderirono: Massimiliano I d'Asburgo (Imperatore del Sacro Romano Impero), Luigi XII di Francia (Re di Francia, Duca d'Orl\u00e9ans), Ferdinando II d'Aragona (re di Napoli e re di Sicilia), papa Giulio II (sovrano dello Stato Ecclesiastico), Alfonso I d'Este (duca di Ferrara), Carlo II (duca di Savoia), Francesco II Gonzaga (marchese di Mantova) e Ladislao II (re d'Ungheria).\nContenuto.\nNel preambolo del trattato, siglato segretamente a Cambrai (centro del Nord della Francia, ai confini col Belgio) con il pretesto di concludere la pace tra l'Imperatore e il Duca di Gheldria, cui vennero ammessi anche gli ambasciatori di Spagna e Stato Pontificio, si legge che esso veniva stipulato:\nIl trattato prevedeva la seguente spartizione dei domini veneziani:\nIl conflitto.\nVenezia aveva avuto numerosi sentori del formarsi di una possibile alleanza contro essa in seguito ad alcuni discorsi dell'ambasciatore di Francia.\nLa Lega combatt\u00e9 le forze veneziane dal 1508 al 1511. Dopo aver sbaragliato le forze veneziane nella battaglia di Agnadello e averne distrutto la flotta nella battaglia di Polesella, l'esercito della Lega arriv\u00f2 quasi alle \"ripe salse\" (cio\u00e8 alle coste della laguna di Venezia) e mise inutilmente sotto assedio Padova; peraltro il condottiero veneziano Bartolomeo d'Alviano aveva conseguito precedentemente, il 2 marzo dello stesso anno, una brillante vittoria in Cadore contro le armate imperiali tedesche. Gli avvenimenti successivi resero del tutto vani i risultati da essa conseguiti in terra veneta.\nInizialmente, le forze della Lega intendevano occupare e spartirsi la Terraferma dello stato veneto. In base agli accordi, Massimiliano I avrebbe ricevuto l'intero Veneto, il Friuli e l'Istria; alla Francia, che gi\u00e0 occupava Milano, sarebbe andata la Lombardia orientale; i porti pugliesi sarebbero tornati agli Aragonesi; il Papa avrebbe riavuto le citt\u00e0 romagnole; il Polesine sarebbe andato al duca di Ferrara; al marchese di Mantova spettavano Peschiera, Asola e Lonato; Cipro era destinata al Ducato di Savoia; all'Ungheria sarebbe toccata la Dalmazia.\nNel 1510, tuttavia, Giulio II ritenne che la Francia rappresentasse per gli equilibri nella penisola una minaccia ben pi\u00f9 grave di Venezia. Fu cos\u00ec che il pontefice lasci\u00f2 la Lega di Cambrai per allearsi con la Serenissima. L'anno seguente, anche la Spagna e il Sacro Romano Impero cambiarono schieramento portando cos\u00ec alla creazione della Lega Santa contro la Francia."}
{"id": "123726", "revid": "287204", "url": "https://it.wikipedia.org/wiki?curid=123726", "title": "Piri Reis", "text": ""}
{"id": "123729", "revid": "466539", "url": "https://it.wikipedia.org/wiki?curid=123729", "title": "B\u00fchler (Svizzera)", "text": "B\u00fchler (toponimo tedesco) \u00e8 un comune svizzero di 1\u00a0798 abitanti del Canton Appenzello Esterno.\nStoria.\nIl comune di B\u00fchler \u00e8 stato istituito nel 1723 per scorporo da quello di Teufen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nB\u00fchler \u00e8 servito dall'omonima stazione sulla ferrovia San Gallo-Gais (linea S22 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123730", "revid": "965226", "url": "https://it.wikipedia.org/wiki?curid=123730", "title": "American Film Institute", "text": "L'American Film Institute \u00e8 un'organizzazione indipendente no-profit creata dalla National Endowment for the Arts, che fu fondata da George Stevens Jr. nel 1967, quando il Presidente degli Stati Uniti d'America Lyndon B. Johnson firm\u00f2 il \"National Foundation on the Arts and the Humanities Act\".\nStoria.\nL'American Film Institute concentra la sua opera nell'insegnamento, con l'AFI Conservatory, e sulla conservazione di vecchie pellicole, soggette a degradazione col tempo. Contrariamente al suo nome, in realt\u00e0 l'AFI non opera solamente sui film, ma anche sulla televisione.\nDal 1998, anno corrispondente al centesimo anniversario del primo film americano, l'AFI stila annualmente le AFI 100 Years... series, per celebrare e promuovere l'interesse nella storia del cinema.\nPremi assegnati.\nDal 1973 l'AFI assegna il Life Achievement Award ad un individuo che con la propria carriera nel cinema o nella televisione abbia significativamente contribuito all'arricchimento della cultura americana.\nIl premio alla carriera a Julie Andrews avrebbe dovuto esserle consegnato nel 2020, ma, vista la situazione provocata dalla pandemia di COVID-19, la cerimonia \u00e8 stata posticipata di un anno."}
{"id": "123732", "revid": "125974233", "url": "https://it.wikipedia.org/wiki?curid=123732", "title": "Johnny Depp", "text": "Annoverato tra gli attori pi\u00f9 prolifici e completi della sua generazione, nel corso della sua carriera ha ricevuto un Golden Globe come miglior attore in un film commedia o musicale per \"Sweeney Todd - Il diabolico barbiere di Fleet Street\", dopo essere stato candidato 10 volte al premio e tre nomination al premio Oscar come miglior attore protagonista per \"La maledizione della prima luna\", \"Neverland - Un sogno per la vita\" e \"Sweeney Todd - Il diabolico barbiere di Fleet Street\".\nNel 2010, secondo la rivista \"Forbes\", \u00e8 stato l'attore pi\u00f9 pagato al mondo assieme a Sandra Bullock, guadagnando 80 milioni di dollari da giugno 2009 a giugno 2010.\nBiografia.\nJohn Christopher Depp II nasce il 9 giugno 1963 a Owensboro, un piccolo centro industriale del Kentucky. \u00c8 il minore di quattro fratelli, di cui un fratello Danny More (detto DM) e due sorelle, Debbie e Christie Dembrowski (sua attuale manager) sono nati dal primo matrimonio della madre. Il padre John Christopher More Depp Senior \u00e8 un ingegnere comunale e la madre Betty Sue Palmer lavora come cameriera. La famiglia di Depp ha discendenza principalmente irlandese, tedesca, francese e cherokee. La nonna materna di Johnny, Minnie, era una nativa americana Cherokee e anche suo padre vanta lontane parentele con questo popolo. Da piccolo \u00e8 spesso accanto al suo adorato nonno, che gli trasmette la passione per il gospel e la musica, ma muore poco dopo il settimo compleanno di Johnny. Lo stesso anno la famiglia si trasferisce nella citt\u00e0 costiera di Miramar, in Florida, dove il padre trova impiego come direttore dei lavori pubblici. Sconvolto dalla morte del nonno e dai continui traslochi (una ventina, dopo il trasferimento in Florida) che gli impedisce di trovare degli amici, Depp diventa un ragazzo chiuso, scontroso e pi\u00f9 propenso alla sperimentazione delle droghe che allo studio.\nNella chiesa di suo zio, un pastore presbiteriano, Depp scopre la musica, grazie ai gospel suonati dal cugino. A dodici anni comincia a suonare la chitarra. Autodidatta, fonda la sua prima rock band da garage chiamata The Flame, con la quale si esibisce in numerosi night-club della Florida; la band cambia poi il proprio nome con The Kids. Quando i suoi genitori divorziano nel 1978, va a vivere con la madre e sul bicipite destro si fa tatuare la testa di un capo indiano per sottolineare il suo legame (anche di sangue) con il popolo Cherokee.\nLos Angeles e gli esordi nel cinema.\nIl gruppo The Kids acquista una certa notoriet\u00e0 in Florida, tanto che, negli anni ottanta, la band viene ingaggiata per fare da apertura e da spalla ai concerti delle star pi\u00f9 famose come i Talking Heads, i B52s e Iggy Pop, che \u00e8 il suo idolo musicale. Nel 1983, in cerca di un contratto discografico, la band lascia la Florida e va a Los Angeles; la realt\u00e0 non si rivela per\u00f2 all'altezza delle aspettative, la band ha un considerevole successo regionale, ma non sfonda e Depp, sempre a corto di denaro, si arrangia come pu\u00f2 trovando lavoro come muratore, benzinaio, meccanico, stampatore e venditore telefonico di penne e spazi pubblicitari (per il quale us\u00f2 il nome di \"Edward Quartermaine\", uno dei personaggi della soap opera \"General Hospital\").\nIl 24 dicembre 1983, a soli vent'anni, si sposa con la truccatrice Lori Ann Allison, di sei anni maggiore di lui, sorella di un membro dei \"Kids\"; il matrimonio dura due anni. Nel 1984 conosce l'amico di Lori, Nicolas Cage, nipote tra l'altro del regista Francis Ford Coppola; Nicolas vede in Johnny un volto da attore e lo incoraggia per primo a tentare una carriera nella recitazione, intravedendo il suo potenziale successo; gli presenta infatti la sua agente che, convincendolo a fare un provino, lo avvia cos\u00ec sulla strada del cinema. Depp va al provino per l'horror \"Nightmare - Dal profondo della notte\" (\"Nightmare on Elm Street\") di Wes Craven, gli viene data una parte da imparare in una notte e la mattina dopo viene ingaggiato.\nQuello che all'inizio era un semplice lavoro per continuare a fare musica, diventa qualcosa di pi\u00f9 consistente: Depp si iscrive al Loft Studio di Los Angeles per prendere lezioni di recitazione drammatica, mentre la band si scioglie. Nel 1985 \u00e8 protagonista del film commedia \"Posizioni promettenti\" (\"Private Resort\"), una commedia scadente. \u00abCi sono circa novanta film come quello in giro e questo si \u00e8 rivelato essere il peggiore di tutti\u00bb, ha detto Depp. Una svolta arriva quando Oliver Stone lo sceglie nella parte di un soldato per \"Platoon\" (1986), film vincitore di quattro premi Oscar, esperienza nella giungla delle Filippine che consacra in lui la voglia di recitare.\nNel 1987, dopo l'abbandono di Jeff Yagher nella serie televisiva statunitense \"I quattro della scuola di polizia\", viene scelto per il ruolo dell'agente Tom Hanson. Depp diventa il personaggio pi\u00f9 popolare e amato della serie dai giovani, ma soprattutto dalle ragazze. Dapprima sconosciuto, diventa un vero e proprio idolo e riceve diecimila lettere al giorno dalle sue fan.\nAnni novanta.\nLa notoriet\u00e0, il successo, i soldi e la fama non soddisfano l'animo impetuoso e inquieto di Johnny, profondamente infelice e frustrato, che si sente intrappolato nel ruolo del \u00abbel ragazzo da piccolo schermo\u00bb. Dopo tre anni lascia la serie \"I quattro della scuola di polizia\" e il primo film che gir\u00f2 mentre ancora recitava nella serie fu \"Cry Baby\" di John Waters uscito nel 1990.\nIl suo vero pigmalione artistico \u00e8 il regista Tim Burton, che lo sceglie come protagonista di una pellicola tratta dal suo racconto per l'infanzia \"Morte malinconica del bambino ostrica e altre storie\": \"Edward mani di forbice\" (\"Edward Scissorhands\") (1990), una favola postmoderna. La storia di questo Pinocchio oscuro, cresciuto in completa solitudine dopo la morte del suo creatore e portato fra i \"normali\" da una venditrice Avon, ha molto successo, facendo diventare l'attore (che per studiare la parte si \u00e8 ispirato a Charlot) una star di fama internazionale. Sul set del film, che attira il favore della critica, non solo nasce il lungo sodalizio con il regista Tim Burton, forte tanto da diventarne l'alter ego, ma anche un'importante relazione con Winona Ryder (sua compagna per quattro anni, dal 1989 al 1993, erano insieme da sei mesi quando hanno cominciato a girare il film di Burton), per la quale si fa tatuare \"\"Winona forever\" sul braccio, che poi far\u00e0 trasformare con un'operazione chirurgica in \"Wino forever\"\", cio\u00e8 \"ubriaco per sempre\".\nDurante i primi anni novanta, Depp, che \u00e8 assieme a Jenco il proprietario del club \"The Viper Room\", al numero 8852 del Sunset Boulevard, fa del cameratismo con River Phoenix ed entra nel giro della cocaina, pur non sviluppandone una vera e propria dipendenza. Di fatto nel 2005 dichiara: \n\u00c8 proprio la morte di Phoenix, avvenuta sul marciapiede per un'overdose all'uscita dal suo locale, a spingere Depp a cambiare diametralmente stile di vita.\nJohnny ha sul suo avambraccio sinistro sette o otto cicatrici autoinferte. A questo proposito, nel 1993, in una intervista su \"Talk\", ha spiegato il motivo del suo autolesionismo: \nGi\u00e0 a partire dagli anni novanta si fa largo nella sua carriera quell'anticonformismo che lo differenzier\u00e0 dagli altri attori \"made in Hollywood\". Se gli interpreti della sua generazione accettano ruoli in pellicole commerciali, Depp sceglie quelli che pi\u00f9 lo attirano.\nEntrato nella rosa dei candidati al Golden Globe come miglior attore protagonista per la commedia \"Benny &amp; Joon\" (dove interpreta uno strano mimo che in alcuni atteggiamenti recupera la tristezza chapliniana) di Jeremiah S. Chechik, recit\u00f2 accanto a Faye Dunaway e Jerry Lewis ne \"Il valzer del pesce freccia\" (\"Arizona Dream\") del 1993, pellicola fantastica di Emir Kusturica, interpretando i panni di Axel, che rifiuta il sogno americano propostogli dallo zio per una serie di stravaganti amici. Lo stesso anno recita in \"Buon compleanno Mr. Grape\" di Lasse Hallstr\u00f6m, nei panni di un giovane oppresso da una famiglia insopportabile in una cittadina dell'Iowa. Depp \u00e8 poi protagonista in \"Ed Wood\", che Burton realizza nel 1994, dove incarna il regista di film spazzatura degli anni cinquanta.\nIl suo carattere indocile gli procura diverse disavventure, come l'arresto avvenuto nella notte fra il 12 e il 13 settembre del 1994. In seguito a una furibonda lite con la compagna Kate Moss, Depp mette a soqquadro la suite, da 2200 dollari a notte, dell'albergo newyorkese che li ospitava. Curiosamente, a denunciare il baccano, \u00e8 il suo vicino di stanza: Roger Daltrey, cantante degli \"Who\", famosi all'epoca proprio per i loro atti di vandalismo negli alberghi. L'accaduto gli fa meritare l'appellativo di \"Mr. Satana\" e il suo motto diventa: \u00abVivi in fretta, muori giovane\u00bb.\nNello stesso anno \u00e8 al fianco di Marlon Brando nei panni di un aspirante suicida e sedicente grande seduttore, pieno di fantasia in \"Don Juan De Marco - Maestro d'amore\". Nel 1995 impersona il \"ghost cowboy\" di \"Dead Man\". Poi recita in \"Minuti contati\" di John Badham a fianco di Christopher Walken. Ormai lo vogliono in molti: \u00e8 amato dalle donne (\u00e8 sempre in testa nelle classifiche dei divi pi\u00f9 sexy) e dai registi di culto; \u00e8 anche stato definito il migliore attore della sua generazione per il ruolo di sbandato in \"Donnie Brasco\" che lo vede protagonista accanto ad Al Pacino. Il 1997 \u00e8 anche l'anno del suo esordio alla regia, con il film \"Il coraggioso\", tratto dal romanzo di Gregory Mcdonald, dove interpreta l'indiano Raphael al fianco di Marlon Brando.\nNel 1998 \u00e8 il calvo giornalista sportivo dedito all'abuso di psichedelici in \"Paura e delirio a Las Vegas\" di Terry Gilliam, dove recita con Benicio del Toro.\nDopo la relazione tormentata con la modella Kate Moss e le colleghe Sherilyn Fenn, Juliette Lewis e Jennifer Grey, sembra aver trovato una compagna fissa: Vanessa Paradis, attrice e cantante francese conosciuta a Parigi e con la quale vive dal 1998. Il 27 maggio 1999 \u00e8 nata la loro prima bambina, Lily-Rose Melody. Depp \u00e8 talmente legato alla figlia da aver dichiarato di aver iniziato a vivere veramente solo dopo la sua nascita. Il 19 novembre 1999 ha ricevuto una stella nella Hollywood Walk of Fame; in questa occasione disse: \"Adesso tutti potranno calpestarmi\", sottolineando sarcasticamente la sua visione del mondo di Hollywood.\nNonostante nel 1999 venga arrestato per la seconda volta dopo aver fatto a pugni con dei paparazzi all'uscita di un ristorante londinese dove si trovava con la fidanzata Vanessa Paradis, la sua reputazione professionale \u00e8 impeccabile, tanto che la Francia decide di omaggiarlo con un C\u00e9sar onorario. Sempre nel 1999 interpreta Jack Kerouac in \"The Source - Sulla strada\", il ricercatore Dean Corso alle prese col paranormale in \"La nona porta\" di Roman Pola\u0144ski e l'inquietante e misterioso comandante Spencer Armacost in \"The Astronaut's Wife - La moglie dell'astronauta\".\nNonostante la frenetica attivit\u00e0 in campo cinematografico, mantiene la passione per la chitarra e suona con il gruppo inglese Oasis la canzone \"Fade In-Out\". Il suo nome appare anche nei crediti dell'album \"Be Here Now\".\nAnni duemila.\nAll'inizio del 2000 \u00e8 nelle sale anche con un thriller dal titolo \"Il mistero di Sleepy Hollow\" e dove interpreta Ichabod Crane; film al quale ha partecipato dopo aver rifiutato il ruolo di Neo in \"Matrix\". Depp manifesta la sua controtendenza scegliendo il soprannome \"Mr. Stench\", ovvero \"Signor Puzzo\": ha spiegato che questo soprannome ha un puro sfondo ironico: \nSul finire degli anni novanta rimane sotto la luce dei riflettori anche a causa dei numerosi scandali e arresti avvenuti qualche anno prima: per aver pestato dei paparazzi, aver distrutto la stanza di un hotel di New York e i forti commenti politici sugli Stati Uniti. \u00c8 spesso considerato da alcuni un sex symbol, nonostante egli abbia dichiarato di odiare di essere definito tale. La sua fama cresce film dopo film: nel 2000 ha interpretato lo zingaro Cesar in \"The Man Who Cried - L'uomo che pianse\" di Sally Potter, il tenente Victor in \"Prima che sia notte\" di Julian Schnabel e ha recitato al fianco dell'attrice Juliette Binoche nella commedia romantica \"Chocolat\". Torna con \"Blow\", proseguendo poi con \"La vera storia di Jack lo squartatore - From Hell\". Roman Pola\u0144ski ha commentato il modo di lavorare di Depp e il suo talento: \u00abJohnny ha l\"'allure\" di una volpe, occhi lupeschi, sorriso incantatore, carisma formidabile. Johnny non fa niente, o per lo meno sembra non far niente, ed \u00e8 bravissimo proprio per questo, oltre ad essere eccezionalmente bello. Ha la capacit\u00e0 di dare ritmo al personaggio in maniera spontanea. Arriva sul set e recita la sua parte senza mai perdere la concentrazione tra una ripresa e l'altra\u00bb.\nIl 9 aprile 2002 dalla coppia Depp-Paradis nasce il secondo figlio, Jack John Christopher Depp III.\nJohnny \u00e8 inoltre proprietario (con Sean Penn, John Malkovich e Mick Hucknall) del ristorante chiamato \"Man-Ray\", collocato nel centro di Parigi, e possiede un castello pseudogotico alquanto singolare sul Sunset Boulevard di Beverly Hills acquistato nel 1995, dopo anni di nomadismo, per una cifra pari a due milioni e trecentomila dollari e appartenuto in precedenza all'attore che interpretava Dracula al cinema, Bela Lugosi.\nLa posizione di Depp come importante star \u00e8 stata decisa definitivamente dal successo nel 2003 del film \"La maledizione della prima luna\" della Walt Disney Pictures nel quale ha interpretato il capitano Jack Sparrow. La sua \"performance\", valutata negativamente dai boss della Disney all'anteprima del film, riceve un'investitura popolare all'uscita pubblica del film. Nel 2006 la co-star di Depp nel secondo episodio di \"Pirati dei Caraibi\", Bill Nighy, descrive il ruolo di Johnny come \u00abuno dei pi\u00f9 popolari ruoli degli ultimi tempi\u00bb. Secondo quanto riporta \"Fandango\", Depp \u00e8 considerato una delle ragioni per la quale il pubblico vuole vedere il film. Il regista del film, Gore Verbinski, afferma che Sparrow assomiglia alla vera personalit\u00e0 dell'attore, sebbene lo stesso Depp dichiari di aver modellato il personaggio ispirandosi a Keith Richards, chitarrista dei Rolling Stones, e all'atteggiamento del personaggio dei Looney Tunes, Pep\u00e8 la puzzola. Depp, che rimane sorpreso e commosso dalla positiva accoglienza del film da parte del grande pubblico, riceve la sua prima nomination all'Oscar per questo ruolo.\nDopo aver interpretato il ruolo dell'agente della CIA Sands in \"C'era una volta in Messico\", nel 2004 riceve un'altra nomination all'Oscar per il ruolo dell'autore scozzese di Peter Pan James Matthew Barrie nel film \"Neverland - Un sogno per la vita\" (\"Finding Neverland\") accanto a Kate Winslet. Nel 2005 esce nelle sale con \"The Libertine\" e torna a lavorare con l'amico e regista Tim Burton in una doppia veste: in carne e ossa per il ruolo di Willy Wonka nel film \"La fabbrica di cioccolato\" (\"Charlie and the Chocolate Factory\") e come doppiatore di un personaggio modellato sulle sue fattezze ne \"La sposa cadavere\", due successi di pubblico e critica. Sempre nel 2004 prende parte al film \"Secret Window\" in cui recita come protagonista.\nNel 2006 torna a interpretare il ruolo di Jack Sparrow nel film \"Pirati dei Caraibi - La maledizione del forziere fantasma\" (\"Pirates of the Caribbean: Dead Man's Chest\") che negli Stati Uniti incassa 135,5 milioni di dollari nei primi tre giorni di proiezione, diventando cos\u00ec il film col maggior incasso nella prima settimana di uscita. Il terzo episodio, \"Pirati dei Caraibi - Ai confini del mondo\" (\"Pirates of the Caribbean: At World's End\"), esce nelle sale americane il 25 maggio 2007. Depp rivela il suo attaccamento al capitano Jack Sparrow dichiarando che Sparrow \u00e8 \u00abdefinitivamente una grande parte di me\u00bb ed esprimendo il desiderio di interpretare nuovamente il ruolo. Depp ha inoltre dato voce al personaggio di Sparrow nel videogioco \"\".\nRiguardo alla sua esperienza nel ruolo di Sparrow, Depp ha detto: \nNel 2007 \u00e8 protagonista in \"Sweeney Todd - Il diabolico barbiere di Fleet Street\", diretto da Tim Burton e affiancato per la terza volta dall'attrice Helena Bonham Carter, dove interpreta un barbiere ingiustamente imprigionato nell'Inghilterra vittoriana e desideroso di vendetta; questo ruolo gli vale la terza nomination all'Oscar e la vittoria di un Golden Globe per il miglior attore in un film commedia o musicale.\nIn seguito alla morte dell'attore Heath Ledger, Depp interpreta insieme a Jude Law e Colin Farrell il ruolo di Ledger nel film \"Parnassus - L'uomo che voleva ingannare il diavolo\". Nel 2009 interpreta anche il ruolo del criminale americano John Dillinger nel film \"Nemico pubblico - Public Enemies\" e lavora nel film \"The Rum Diary - Cronache di una passione\", tratto dal romanzo di Hunter S. Thompson e uscito nel 2011, nel quale interpreta la parte del giornalista alcolizzato Paul Kemp.\nNel 2008 gli vengono assegnati due MTV Movie Awards come miglior attore comico per il ruolo di Jack Sparrow in \"Pirati dei Caraibi - Ai confini del mondo\" e miglior cattivo per il ruolo del barbiere assassino nel musical horror \"Sweeney Todd - Il diabolico barbiere di Fleet Street\".\nNel 2010 partecipa a \"Alice in Wonderland\" di Tim Burton: Depp, tramite il motion capture, interpreta il Cappellaio Matto. Per Depp e Burton si prospetta un nuovo progetto di cui ha discusso il produttore Richard Zanuck, che sarebbe una versione cinematografica della simil soap-opera leggermente orrorifica dal titolo \"Dark Shadows\", andata in onda negli Stati Uniti dal 1966 al 1971. Depp veste i panni del vampiro Barnabas Collins, personaggio centrale della produzione originale.\nAttraverso la sua societ\u00e0 di produzione, la Infinitum Nihil, Depp si \u00e8 assicurato i diritti cinematografici del romanzo di Nick Tosches \"La mano di Dante\", un complesso noir pubblicato in Italia da Mondadori di cui da tempo Depp \u00e8 dichiarato fan. Nel film che ne verr\u00e0 tratto, lo stesso Depp dovrebbe essere tra gli interpreti principali, nei panni di Tosches.\nAnni duemiladieci.\nNel 2010 recita al fianco di Angelina Jolie nel film \"The Tourist\", in uscita nelle sale il 10 dicembre. Nello stesso anno prende parte al sequel di \"Pirati dei Caraibi - Ai confini del mondo\", intitolato \"Pirati dei Caraibi - Oltre i confini del mare\", uscito nelle sale a maggio 2011; il film ha avuto un gran successo di pubblico, con un incasso internazionale di , diventando il film pi\u00f9 remunerativo della saga. Per tale successo, nell'ottobre dello stesso anno gli sceneggiatori confermano un quinto capitolo della saga, affermando di aver iniziato la stesura della sceneggiatura.\nNel 2011 presta la voce al camaleonte del film d'animazione \"Rango\", diretto da Gore Verbinski e a cui partecipa anche Isla Fisher. Il film vince l'Oscar al miglior film d'animazione. Nel 2012 \u00e8 protagonista di \"Dark Shadows\" di Tim Burton; uscito dopo due anni di gestazione, il film non ottiene il successo previsto al box office (245 milioni di dollari incassati a fronte di una spesa di 150 milioni), e viene accolto freddamente dalla critica statunitense e internazionale.\nIn un'intervista con Larry King andata in onda sulla CNN nell'ottobre 2011, poco prima dell'uscita del film \"The Rum Diary - Cronache di una passione\", indica Marlon Brando come suo mentore.\nNel febbraio 2012 inizia le riprese del kolossal western targato Disney \"The Lone Ranger\", diretto da Gore Verbinski, annunciato nel 2009 ma pi\u00f9 volte rimandato a causa dell'elevato budget, in cui interpreta il ruolo dell'indiano Tonto. Il film esce nelle sale il 31 maggio 2013, si rivela un enorme insuccesso, rappresentando una perdita per le casse della Disney di circa $ 190 milioni di dollari e costa a Depp la nomination al \"Razzie Award al peggior attore protagonista\".\nNel 2014 partecipa allo sci-fi \"Transcendence\", prodotto da Christopher Nolan e al musical della Disney \"Into the Woods\", dove interpreta il lupo cattivo. Nel 2015 riveste il ruolo di protagonista nel film di David Koepp, \"Mortdecai\", ispirato alla serie di romanzi di Kyril Bonfiglioli, che gli costa una seconda nomination al \"Razzie Award al peggior attore protagonista\". Sempre nel 2015 recita nel film \"Black Mass - L'ultimo gangster\" di Scott Cooper, dove interpreta il criminale James Bulger, presentato in anteprima alla Mostra d'arte cinematografica di Venezia.\nNel 2016 torna a interpretare il Cappellaio Matto nel sequel di \"Alice in Wonderland\" intitolato \"Alice attraverso lo specchio\". Alla regia questa volta non c'\u00e8 pi\u00f9 Tim Burton, ma James Bobin.\nNel 2017 la sua carriera subisce un nuovo impulso grazie al successo del quinto capitolo della saga dei \"Pirati dei Caraibi\", intitolato \"Pirati dei Caraibi - La vendetta di Salazar\", uscito nelle sale il 26 maggio.\nNello stesso anno partecipa al film \"Assassinio sull\u2019Orient Express\", nella parte del criminale Samuel Ratchett/John Cassetti, dove recita al fianco di Kenneth Branagh (anche regista del film), Pen\u00e9lope Cruz, Judi Dench, Michelle Pfeiffer e Willem Dafoe.\nNel 2018 torna a interpretare Gellert Grindelwald nel film \"Animali fantastici - I crimini di Grindelwald\", sequel di \"Animali fantastici e dove trovarli\"\nNello stesso anno \u00e8 protagonista insieme a Forest Whitaker nel film \"City of Lies - L'ora della verit\u00e0\" diretto da Brad Furman in cui interpreta il detective Russell Poole che vuole a tutti i costi trovare la verit\u00e0 dietro l'omicidio di Tupac Shakur e Notorius B.I.G.. \nNel 2019 \u00e8 protagonista nel film \"Arrivederci professore\" diretto da Wayne Roberts in cui interpreta un professore malato terminale. Ad affiancare l'attore ci sono Zoey Deutch e Ron Livingstone. Nello stesso anno interpreta il ruolo del perfido e spietato colonnello Joyl nel film \"Waiting for the Barbarians\", affiancato da Mark Rylance nel ruolo del protagonista.\nVita privata.\nDepp \u00e8 il padrino dei due figli del regista Tim Burton e dell'attrice Helena Bonham Carter, suoi cari amici.\nDal 1983 al 1986 \u00e8 stato sposato con la make-up artist Lori Anne Allison .\n\u00c8 stato fidanzato con le attrici Sherilyn Fenn, Jennifer Grey, Winona Ryder (dal 1989 al 1993) e con la supermodella Kate Moss (dal 1994 al 1997).\nNel 1998 inizia una relazione con l'attrice e cantante francese Vanessa Paradis da cui ha avuto due figli: Lily-Rose Melody (nata il 27 maggio 1999) e John \"Jack\" Christopher Depp III (nato il 9 aprile 2002). Nel giugno 2012, dopo 14 anni di convivenza, i due si lasciano.\nNel marzo 2007, mentre \u00e8 sul set di \"Sweeney Todd - Il diabolico barbiere di Fleet Street\", sua figlia Lily Rose, nata dalla sua relazione con Vanessa Paradis, viene ricoverata al Great Ormond Street Hospital di Londra. Per ringraziare l'ospedale per aver curato sua figlia, Depp vi si reca nel novembre 2007 nelle vesti del capitano Jack Sparrow e passa quattro ore a leggere fiabe ai bambini ricoverati. Nel gennaio 2008 dona all'ospedale un milione di sterline (circa un milione e mezzo di euro).\nHa avuto dal 2012 al 2016 una relazione con l'attrice Amber Heard, conosciuta sul set del film \"The Rum Diary\". Il 3 febbraio 2015 i due si sposarono con una cerimonia civile nella casa dell'attore a West Hollywood, Los Angeles, mentre i festeggiamenti si svolsero nel fine settimana, sulla spiaggia di Little Hall's Pond Cay, l'isola delle Bahamas di propriet\u00e0 dell'attore. Nel maggio 2016 tuttavia, dopo solo 15 mesi di matrimonio, la Heard chiede il divorzio da Depp sostenendo di aver subito violenze fisiche quando lui era ubriaco. La vicenda risulta controversa e la coppia conclude le pratiche del divorzio nel gennaio 2017. Nel 2019 Depp accusa la ex moglie di adulterio e diffamazione e sporge denuncia chiedendo un risarcimento totale di 50 milioni di dollari.\nAltri interessi.\nMusicista.\nDepp \u00e8 anche musicista e ha partecipato alla composizione del brano \"Fade In-Out\" degli Oasis, suonando la chitarra con l'ausilio del bottleneck.\nNel 1991 \u00e8 apparso nel video del brano \"Into the Great Wide Open\" di Tom Petty &amp; The Heartbreakers, mentre nel 1992 in quello del brano \"It's a Shame About Ray\" dei Lemonheads. Nel 2006 \u00e8 apparso nel video musicale della cover di Johnny Cash di \"God's Gonna Cut You Down\". Nel 2003 ha suonato la chitarra acustica nella colonna sonora del film \"C'era una volta in Messico\". Depp \u00e8 un membro della band P, che vede la presenza anche di Gibby Haynes, frontman dei Butthole Surfers; di Flea, bassista dei Red Hot Chili Peppers; e Steve Jones, chitarrista dei Sex Pistols. Ha inoltre suonato la chitarra e la batteria in una cover di \"You're So Vain\" di Carly Simon contenuta nell'album \"Born Villain\" di Marilyn Manson uscito il 1\u00ba maggio 2012. \u00c8 anche apparso nel video musicale di \"My Valentine\", singolo estratto dall'album \"Kisses on the Bottom\" di Paul McCartney pubblicato nel febbraio 2012, insieme a Natalie Portman. \u00c8 anche apparso brevemente, nelle sembianze del Cappellaio Matto, nel video musicale della canzone \"Alice\", colonna sonora del film \"Alice in Wonderland\", della cantante canadese Avril Lavigne e nel video musicale della canzone \"Just Like Fire\", colonna sonora del film sequel \"Alice attraverso lo specchio\", della cantante statunitense P!nk.\nNel febbraio 2015 forma un gruppo rock con Alice Cooper e Joe Perry. Il gruppo ha preso il nome di Hollywood Vampires, gi\u00e0 utilizzato da Alice Cooper negli anni settanta per dare il nome a un gruppo di amici musicisti di cui fecero parte anche Keith Moon, Harry Nilsson, John Lennon e Ringo Starr. L'attore aveva gi\u00e0 collaborato con Alice Cooper precedentemente.\nProduzione.\nNel 2004 Depp ha fondato la Infinitum Nihil, casa di produzione cinematografica di sua propriet\u00e0 gestita dalla sorella Christie Dembrowski.\nIl primo film prodotto \u00e8 stato \"The Rum Diary - Cronache di una passione\", a seguire \"Hugo Cabret\" diretto da Martin Scorsese, il gotico \"Dark Shadows\", al cui timone c'\u00e8 l'amico Tim Burton e molte altre produzioni.\nDoppiatori italiani.\nNelle versioni in italiano delle opere in cui ha recitato, Johnny Depp \u00e8 stato doppiato da:\nDa doppiatore \u00e8 sostituito da:"}
{"id": "123734", "revid": "1222", "url": "https://it.wikipedia.org/wiki?curid=123734", "title": "Alkekengi", "text": ""}
{"id": "123735", "revid": "37401", "url": "https://it.wikipedia.org/wiki?curid=123735", "title": "Schlatt-Haslen", "text": "Schlatt-Haslen (toponimo tedesco) \u00e8 un distretto svizzero di 1\u00a0102 abitanti del Canton Appenzello Interno.\nStoria.\n\u00c8 stato istituito nel 1873 con la fusione delle \"rhode\" soppresse di Schlatt e Rinkenbach (in parte); capoluogo comunale \u00e8 Haslen. Nel 1877 \u00e8 stata assegnata a Schlatt-Haslen l'abbazia di Wonnenstein, exclave nel comune di Teufen (Canton Appenzello Esterno).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123737", "revid": "104458", "url": "https://it.wikipedia.org/wiki?curid=123737", "title": "Schlatt", "text": ""}
{"id": "123738", "revid": "339392", "url": "https://it.wikipedia.org/wiki?curid=123738", "title": "Don Juan De Marco", "text": ""}
{"id": "123740", "revid": "74801", "url": "https://it.wikipedia.org/wiki?curid=123740", "title": "Sa'id ibn Jubayr", "text": "Di origine etiopica, Sa\u02bf\u012bd b. Jubayr al-Asad\u012b () appartenne alla generazione dei \"Tabi\u02bf\u016bn\", successiva a quella dei \"Sahib\" del profeta Maometto. Era un \"mawl\u0101\" di colore ma questo non gli imped\u00ec - esempio non unico nella storia islamica, come ben dimostrano ad esempio Maslama ibn Abd al-Malik o Abu l-Misk Kafur - di ritagliarsi un posto di assoluto rispetto fra gli uomini di cultura e di potere nella societ\u00e0 araba dell'VIII secolo d. C. (I secolo islamico).\nAllievo di \u02bfAbd All\u0101h b. \u02bfAbb\u0101s, fu un grande raccoglitore di tradizioni giuridiche riguardanti il Profeta e i suoi Compagni, Sa\u02bf\u012bd b. Jubayr fu un ottimo giocatore di scacchi (\"shatranj\" ), al pari del suo coetaneo al-Sha\u02bfb\u012b.\nPartecip\u00f2 alla vita politica nel periodo del califfo omayyade \u02bfAbd al-Malik b. Marw\u0101n e del suo governatore (\"w\u0101l\u012b\") al-Hajj\u0101j b. Y\u016bsuf, parteggiando per Ibn al-Ash\u02bfath, che si ribell\u00f2 al califfo e alla dura politica di al-Hajj\u0101j dopo aver portato l'Armata dei Pavoni, composto dagli abitanti di Basra, fin nel lontano Tukh\u0101rist\u0101n (attuale Afghanistan).\nPer evitare di essere coinvolto nell'attivit\u00e0 repressiva di al-Hajj\u0101j (che bloccava le nuove conversioni all'Islam per non rinunciare ai tributi che i non musulmani erano comunque chiamati a versare all'erario islamico e che contrastava duramente il processo di urbanizzazione delle masse agricole per i medesimi fini fiscali), Sa\u02bf\u012bd b. Jubayr si dice si fosse concentrato sul gioco degli scacchi, tanto da attirarsi critiche da parte dei pii musulmani e scansare perci\u00f2 la nomina a giudice (\"Q\u0101\u1e0d\u012b\") di Kufa che invece il governatore gli voleva imporre.\nIn seguito alla ribellione di Muhammad b. al-Ash\u02bfath, Sa\u02bf\u012bd b. Jubayr non fu perdonato (come accadde invece ad al-Sha\u02bfb\u012b), ma fu decapitato come ribelle e spergiuro."}
{"id": "123741", "revid": "121636137", "url": "https://it.wikipedia.org/wiki?curid=123741", "title": "Lega Santa (1511)", "text": "La Lega Santa del 1511 fu un'alleanza stipulata il 4 ottobre 1511, contro Luigi XII re di Francia, da papa Giulio II, la Repubblica di Venezia, Ferdinando II d'Aragona e i cantoni Svizzeri. Enrico VIII d'Inghilterra fece parte della lega dal novembre 1511, in quanto aveva preso in moglie la figlia del re d'Aragona. Nel 1512 anche l'imperatore asburgico Massimiliano I d'Asburgo abbandon\u00f2 l'alleanza con la Francia per unirsi alla Lega Santa.\nLa lega venne stipulata dopo lo scioglimento nel 1510 della Lega di Cambrai, che vedeva papa Giulio II alleato con la Francia contro la Repubblica di Venezia, ed aveva l'obiettivo di contrastare le mire espansionistiche di Luigi XII e di \"liberare l'Italia\", ovvero di porre fine all'occupazione francese del Ducato di Milano.\nCorso degli avvenimenti e sviluppo.\nCacciata dei francesi da Milano e dall'Italia.\nInizialmente, gli eventi andarono contro le aspettative dei componenti della Lega Santa in quanto il suo esercito venne clamorosamente sconfitto nella battaglia di Ravenna nell'aprile del 1512. Tuttavia, la morte del comandante dell'Armata Reale francese in Italia Gastone de Foix, che aveva condotto personalmente la carica di cavalleria nella battaglia di Ravenna, gett\u00f2 il disordine nell'armata francese che entro la fine dell'estate si ritir\u00f2 dal Ducato di Milano e da tutta l'Italia.\nIn agosto, un incontro a Mantova decise di fare tornare gli Sforza a Milano e i Medici a Firenze: a Milano gli Svizzeri restaurarono il potere degli Sforza, ponendo sul trono Massimiliano (che da quel momento entr\u00f2 a far parte della Lega Santa), figlio di Ludovico il Moro; a Firenze il gonfaloniere Pier Soderini fugg\u00ec dalla citt\u00e0 il 31 agosto e il giorno dopo vi facevano ritorno i Medici.\nNuova alleanza di Venezia con Luigi XII.\nUna svolta nelle vicende della lega corrispose alla morte di Giulio II il 21 febbraio 1513: il nuovo pontefice Leone X annull\u00f2 le alleanze del predecessore e la Santa Sede si mostr\u00f2 aperta alla possibilit\u00e0 di una nuova alleanza francese, che era intenzionata alla riconquista di Milano. Inoltre, il papa mediceo (il suo nome alla nascita era Giovanni di Lorenzo de' Medici) aveva l'interesse di mantenere il governo della sua famiglia in Firenze.\nIl 23 marzo 1513 Venezia si allontan\u00f2 dalla Lega Santa, nuovamente in difficolt\u00e0 a causa dell'accerchiamento di Milano, per schierarsi con la Francia. Questo cambiamento fu causato principalmente da controversie territoriali fra il ducato sforzesco e la Serenissima. La Castiglia di Ferdinando II, l'Impero degli Asburgo e il Ducato di Milano degli Sforza, invece, rimasero fedeli alla lega. Nel 1513, Enrico VIII impegn\u00f2 l'esercito francese nelle Fiandre, mentre gli Svizzeri si erano attestati in Borgogna, dopo un'incursione a Digione. In seguito gli svizzeri furono indotti a ritirarsi dalla regione francese a causa di un accordo segreto con Luigi XII successivamente non ratificato da quest'ultimo.\nNel Ducato di Milano gli svizzeri sconfissero un esercito di Luigi XII il 6 giugno dell 1513 nella battaglia di Novara.\nConquista di Milano di Francesco I e nuova alleanza di Leone X.\nDue anni dopo, il 13-14 settembre 1515, Francesco I di Francia, successore di Luigi XII, affront\u00f2 nella battaglia di Marignano gli Svizzeri che erano alla guida di ci\u00f2 che rimaneva della lega santa. L'alleanza franco-veneta risult\u00f2 vincitrice e riconquist\u00f2 Milano. Leone X, che aveva sfruttato il suo ruolo pontificio per fare da mediatore, aveva stabilito accordi con ambedue le parti e nel corso del 1514 si un\u00ec al vincitore.\nNell'ottobre del 1515 papa Leone X e Francesco I stipularono l'accordo preliminare franco-pontificio di Viterbo. Questo pu\u00f2 essere considerato, di fatto, il punto finale della lega santa. I contenuti dell'accordo di Viterbo ebbero una conferma ufficiale nel Concordato di Bologna del 18 agosto 1516. L'alleanza di Leone X con Francesco I dur\u00f2 fino alla primavera del 1521.\nAnalogie fra la Lega Santa del 1495 e la Lega Santa del 1511.\nNel contesto delle guerre italiane del Rinascimento, \u00e8 possibile notare delle affinit\u00e0 fra la Lega Santa del 1511 e la Lega Santa del 1495, in quanto in entrambi i casi si trattava di grandi alleanze di stati cattolici su iniziativa papale per ostacolare i tentativi egemonici francesi nella penisola."}
{"id": "123745", "revid": "104458", "url": "https://it.wikipedia.org/wiki?curid=123745", "title": "Rehetobel", "text": "Rehetobel (toponimo tedesco) \u00e8 un comune svizzero di 1\u00a0773 abitanti del Canton Appenzello Esterno.\nStoria.\nIl comune di Rehetobel \u00e8 stato istituito nel 1669 per scorporo da quello di Trogen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123747", "revid": "47767", "url": "https://it.wikipedia.org/wiki?curid=123747", "title": "Plinio il giovane", "text": ""}
{"id": "123748", "revid": "761306", "url": "https://it.wikipedia.org/wiki?curid=123748", "title": "WASP", "text": ""}
{"id": "123749", "revid": "37401", "url": "https://it.wikipedia.org/wiki?curid=123749", "title": "Trogen (Svizzera)", "text": "Trogen (toponimo tedesco) \u00e8 un comune svizzero di 1\u00a0735 abitanti del Canton Appenzello Esterno, del quale ospita diverse istituzioni (facendone cos\u00ec una capitale, accanto a Herisau).\nStoria.\nDal territorio della \"rhode\" di Trogen nel 1638 fu scorporata la localit\u00e0 di Walzenhausen, nel 1686 quella di Wald, nel 1688 quella di Reute e nel 1669 quella di Rehetobel, tutte divenute comuni autonomi. Trogen fu l'unica capitale del cantone fino al 1877, quando le istituzioni principali furono spostate a Herisau. Dal 2017 Trogen \u00e8 membra dell'associazione \"I borghi pi\u00f9 belli della Svizzera\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1667 con Rehetobel e Wald):\nIstituzioni, enti e associazioni.\nSebbene dal 1877 la capitale del cantone sia Herisau, a Trogen continuano ad avere sede il tribunale, il tribunale d'appello, la polizia, la scuola e la biblioteca cantonali.\nInfrastrutture e trasporti.\nTrogen \u00e8 servito dall'omonima stazione, capolinea della ferrovia San Gallo-Trogen (linea S21 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123750", "revid": "37401", "url": "https://it.wikipedia.org/wiki?curid=123750", "title": "Gais (Svizzera)", "text": "Gais (toponimo tedesco) \u00e8 un comune svizzero di 3\u00a0106 abitanti del Canton Appenzello Esterno.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGais \u00e8 servito dall'omonima stazione sulla ferrovia San Gallo-Gais-Appenzello (linea S22 della rete celere di San Gallo), capolinea della ferrovia Altst\u00e4tten-Gais (linea S24 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
