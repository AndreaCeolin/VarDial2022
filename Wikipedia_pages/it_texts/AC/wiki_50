{"id": "114866", "revid": "37401", "url": "https://it.wikipedia.org/wiki?curid=114866", "title": "Scrittura cuneiforme", "text": "La scrittura cuneiforme \u00e8 un sistema di scrittura che si eseguiva con uno stilo, imprimendo sull'argilla particolari segni composti da brevi incisioni a forma piramidale e appuntita, che possono ricordare dei chiodini o dei cunei, da cui appunto deriva la definizione di scrittura cuneiforme.\nOriginariamente il verso di scrittura era da destra verso sinistra, ma forse a causa del passaggio della scrittura dai sassi alle argille fresche, si pass\u00f2 alla scrittura da sinistra verso destra, probabilmente per non cancellare col pugno i simboli gi\u00e0 scritti. Per questo, tradurre un testo o anche solo una parola non \u00e8 stato mai semplice senza prima individuare il periodo in cui vennero scritte. La progressione verticale, invece, rimase sempre dall'alto verso il basso.\nSi tratta di una delle prime forme di scrittura documentate nel Vicino Oriente. Attraverso i secoli la rappresentazione pittografica dei segni assunse sempre pi\u00f9 un aspetto stilizzato, e le stesse linee, originariamente disegnate e continue, segmentate in una serie di tratti, o cunei, divenendo sempre pi\u00f9 indipendenti dalle forme originarie, e quindi sempre meno riconoscibili. All'origine della forma tipica di questa scrittura c'\u00e8 una motivazione di carattere tecnico: si tratta infatti delle impressioni lasciate sull'argilla da stili di canna a sezione triangolare allungata, a forma cio\u00e8 di cuneo.\nI segni della scrittura cuneiforme erano originariamente numerosissimi, circa un migliaio; nel corso del tempo il loro numero diminu\u00ec e solo alcune centinaia erano normalmente utilizzati. La loro forma, inoltre, in origine molto complessa, sub\u00ec un processo di semplificazione e di regolarizzazione dei cunei. La stessa direzione dei singoli cunei fu standardizzata, e ristretta a quattro tipi: cunei orizzontali, obliqui, verticali, e ad angolo. Su questa base i moderni assiriologi hanno realizzato dei compendi di segni, ordinati appunto sulla base dei suddetti quattro elementi, e quindi facilmente consultabili.\nQuanto alla direzione della scrittura, essa era in origine verticale, con segni allineati dall'alto al basso, e, in caso di pi\u00f9 linee, queste erano allineate da destra a sinistra. Solo intorno al XV secolo a.C. si ebbe una rotazione in senso antiorario del sistema di scrittura, come avvenne del resto anche in altri tipi di scrittura in oriente, ed essa assunse andamento orizzontale, del tutto simile alla nostra. Le ragioni di questa modificazione sono ignote.\nCon l'avvento delle popolazioni semitiche (agli inizi del II millennio a.C.) e il tramonto della civilt\u00e0 sumerica la scrittura cuneiforme divenne appannaggio della nuova cultura babilonese e assira (detta globalmente accadica), e data la propria struttura fortemente sillabica pot\u00e9 essere usata per esprimere altre lingue come l'elamita, l'ittita, l'urarteo e il luvio cuneiforme. Essa rappresent\u00f2 anche la base e l'ispirazione da cui vennero create le scritture di Ugarit e quella achemenide dell'Antico persiano.\nLa scrittura cuneiforme si trova prevalentemente su tavolette di argilla che venivano incise quando il materiale scrittorio (l'argilla) era umida e quindi molto malleabile; i segni erano poi fissati indelebilmente cuocendo al forno le tavolette come si fa con i mattoni. Tuttavia abbiamo anche numerosi esempi di iscrizioni statuarie e monumentali, realizzate direttamente su materiali duri, come ad esempio la pietra. Di particolare diffusione erano anche le iscrizioni incise sui sigilli personali, generalmente piccoli cilindri di vario materiale, spesso pietre dure, che riportavano in negativo il nome del proprietario e una dedica alla divinit\u00e0 tutelare prescelta. Facendo ruotare questi cilindri sulla tavoletta di argilla fresca, il testo contenuto nel sigillo veniva riportato sull'argilla.\nEtimologia.\nLa scrittura cuneiforme fu cos\u00ec definita per la prima volta da Thomas Hyde, professore di ebraico all'universit\u00e0 di Oxford, nel 1700. Egli, descrivendo la forma delle incisioni presenti nelle iscrizioni che pot\u00e9 osservare, parlava di forme \"pyramidales seu cuneiformes\". Il termine piramidale era per\u00f2 gi\u00e0 stato usato dal viaggiatore romano Pietro Della Valle in uno dei suoi rendiconti pubblicati agli inizi del XVII secolo.\nStoria.\nIl sistema di scrittura cuneiforme \u00e8 stato in uso dal 3400-3300 a.C. fino al I secolo d.C.\nFu completamente sostituito dalla scrittura alfabetica nel corso dell'epoca romana. Per questo motivo, si dovette decifrarlo da zero durante il XIX secolo (assiriologia). Il completamento della decifrazione \u00e8 datato al 1857.\nIl sistema \u00e8 costituito da una combinazione di segni logofonetici, alfabetico-consonantici (basati cio\u00e8 su segni per le consonanti, mentre le vocali dovevano essere aggiunte durante la lettura) e sillabici. La scrittura cuneiforme ha subito notevoli cambiamenti nel corso di un periodo di oltre due millenni. L'immagine sotto mostra come veniva disegnato il pittogramma \"testa\" nel corso di varie fasi storiche (Borger nr. 184, U+12295).\n\u00c8 opportuno notare che la reale inclinazione dei pittogrammi, e quindi anche la direzione di scrittura del cuneiforme, \u00e8 tutt'altro che sicura. Nuove teorie, basate sulla osservazione della totalit\u00e0 dei manufatti, lasciano credere che i segni, pur stilizzando sempre pi\u00f9 la loro forma, abbiano conservato la loro posizione originaria, coerente al loro naturale disegno (una testa in posizione eretta e non flessa, e cos\u00ec via) fino almeno al XVI sec.a.C. \u00c8 per questa ragione che ancora nel XVIII sec.a.C. il famoso codice di Hammurabi \u00e8 inciso con una scrittura ad andamento verticale.\nI primi caratteri cuneiformi emergono da una prima forma di proto-scrittura pittografica risalente al IV millennio a.C.. Le prime forme di scrittura mesopotamica risalgono in un periodo compreso tra il XXXV e il XXXII secolo. I primi documenti scritti in modo inequivocabile in lingua sumera risalgono al XXXI secolo a.C., trovati a Gemdet Nasr.\nL'origine della scrittura pittografica sumerica pu\u00f2 essere ricondotta ad una vasta area culturale che, gi\u00e0 nel V millennio, interessava varie zone del Medio Oriente e dell'Asia Minore. Alcuni studi hanno infatti rivelato in queste regioni la presenza di un rudimentale sistema grafico rappresentato da caratteristici contenitori di argilla, a forma di tasca, in cui erano rinchiusi dei gettoni di varia forma, la cui impressione, ad uso mnemonico, era riportata sulla superficie della tasca stessa. Notevole \u00e8 risultata la forma di questi gettoni, del tutto similare a quella dei caratteri pittografici della primitiva scrittura sumerica. Con ci\u00f2 verrebbe ridimensionato il merito dell'invenzione della scrittura da parte dei Sumeri, ai quali per\u00f2 resta il geniale vanto di aver trasformato dei semplici ed isolati mezzi mnemonici in un vero e proprio linguaggio scritto, con una struttura grammaticale e sintattica, tale da poter divenire per sempre un indispensabile tramite di esperienze umane e di storia.\nFra le iscrizioni pittografiche pi\u00f9 antiche vanno ricordate quelle di Uruk (oggi Warka) del 3000 a.C. circa. Si pensa, anche se non \u00e8 del tutto appurato, che questa scrittura, ancora priva di elementi propriamente grammaticali, servisse per rendere la lingua sumerica. Il che ovviamente confermerebbe l'origine sumerica del sistema grammaticale e sintattico della lingua, attraverso la geniale introduzione dei relativi morfemi.\nLa scrittura nell'antica Mesopotamia era appannaggio di categorie di scribi, che erano istruiti in particolari scuole (dette \"edubba\", cio\u00e8 casa della tavoletta), e si tramandavano questa difficile arte di padre in figlio. Data la notevole importanza della scrittura nell'ambito della societ\u00e0 gli scribi svolgevano spesso importanti incarichi ufficiali.\nLa struttura della scrittura cuneiforme, e quindi della lingua che essa esprime, si pu\u00f2 definire un complesso di ideogrammi (risultanza degli antichi pittogrammi), e di morfemi, cio\u00e8 di desinenze, suffissi e infissi, apposizioni, determinativi, e complementi fonetici vedi Lingua sumera. I segni cuneiformi hanno il valore di sillabe e di vocali.\nQuando a Ugarit, nel XIV secolo a.C., fu compiuto il secondo e decisivo passo sulla via del fonetismo, gli scribi elaborarono per la loro lingua, l'ugaritico, un alfabeto proprio cuneiforme per indicare le sole consonanti. \u00c8 facile supporre che si tratti per\u00f2 dell'applicazione di un alfabeto gi\u00e0 esistente in precedenza, ancora ignoto.\nIscrizioni cuneiformi sono state rinvenute in numerosi archivi, al di fuori della Mesopotamia, come \u00e8 testimoniato in quelli scoperti a Bogazkoy, nell'Anatolia, a Tell el-Amarna, in Egitto, e recentemente ad Ebla (Tell Mardikh) in Siria.\nI documenti scritti in cuneiforme, su argilla o su pietra, attualmente sono conservati in vari musei, come al Louvre, al British Museum, al Pergamon Museum di Berlino, ed ovviamente all'Iraq Museum a Baghdad. Il loro numero si avvicina al mezzo milione ed aumenta continuamente grazie alle ricerche archeologiche nel vicino e medio Oriente. Questi reperti, di argomento assai vario e a volte di notevole difficolt\u00e0 per gli studiosi, costituiscono, insieme ai reperti dell'antico Egitto, la principale fonte d'informazione per la storia del III, II, e I millennio a.C.\nDecifrazione.\nNel XV secolo un veneziano di nome Barbero aveva esplorato le antiche rovine dell'Asia occidentale, ed era tornato portando notizie di una scrittura davvero strana, che aveva trovato scolpita sulle pietre dei templi di Shiraz e incisa su innumerevoli tavolette d'argilla.\nNel 1625 il romano Pietro Della Valle, durante il lungo viaggio che lo port\u00f2, tra l'altro, in Mesopotamia e in Persia, trascrisse e pubblic\u00f2 alcuni segni cuneiformi da lui rinvenuti a Persepoli. Inoltre afferm\u00f2 aver riportato una tavoletta con caratteri cuneiformi che aveva trovato a Ur. Pietro Della Valle intu\u00ec che la scrittura andava letta da sinistra a destra, seguendo la direzione dei cunei, ma non fece alcun tentativo di decifrazione. Le giuste osservazioni del Della Valle riguardavano iscrizioni achemenidi, risalenti al VI secolo a.C. \nIn verit\u00e0, nelle fasi pi\u00f9 antiche che vanno dalle origini (fine del IV millennio), fino ad epoca paleobabilonese (XVIII secolo a.C.), le iscrizioni venivano redatte in colonne lette dall'alto in basso e da destra a sinistra, sia sulle tavole di argilla (come dimostrano le tavole rinvenute ad Ebla, 2500 a.C. circa), che sui monumenti (come la celebre stele delle leggi del re Hammurabi, 1750 a.C.). Il cambiamento di direzione avvenne in epoca classica (XVII secolo a.C.), per ragioni a noi sconosciute.\nVerso la fine del XVIII secolo un maggior numero di \"iscrizioni cuneiformi\" furono portate in Europa dal danese Niebuhr.\nCi vollero trent'anni prima che un maestro di scuola tedesco, Georg Friedrich Grotefend, riuscisse a decifrare quattro lettere (D, A, R, \u0160) che insieme formano il nome persiano del re Dario (\"D\u0101rayavahu\u0161\").\nPassarono altri vent'anni prima che un ufficiale inglese, Henry Rawlinson, contemporaneamente ad altri appassionati studiosi, fornisse validi elementi per una maggiore conoscenza della scrittura cuneiforme e della lingua assira.\nLo studio di Champollion sui geroglifici non fu certo facile, ma fu forse pi\u00f9 complessa la decifrazione della scrittura cuneiforme. Gli Egizi usavano un tipo di scrittura composita a base di figure, per lo pi\u00f9 incise su materiale solido o riprodotte su superfici pittoriche, quindi con segni ben delineati e distinguibili. Anche i Sumeri, i primi abitanti della Mesopotamia, usando come materiale scrittorio delle tavolette d'argilla, avevano iniziato a scrivere con segni quasi del tutto figurativi, ma abbandonarono poi del tutto questo sistema pittografico, stilizzandolo al massimo, e passando cos\u00ec dal pittografico al cuneiforme. I caratteri cuneiformi erano per\u00f2 notevolmente diversi dalle originarie figure, erano spesso, a parte le iscrizioni su pietra, difficilmente distinguibili gli uni dagli altri, e l'uso dell'argilla non ne facilitava la lettura. \u00c8 quindi solo grazie allo sforzo appassionato di alcuni geniali assiriologi che si \u00e8 effettuata la decifrazione, tanto che oggi possiamo usufruire di grammatiche sumeriche e accadiche (assiro-babilonesi), e di un ampio e prestigioso dizionario sia sumerico (in allestimento), che accadico.\nTraslitterazione.\nVi \u00e8 uno specifico formato per la traslitterazione del cuneiforme. A causa della polivalenza dei segni, gli studiosi devono decidere per ogni segno quale dei suoi possibili significati sia quello inteso nel documento originale. Ad esempio, il segno DINGIR in un testo ittita potrebbe rappresentare la sillaba \"an\" o potrebbe essere parte di una frase accadica, rappresentante dunque la sillaba \"il\", oppure potrebbe essere un sumerogramma, rappresentante il significato originale sumero \u00abdio\u00bb o il tassogramma di una divinit\u00e0. Nella traslitterazione, dunque, viene scelta una differente interpretazione del glifo in base al contesto in cui \u00e8 inserito.\nSillabario.\nLa seguente tabella contiene i simboli utilizzati per formare le sillabe del tipo consonante + vocale o viceversa. Nella lingua sumera, per la scrittura cuneiforme si distinguevano almeno 16 consonanti, traslitterate come\ne quattro vocali: a, e, i, u. La lingua accadica non faceva uso di g\u0303 o \u0159, ma necessitava di distinguere le consonanti enfatiche q, \u1e63, \u1e6d, per cui utilizzava alcuni segni sumeri (ad esempio e.g. qe=KIN, qu=KUM, qi=KIN, \u1e63a=ZA, \u1e63e=Z\u00cd, \u1e6dur=DUR ecc). La lingua ittita, poich\u00e9 adottava il cuneiforme accadico, ha introdotto segni come \"wi5\"=GE\u0160TIN."}
{"id": "114868", "revid": "287204", "url": "https://it.wikipedia.org/wiki?curid=114868", "title": "Ballybofey", "text": "Ballybofey (in irlandese \"Bealach F\u00e9ich\", - la strada di Fiach -, oppure \"Bailebo Fiach\" - un \"bailebo\" era un'area di terra assegnata ad una mucca per una tassa annuale) \u00e8 una cittadina del Donegal, situata al centro della contea di cui fa parte, a met\u00e0 strada tra Letterkenny e Donegal Town, nella Finn Valley. \nCuriosit\u00e0 legata a questo centro, \u00e8 il fatto di essere praticamente attaccata a quella che definiscono la cittadina gemella, Stranorlar: i due centri sono separati soltanto dal fiume Finn, con sopra un ponte che li collega. Con il centro adiacente, Ballybofey ha conosciuto nell'ultimo secolo un sostanziale aumento della popolazione, cos\u00ec come una crescita del settore commerciale.\nSport.\nBallybofey, nonostante le sue dimensioni ridotte e la ridotta popolazione, \u00e8 il principale centro per lo sport della propria contea.\nNel centro del paese \u00e8 situato il Finn Park, impianto dove gioca la squadra di calcio dei Finn Harps, formazione professionistica irlandese attualmente in Premier Division.\nMolto importante e ben pi\u00f9 capiente del primo \u00e8 anche il MacCumhail Park, lo stadio casalingo della squadra del Donegal GAA, ovvero delle rappresentative di tutta la contea per gli sport gaelici (calcio gaelico, hurling, camogie ecc.).\nDiffusissima anche la pesca, che ha visto aprire numerosi circoli e club dedicati."}
{"id": "114869", "revid": "767487", "url": "https://it.wikipedia.org/wiki?curid=114869", "title": "Equazione differenziale esatta", "text": "Un'equazione differenziale esatta \u00e8 un'equazione differenziale ordinaria riconducibile ad un differenziale esatto.\nDefinizione.\nSi considerino un insieme semplicemente connesso e aperto formula_1 e due funzioni formula_2 e formula_3 continue su formula_4. L'equazione differenziale implicita:\n\u00e8 un'equazione differenziale esatta se esiste una funzione differenziabile con continuit\u00e0 formula_6, detta \"potenziale\", spesso indicato con formula_7, tale che:\nIl termine \"esatta\" si riferisce alla derivata totale di una funzione, detta talvolta \"derivata esatta\", che per una funzione formula_9 \u00e8 data in formula_10 da:\nNelle applicazioni fisiche formula_2 e formula_3 non sono solitamente solo continue, ma anche differenziabili con continuit\u00e0, ed il teorema di Schwarz fornisce allora una condizione necessaria e sufficiente per l'esistenza della funzione potenziale formula_6 (per equazioni definite su un insieme non semplicemente connesso tale criterio \u00e8 solo necessario). Esso esiste se e solo se:\nMetodo risolutivo.\nPer trovare la soluzione, si consideri l'equazione nella forma:\nIntegrando formula_17 rispetto ad formula_18, dato che si tratta di una funzione in due variabili invece di una costante d'integrazione si ha una funzione formula_19 in formula_20:\nDal momento che:\nsi ottiene l'uguaglianza:\ne risolvendo rispetto ad formula_24 si ha:\nIntegrando:\nSostituendo questo valore in formula_27 si ottiene la soluzione finale dell'equazione:\nFacendo la scelta opposta di variabili si ha, analogamente:\nQueste sono soluzioni implicite, da cui si possono ricavare soluzioni esplicite solo se la P o la Q sono invertibili.\nEsempio.\nSia dato:\ncon alcuni passaggi si ottiene:\ndi cui una soluzione banale \u00e8 formula_32. Per calcolare le altre soluzioni, la condizione:\n\u00e8 soddisfatta e quindi si pu\u00f2 calcolare l'integrale rispetto ad formula_18 del primo termine:\nPer la seconda parte si deve derivare questa funzione rispetto ad formula_20, sottrarla da formula_37, e poi integrare il tutto rispetto ad formula_20:\nQuindi la soluzione implicita \u00e8:\nda cui si ricava facilmente:\nCasi particolari.\nUn caso particolare \u00e8 quello in cui l'equazione assume la forma:\nDefinendo formula_43, allora formula_44 e formula_45. Sostituendo e risolvendo si ottengono due soluzioni:\nUn altro caso particolare \u00e8 quello in cui si ottiene una forma del tipo:\ndove sostituendo formula_48 in formula_49 si ha una funzione formula_50 nella sola variabile formula_51. Allora, ponendo formula_52 si ha:\nSostituendo:\nse formula_55, la soluzione banale \u00e8 formula_56. Altrimenti:\nintegrando:\ncio\u00e8:\ncon formula_60.\nEquazioni differenziali riconducibili ad esatte.\nUna variante delle equazioni differenziali esatte sono quelle per cui non vale l'uguaglianza delle derivate miste, ossia:\ned \u00e8 possibile trovare una funzione formula_62, detta fattore d'integrazione, tale che:\nEsplicitando le derivate:\ne risolvendo rispetto a formula_62 si ottiene:\nSe \u00e8 possibile trovare una funzione formula_62 di questo tipo, allora si sostituiscono formula_68 e formula_69 al posto di formula_17 e formula_71 e se ne trovano le soluzioni (implicite). Generalmente questo \u00e8 molto difficile o impossibile, tuttavia esistono due casi particolari in cui \u00e8 possibile trovare tale funzione.\nPrimo caso.\nIl primo metodo di risoluzione consiste nel cercare un fattore d'integrazione formula_62 tale che\ne dunque esplicitando:\nRisolvendo rispetto a formula_75:\nPer quanto detto sopra, la formula_49 deve essere necessariamente funzione della sola formula_18, altrimenti non potrebbe essere nulla la derivata parziale di formula_62 rispetto ad formula_20. La cosa si dimostra ricordando che formula_81 deve essere uguale a formula_82. In questo caso si ha:\nche \u00e8 un'equazione differenziale lineare del primo ordine, la cui soluzione \u00e8:\nSostituendo dunque formula_62 nell'equazione si ottiene:\nche si risolve come nel caso precedente. Nulla cambia nel procedimento scegliendo nulla la derivata di formula_62 rispetto ad formula_20, ovviamente scambiando formula_17 con formula_71 e formula_18 con formula_20 nelle formule sopra.\nEsempio.\nSia dato:\nUna soluzione banale \u00e8 formula_32. Per le altre soluzioni, le derivate di formula_17 rispetto ad formula_20 e di formula_71 rispetto ad formula_18 non sono uguali. Provando a calcolare formula_62 si ha:\nSostituendo:\nintegrando formula_17 rispetto ad formula_18:\nderivando rispetto ad formula_20 si ottiene formula_106. Sostituendo:\nla soluzione implicita \u00e8:\nda cui:\nSecondo caso.\nUn secondo metodo consiste nel cercare una formula_62 tale che:\nIn questo caso si ha:\nche combinate danno:\ne sostituendo nell'equazione con le derivate esplicite:\nRisolvendo rispetto a formula_75 si ha:\ne con alcuni passaggi si ottiene:\nSe si effettua una sostituzione formula_43 si ha formula_119, e perci\u00f2:\nPer quanto detto, formula_49 deve essere necessariamente funzione della sola formula_122. Quindi:\nSostituendo quindi formula_62 nell'equazione si ottiene un'equazione esatta, risolubile come in precedenza."}
{"id": "114870", "revid": "110157", "url": "https://it.wikipedia.org/wiki?curid=114870", "title": "Universit\u00e0 Meiji", "text": " \u00e8 un istituto privato giapponese di istruzione universitaria.\nFu fondato nel 1881 da tre avvocati del periodo Meiji, Tatsuo Kishimoto, Kozo Miyagi e Misao Yashiro.\nL'Universit\u00e0 Meiji fa parte delle sei pi\u00f9 importanti universit\u00e0 di Tokyo.\nIn patria, analogamente a quanto avviene per altri celebri istituti, il nome dell'universit\u00e0 \u00e8 abbreviato in .\nL'universit\u00e0 ha otto facolt\u00e0 per un totale di circa 33.000 studenti, suddivisi in tre campus: Ochanomizu a Chiyoda, Izumi nel quartiere di Suginami e Ikuta a Kawasaki.\nSport.\nParticolare attenzione, soprattutto negli ambienti studenteschi, ottengono le gare sportive di rugby e di baseball che ogni anno vengono disputate dalle formazioni dell'Universit\u00e0 Meiji e dell'Universit\u00e0 Waseda. Le competizioni vengono tradizionalmente trasmesse in diretta televisiva nazionale dall'emittente pubblica NHK con grandi indici d'ascolto.\nGli istituti rivali sono l'Universit\u00e0 Waseda e l'Universit\u00e0 Keio fra le universit\u00e0 private."}
{"id": "114871", "revid": "172", "url": "https://it.wikipedia.org/wiki?curid=114871", "title": "Equazioni differenziali esatte del primo ordine", "text": ""}
{"id": "114873", "revid": "1869172", "url": "https://it.wikipedia.org/wiki?curid=114873", "title": "Buncrana", "text": "Buncrana (in irlandese: \"Bun Cranncha\")\u00e8 una cittadina irlandese, situata sulla costa occidentale della penisola di Inishowen, sul Lough Swilly. Celebri le tradizioni culturali vivissime del luogo e le immense spiagge dorate, caratteristiche di Inishowen e di gran parte della contea di Donegal.\nQua sono nati il drammaturgo Frank McGuinness e l'attore Ray McAnally. "}
{"id": "114882", "revid": "125313172", "url": "https://it.wikipedia.org/wiki?curid=114882", "title": "Casey Stoner", "text": "\u00c8 vincitore del campionato del mondo in MotoGP nel 2007 con la Ducati e nel 2011 con la Honda.\nCarriera.\nGli inizi.\n Nel 2000 sbarca in Europa gareggiando nel challenge Aprilia 125 spagnolo. L'anno dopo partecipa al campionato inglese, con un 2\u00ba posto finale e 7 vittorie, e a quello spagnolo, dove raccoglie 3 vittorie e il 2\u00ba posto nella classifica finale. Sempre nel 2001 esordisce nel Motomondiale, disputando due corse nella classe 125, essendosi guadagnato le wild card, piazzandosi rispettivamente 17\u00ba in Inghilterra, e 12\u00ba in Australia, con un 29\u00ba posto finale con 4 punti. Tali piazzamenti gli valgono il primo contratto stipulato con Lucio Cecchinello.\nNel 2002 partecipa al suo primo vero mondiale con l'Aprilia nella classe 250, con compagno di squadra David Checa, raggiungendo un 12\u00ba posto finale con 68 punti, ottenendo come miglior risultato un 5\u00ba posto in Repubblica Ceca. \u00c8 costretto anche a saltare il Gran Premio d'Italia in seguito a una lesione rimediata nella caduta del Gran Premio di Francia.\nClasse 125.\nNel 2003 scende di categoria, rimanendo nello stesso team, in squadra con Cecchinello. Termina il campionato in 8\u00aa posizione con 125 punti, con una vittoria sul Circuito di Valencia, e tre secondi posti (Germania, Brasile e Pacifico); ottiene anche la sua prima pole position in Italia. In questa stagione \u00e8 stato costretto a saltare il Gran Premio della Repubblica Ceca e quello del Portogallo a causa di una frattura a una clavicola rimediata nelle qualifiche del Gran Premio della Repubblica Ceca.\nIl risultato \u00e8 migliorato nel 2004 dove, abbracciando il progetto KTM conclude col 5\u00ba posto finale con 145 punti e una vittoria in Malesia, la prima della casa austriaca nel Motomondiale; ottiene anche due secondi posti (Italia e Brasile), tre terzi posti (Sudafrica, Olanda e Australia) e una pole position in Olanda. In questa stagione ha corso in squadra con Mika Kallio.\u00c8 stato poi costretto a saltare il Gran Premio di Germania e di Gran Bretagna a causa di una frattura a una clavicola rimediata nelle prove libere del Germania.\nClasse 250.\nL'anno seguente ritorna in Aprilia, ancora una volta con il team di Lucio Cecchinello, ma con un'Aprilia RSA 250 ufficiale, in squadra con Roberto Locatelli. Conclude la stagione 2005 al secondo posto in classifica mondiale nella classe 250 con 254 punti, dietro a Dani Pedrosa, grazie a 5 vittorie (Portogallo, Cina, Malesia, Qatar e Turchia), un secondo posto in Catalogna e quattro terzi posti (Gran Bretagna, Repubblica Ceca, Giappone e Comunit\u00e0 Valenciana). Ottiene anche due pole position (Cina e Australia).\nMotoGP.\nNel 2006 esordisce in MotoGP su una Honda RC211V del Team LCR di Lucio Cecchinello, con la quale ottiene una pole position in Qatar sul Circuito di Losail. Stoner in questa stagione cade molto, sia in prova sia in gara, ma chiude l'annata piazzandosi all'8\u00ba posto nella sua stagione d'esordio nella classe regina con 119 punti. Ottiene un secondo posto in Turchia. In questa stagione \u00e8 stato costretto a saltare il Gran Premio di Germania a causa di una commozione cerebrale a seguito di una caduta nel warmup.\nDucati (2007-2010).\nNel 2007 la squadra ufficiale Ducati Marlboro, gli d\u00e0 fiducia e lo ingaggia come compagno di Loris Capirossi.\nSar\u00e0 questa, oltre alla potenza sprigionata dal motore progettato dall'ingegnere Filippo Preziosi, la mossa giusta per il ritorno alla vittoria di una casa italiana nella classe regina del motomondiale dopo pi\u00f9 di 30 anni.\nNel primo gran premio della stagione, sempre a Circuito di Losail in Qatar, Stoner vince la sua prima gara nella MotoGP strappando il successo a Valentino Rossi. \u00c8 il primo vincitore della nuova MotoGP con motori di cilindrata 800 cm\u00b3. Si ripete in Turchia, Cina, Catalogna e Inghilterra. Il 22 luglio vince il Gran Premio degli USA. Il 19 agosto trionfa sul circuito di Brno, nel Gran Premio della Repubblica Ceca, dopo aver ottenuto la pole position in qualifica. Agli inizi di settembre, porta la Ducati Desmosedici a trionfare sul circuito di Misano Adriatico dove si corre il Gran Premio di San Marino. \u00c8 campione del mondo con 3 gare di anticipo a Motegi in Giappone il 23 settembre 2007 e questo lo rende il terzo campione mondiale per precocit\u00e0, essendosi laureato campione della classe regina a 21 anni e 342 giorni: a riuscirci oltre a lui sono stati Marc Marquez nel 2013, quando aveva 20 anni e 266 giorni e Freddie Spencer nel 1983, quando aveva 21 anni e 258 giorni. Vince quindi davanti al suo pubblico nel circuito di Phillip Island in Australia, e si ripete in Malesia. Conclude la stagione con il secondo posto a Valencia, dietro a Daniel Pedrosa. Ottiene anche un secondo posto in Olanda, due terzi posti (Francia e Portogallo) e cinque pole position (Italia, Germania, Stati Uniti, Repubblica Ceca e San Marino). Nel corso della stagione ha totalizzato 367 punti.\nSi \u00e8 sposato nel gennaio del 2007 con Adriana Tuchyna, e inizialmente si sono trasferiti nel principato di Monaco. In seguito si sono trasferiti in Svizzera, nel Cantone Ticino, nei pressi di Lugano.\nNel 2008 partecipa alla MotoGP ancora in sella alla Ducati Desmosedici, questa volta con compagno di squadra Marco Melandri. In Qatar vince la prima gara in assoluto corsa in notturna precedendo Jorge Lorenzo, Dani Pedrosa, Andrea Dovizioso e Valentino Rossi. Dopo il vittorioso esordio, Stoner non vince per le 5 gare successive, riprendendosi in occasione dei gran premi disputati e vinti a Donington, Assen e Sachsenring. Nella gara tedesca, disputata sotto un vero e proprio diluvio, lo spagnolo Dani Pedrosa, che si trovava in testa alla classifica generale e alla gara stessa, cade rovinosamente sul rettilineo, venendo cos\u00ec di colpo estromesso dalla lotta per il titolo per i susseguenti malanni fisici.\nStoner dunque riesce a riavvicinarsi alla leadership della classifica, detenuta a questo punto da Rossi, e la situazione rende alquanto importante il successivo Gran Premio degli USA, in cui Stoner approda come favorito. A Laguna Seca Stoner domina ogni turno di prova, ma Rossi riesce a tenergli testa e a vincere la gara davanti a lui.\nA Brno e a Misano Adriatico, Stoner cade consecutivamente mentre era al comando della gara. Prima della gara di Misano, durante le prove libere del venerd\u00ec, Stoner si ripresenta una frattura allo scafoide della mano sinistra, gi\u00e0 operato dopo una caduta nel 2003. Dopo il quarto posto ottenuto sotto un vero e proprio tifone a Indianapolis, torna sul podio sulla pista giapponese di Motegi conquistando un secondo posto dietro Rossi al quale il pilota australiano cede lo scettro di campione del mondo con tre gare di anticipo.\nIl 5 ottobre sulla pista di Phillip Island torna alla vittoria comandando la gara di casa sin dal primo giro. La stagione 2008 si chiude sulla pista spagnola di Valencia dove Stoner, partendo dalla pole position, coglie la sesta vittoria della stagione davanti a Daniel Pedrosa su Honda e a Valentino Rossi su Yamaha. In totale, nell'annata, ottiene anche un secondo posto in Italia, due terzi posti in Cina e Catalogna e nove pole position (Catalogna, Gran Bretagna, Olanda, Germania, Stati Uniti, Repubblica Ceca, San Marino, Australia e Comunit\u00e0 Valenciana) totalizzando 280 punti. Appena terminata la stagione, il pilota di Kurri-Kurri si \u00e8 operato all'osso scafoide del carpo per ridurre la frattura e poter incominciare al meglio la stagione 2009.\nIl 2009, per la sua quarta stagione in MotoGP, incomincia con la vittoria in Qatar per il terzo anno consecutivo, poi per tre gare ottiene solo piazzamenti (4\u00ba a Motegi, 3\u00ba a Jerez de la Frontera, 5\u00ba a Le Mans), fino a quando arriva il Gran Premio d'Italia in cui riesce a spuntarla su Jorge Lorenzo e Valentino Rossi, dopo una gara rocambolesca e ricca di colpi di scena a causa del maltempo e della regola del \"flag-to-flag\". La vittoria al Mugello ha avuto un sapore particolare per la Ducati, essendo stata la prima in assoluto della casa bolognese nel circuito \"di casa\" (\u00e8 al Mugello che la casa effettua abitualmente dei test per lo sviluppo), dopo 7 anni di dominio incontrastato da parte di Valentino Rossi.\nTra i gran premi di Catalogna e di Assen (entrambi vinti da Rossi su Lorenzo) incappa in un malore allo stomaco, che lo fa arrivare comunque in entrambe le gare in terza posizione. Sia a Laguna Seca che al Sachsenring, termina quarto dietro ai tre rivali per il titolo. Il 10 agosto, Livio Suppo team manager della Ducati, dichiara che Stoner non sar\u00e0 al via nel Gran Premio della Repubblica Ceca a Brno e probabilmente neppure a quelli di Indianapolis e San Marino per il persistere dei problemi di stanchezza fisica che lo affliggono in tutta questa stagione agonistica e che potrebbero mettere a rischio la carriera del giovane pilota.\nDopo tre gare di stop l'australiano torna per il Gran Premio del Portogallo, dove riesce a conquistare un ottimo 2\u00ba posto. Nella gara successiva vince sulla pista di casa il Gran Premio d'Australia a Phillip Island e si ripete anche in Malesia a Sepang. A Valencia, ultima gara della stagione, cade nel giro di ricognizione; nel corso dell'annata ottiene tre pole position (Qatar, Gran Premio d'Australia e Valencia) e a fine stagione \u00e8 4\u00ba con 209 punti.\nIl 2010 incomincia male con la gara del Qatar dove ottiene la pole position, ma cade mentre si trova in testa. Nella successiva gara di Jerez de la Frontera conclude la gara in quinta posizione, preceduto anche dal compagno di squadra Nicky Hayden. Prosegue a Le Mans con un'altra caduta per problemi all'anteriore, che comincer\u00e0 a compromettere la sua corsa al mondiale. Vince in Aragona, Giappone e Australia (quarta volta consecutiva dopo essere partito dalla pole position), negli Stati Uniti e a Valencia giunge secondo e in Olanda, Catalogna, Germania e Repubblica Ceca giunge terzo. Cade di nuovo in Malesia, al termine del primo giro, in una gara nella quale era uno dei favoriti. Termina la stagione al 4\u00ba posto con 225 punti. Il 9 luglio 2010 un comunicato ufficiale della Ducati annuncia che con l'ultima gara del campionato 2010 si concluder\u00e0 la collaborazione con Stoner. Nello stesso giorno \u00e8 la Honda a comunicare che nel 2011 l'australiano sar\u00e0 un pilota ufficiale HRC.\nHonda e ritiro (2011-2012).\nNel 2011 ottiene pole position e vittoria in Qatar nella gara inaugurale \u00e8 la seconda volta che riesce a vincere all'esordio con una nuova moto, dopo la vittoria nel 2007 con la Ducati. Nella gara di Jerez de la Frontera conclude con un ritiro in seguito a una caduta causata da un errore di Valentino Rossi dopo esser partito dalla pole. In Portogallo conquista la pole e in gara giunge terzo. Vince ancora a Le Mans dopo essere partito nuovamente dalla pole position. Vince i gran premi di Barcellona e di Silverstone. In Olanda giunge secondo, dietro a Ben Spies. In Italia giunge terzo dopo essere partito dalla pole position. In Germania \u00e8 il pi\u00f9 veloce e parte in pole position ma arriva terzo al traguardo.\nTrionfa a Laguna Seca e vince anche in Repubblica Ceca, dove dedica la sua vittoria alla moglie Adriana che lo segue costantemente in tutte le sue gare e che a febbraio dar\u00e0 alla luce la loro prima figlia. Negli Stati Uniti, a Indianapolis, ottiene la sua settima vittoria e pole position stagionale (record della pista) e giro veloce in gara. A Misano Adriatico giunge terzo. Ad Aragon vince dopo essere partito dalla pole position. In Giappone giunge terzo dopo essere partito dalla pole position. In Australia, il giorno del suo 26\u00ba compleanno, partendo dalla pole position e dominando una gara a tratti bagnata e asciutta vince di misura il gran premio e si laurea per la seconda volta campione del mondo con due gare ancora da disputare. Vince anche a Valencia, dopo essere partito dalla pole position, superando Ben Spies di 15 millesimi in volata.\nNel 2012 ottiene un terzo posto in Qatar (dopo problemi all'avambraccio) e torna a vincere nella successiva gara di Jerez de la Frontera, ottenendo il suo primo successo su questa pista. Una settimana dopo, ha conquistato la prima pole position del 2012 e la prima vittoria nella classe regina sul Estoril, in Portogallo, diventando leader provvisorio della classifica. Il 17 maggio 2012, durante la conferenza stampa del Gran Premio di Francia, dichiara che a fine campionato si ritirer\u00e0 dal mondo delle corse. A Le Mans, al termine di un duello sul bagnato per il secondo posto con Valentino Rossi, si classifica terzo. Ottiene la pole position in Catalogna. Giunge secondo in Gran Bretagna. Vince in Olanda dopo essere partito dalla pole position. Ottiene un'altra pole position in Germania, ma durante la gara cade all'ultimo giro nel tentativo di riavvicinarsi a Daniel Pedrosa. Vince negli Stati Uniti seguito da Jorge Lorenzo e Daniel Pedrosa. Giunge terzo in Malesia. Vince per il sesto anno consecutivo in Australia dopo essere partito dalla pole position. Termina la stagione al 3\u00ba posto con 254 punti. In questa stagione non prende parte ai Gran Premi di Repubblica Ceca, San Marino e Aragona in seguito a lesioni alla caviglia destra rimediate nelle qualifiche del GP di Indianapolis. Si ritira dalle corse l'11 novembre 2012, dopo aver conquistato il terzo posto al Gran Premio di Valencia, dando seguito a quanto gi\u00e0 annunciato durante la stagione.\nNel 2015 torna alle competizioni, annunciando la sua partecipazione alla 8 Ore di Suzuka per il team Honda. Durante i primi giri, mentre si trovava in prima posizione, cade fratturandosi scapola e tibia a causa di un malfunzionamento all'acceleratore riscontrato sulla sua Honda CBR."}
{"id": "114884", "revid": "125990992", "url": "https://it.wikipedia.org/wiki?curid=114884", "title": "Dispersione (chimica)", "text": "Una dispersione \u00e8 una miscela eterogenea costituita da pi\u00f9 fasi (di solito due) in cui la prevalente \u00e8 detta \"fase disperdente\" (o \"continua\") e le altre sono dette \"disperse\".\nCaratteristiche delle dispersioni sono l'eterogeneit\u00e0 delle varie fasi e le dimensioni delle fasi disperse, superiori a quelle delle particelle colloidali (diametro &gt; 1 \u00b5m).\nDescrizione.\nSe la fase disperdente \u00e8 liquida si possono avere: schiume quando la fase dispersa \u00e8 gassosa, emulsioni quando \u00e8 liquida e sol quando \u00e8 solida. Se la fase disperdente \u00e8 gassosa, si parla di aerosol quando la fase dispersa \u00e8 liquida e di aerosol solido se \u00e8 solida. Se la fase disperdente \u00e8 solida, si parla di schiuma solida quando la fase dispersa \u00e8 gassosa, di gel quando la fase dispersa \u00e8 liquida e di sol solido se la fase dispersa \u00e8 solida."}
{"id": "114887", "revid": "1543377", "url": "https://it.wikipedia.org/wiki?curid=114887", "title": "Battaglia di Manzicerta", "text": "La battaglia di Manzicerta (anche Manzikert o Manzijert) fu combattuta il 26 agosto 1071 tra l'esercito del sultano selgiuchide Alp Arsl\u0101n e quello bizantino dell'imperatore Romano IV Diogene presso l'odierna cittadina turca di Malazgirt, al confine nord-orientale dell'Anatolia, vicino al lago di Van. Lo scontro, avviato nell'impreparazione e disorganizzazione delle forze imperiali, si risolse in uno smacco per i bizantini.\nLa battaglia, anche se non inferse grosse perdite all'esercito bizantino, mise in grave pericolo l'impero a causa dell'apertura della falla nel confine orientale, che rimase esposto, nel corso della guerra civile che intanto scoppi\u00f2 nell'impero, alle penetrazioni delle bande turcomanne e oghuz, che si spinsero fino a Nicea, Iconio e al Mar di Marmara.\nContesto storico.\nSia gli storiografi medievali sia i moderni studiosi si sono interrogati a lungo su come sia stato possibile che un impero dall'antichissima e consolidata tradizione militare e amministrativa, come quello bizantino, sia potuto passare dal ruolo di prima potenza del mediterraneo orientale a quello di entit\u00e0 regionale sull'orlo del baratro in meno di mezzo secolo. Bisanzio aveva raggiunto nel 1025, alla morte di Basilio II, un'estensione ragguardevole e una posizione di superiorit\u00e0 militare netta nei confronti dei suoi nemici. Il periodo successivo venne indicato dagli osservatori contemporanei o di poco posteriori come quello in cui le armi tacquero in favore degli intrighi di palazzo. In effetti la Dinastia Macedone entr\u00f2 in una crisi dinastica difficilmente risolvibile vista l'assenza di eredi maschi diretti, e il trono pass\u00f2 pi\u00f9 volte in mano a donne, imperatori deboli o comunque espressioni dell'alta aristocrazia della capitale, che poco si interessavano degli avvenimenti nelle lontane province esposte ai nemici.\nLa posizione di preminenza che l'impero sembrava aver raggiunto, d'altronde, scoraggiava politiche di rigore volte al mantenimento di un esercito efficiente, e l'aristocrazia aument\u00f2 gradualmente il suo potere tramite l'appropriazione indebita di cariche pubbliche e la corruzione. Fatto altrettanto importante, i temi, ovvero le province bizantine che per secoli avevano fornito truppe di leva e costituito una valida difesa in profondit\u00e0 alle frontiere, persero sempre di pi\u00f9 il loro ruolo militare, diventando principalmente istituzioni amministrative, spesso svuotate di ogni funzione dalla potentissima aristocrazia terriera provinciale. A quanto pare solo durante i brevi regni di Isacco I Comneno e Romano IV Diogene si tent\u00f2 di porre freno a queste pericolose tendenze, ma le opposizioni interne furono fortissime. In ambito militare, durante il governo di quest'ultimo (1068-1071) si fece ricorso all'arruolamento massiccio di mercenari, il che, a differenza di quanto ritenuto spesso dalle fonti, non era un fatto negativo in s\u00e9: il mercenarismo era da sempre una risorsa importante per l'Impero d'Oriente, e anche tra il VII e l'XI secolo, considerato il periodo di maggior utilizzo di truppe locali da parte dei bizantini, i reparti d'\u00e9lite dell'armata erano costituiti da soldati di professione, in gran parte mercenari (basti pensare alla fedelissima Guardia variaga). Ci\u00f2 che compromise il rendimento complessivo dell'esercito romeo in questo frangente fu l'aliquota eccessiva di mercenari arruolati all'ultimo momento, che dovevano costituire la gran parte dell'armata, affiancati solo da deboli contingenti delle province. Inoltre la fedelt\u00e0 alla causa di molti generali era quanto meno dubbia, portando all'impiego controproducente, se non apertamente ostile, di vaste sezioni dell'esercito.\nAntefatto.\nIn queste condizioni, il \"Basileus\" diede avvio a una serie di campagne di contenimento, che tra il 1068 e il 1070 respinsero le invasioni dei turcomanni, pur senza distruggerne completamente le forze. Romano decise quindi di arruolare un'armata pi\u00f9 grande del solito per la campagna del 1071, volta al recupero dell'Armenia, recentemente invasa dal sultano selgiuchide Alp Arslan, e al rafforzamento del traballante confine orientale. Il suo obiettivo primario appariva non tanto lanciare un'offensiva contro i Selgiuchidi, quanto mettere in sicurezza il confine e sconfiggere le scorribande dei turcomanni e dei cavalieri oghuz (che anche se non erano legati ai selgiuchidi, costituivano le \"squadre avanzate\" dell'espansionismo turco), sloggiando le roccaforti selgiuchidi nella parte nord-orientale dell'Anatolia.\nLa campagna cominci\u00f2 con la ribellione del contingente tedesco (i \"Nemitzoi\", responsabili di razzie a danno della popolazione gi\u00e0 duramente provata), che fu allontanato per decisione dell'imperatore Romano. Avanzando verso l'Armenia, per motivi non del tutto chiari legati forse all'approvvigionamento, e nella convinzione che il grosso dei nemici non fosse nelle vicinanze, l'imperatore divise il suo esercito in due o tre sezioni. Una prima parte dell'esercito, comandata dall'armeno Niceforo Basilakes, venne duramente ricacciata due giorni prima della battaglia, quando si era gettata sconsideratamente all'inseguimento di una banda di cavalieri turchi. Arrivati nei pressi di Manzicerta, che si arrese immediatamente, con un esercito ancora assai numeroso, i bizantini erano tuttavia all'oscuro dell'entit\u00e0 dei nemici, e nell'impossibilit\u00e0 di essere nuovamente raggiunti dai distaccamenti della loro armata che inspiegabilmente si erano diretti sempre pi\u00f9 lontano dal teatro dello scontro. Difatti un reparto consistente al comando del mercenario normanno Oursel de Bailleul era stato inviato a occupare la rocca di Chliat, mentre un secondo contingente, al comando dell'armeno Giuseppe Tarcaniote, era stato inviato a rinforzo di Bailleul, mentre la guardia germanica dell'imperatore era stata collocata nelle retrovie.\nLa battaglia.\nIl sultano turco, nipote e successore di Toghrul, che si preparava infatti ad affrontare i Fatimidi in Siria, intendeva muoversi alla volta della Mesopotamia per deporre l'imbelle califfo abbaside che gi\u00e0 era sotto tutela selgiuchide; decise quindi di affrettare lo scontro con i bizantini per non venire colto tra due fuochi e cogliere l'esercito Romano impreparato, dal momento che anche quest'ultimo era ben lontano dal meditare uno scontro in campo aperto contro il sultano turco.\nIl 24 agosto, le prime scaramucce con reparti esploranti bizantini si risolsero nell'annientamento di questi ultimi. Romano IV, resosi conto dell'intento del nemico, schier\u00f2 allora l'esercito per la battaglia, ma dovette tornare nell'accampamento in serata, visto che i turchi parevano non accettare lo scontro. Gran parte dell'armata non sarebbe riuscita a prendere parte allo scontro, visto che l'inatteso sopraggiungere dei turchi era arrivato in un momento in cui pezzi dell'armata erano schierati altrove. La giornata si chiuse con un attacco in serata dei cavalieri selgiuchidi che scompaginarono i mercenari \"oghuz\" che non erano ancora rientrati al campo. Questi ultimi sarebbero passati in massa al nemico il giorno successivo, determinando una certa inquietudine dell'imperatore che cominci\u00f2 a non fidarsi di molti suoi collaboratori, visto che non aveva ricevuto pi\u00f9 notizie dei contingenti distaccati prima di arrivare a Manzicerta.\nStranamente, il \"Basileus\" respinse una delegazione turca arrivata da lui per chiedere una sospensione delle ostilit\u00e0 (d'altronde l'obiettivo del sultano era ancora muovere guerra quanto prima contro i Fatimidi). Pare che a convincere l'imperatore a proseguire la lotta ci fosse il fatto che i suoi effettivi erano ancora nettamente superiori a quelli nemici, e che la presenza del Sultano ed eventualmente la sua cattura, avrebbe reso definitiva e senza appello una vittoria bizantina.\nIl 26 agosto, Romano usc\u00ec nuovamente dal campo, con l'esercito disposto per l'assalto decisivo: a destra le truppe orientali, sia quelle tematiche sia i mercenari asiatici rimasti al comando di Teodoro Aliate; a sinistra quelle dei temi occidentali e i Peceneghi, comandati da Niceforo Briennio; al centro, sul fronte (preferendo il ruolo di guerriero a quello di generale), si dispose lui stesso, accompagnato dalle truppe scelte dei \"tagmata\" e dai mercenari armeni. Pi\u00f9 indietro lasci\u00f2 una robusta riserva di cavalleria bizantina e normanna, comandata da Andronico Ducas, uno dei suoi pi\u00f9 infidi ufficiali, portato in guerra proprio perch\u00e9 figlio di Giovanni Ducas, uno tra i principali portavoce dell'alta nobilt\u00e0 a lui ostile e dunque da tenere sotto controllo.\nL'armata turca, al comando di Artuq, del bey Afshin e dello stesso Alp Arslan, era composta da arcieri turcomanni schierati a mezzaluna, per assorbire l'urto nemico tramite una ritirata controllata al centro, mantenendo una pressione costante sui fianchi laterali. Questa tattica non era esente da debolezze e infatti, nel pomeriggio, i bizantini erano arrivati al campo nemico saccheggiandolo, senza per\u00f2 aver inflitto perdite ai selgiuchidi.\nCon il centro molto pi\u00f9 avanzato rispetto alle ali e il proprio campo ormai distante, l'imperatore pareva sul punto di scegliere il rientro prima del sopraggiungere dell'oscurit\u00e0, ma proprio a quel punto i turchi calarono sui suoi reparti un po' isolati, ingaggiando un combattimento pi\u00f9 ravvicinato. Sarebbe bastato che la riserva di cavalleria avesse svolto il proprio ruolo caricando i nemici impegnati contro i commilitoni, che gli agili ma meno corazzati guerrieri del sultano sarebbero stati costretti a un'immediata ritirata. Andronico Ducas, alle prime avvisaglie di sconfitta, pare abbia colto al balzo l'occasione di difficolt\u00e0 per spargere la voce della morte di Romano, incoraggiando la riserva al suo comando a tornare all'accampamento. Le parti dell'esercito disposte ai fianchi, che interpretarono questo gesto come una fuga, cedettero di schianto, lasciando il \"basileus\" solo con il centro, a fronteggiare i turcomanni che convergevano su di lui. Ferito e disarcionato, l'imperatore fu ritrovato e fatto prigioniero il giorno dopo, quando la rotta dell'esercito aveva risolto la battaglia a favore dei turchi.\nConseguenze.\nRomano venne trattato con riguardo senza ricevere alcuna umiliazione o tortura e accolto da Arp Arslan. Del resto i due sovrani si erano incontrati due giorni prima, quando Romano aveva respinto gli inviati del sultano (che si presentavano a nome del califfo di Baghdad, protetto dai selgiuchidi, e non di Arp Arslan). Durante il loro incontro dopo la cattura, Alp Arslan avrebbe chiesto a Romano quale sarebbe stata la sua sorte se fosse stato catturato lui, invece dell'imperatore, dai Bizantini. Romano avrebbe risposto che sarebbe stato ucciso e condotto come trofeo a Costantinopoli. Ma a queste parole, il sultano avrebbe reagito perdonando l'imperatore e consentendogli il rientro in patria.\nLiberato una settimana dopo circa, dopo aver accettato di pagare un tributo assai ragionevole e di rinunciare alle conquiste conseguite a suo tempo in Siria-Palestina da Niceforo II Foca, Giovanni Zimisce e Basilio II (976-1025), l'imperatore venne scortato nel rientro in patria. All'arrivo si scontr\u00f2 con il figliastro Michele VII Ducas che, forte dell'appoggio incontrastato di gran parte della nobilt\u00e0 e dei contingenti sopravvissuti alla campagna contro i Turchi, ebbe facilmente la meglio: Romano IV fu catturato dietro la promessa di un salvacondotto, venendo accecato (secondo la consuetudine bizantina per i rivali al trono) e mor\u00ec in seguito alla mutilazione.\nL'ascesa di Michele VII port\u00f2 il sultano a denunciare l'accordo sottoscritto con Romano IV Diogene e permise alle formazioni turcomanne di penetrare a centinaia di migliaia in Anatolia, dove peraltro dal 1049 s'era gi\u00e0 avuto un insediamento di genti turche sotto la guida del fratello di Tughril, Ibrahim Inal, seme del futuro sultanato selgiuchide di Rum che sar\u00e0 costituito da Qilij Arslan I, figlio di Suleyman ibn Qutulmish.\nLa conseguenza peggiore della battaglia infatti, non fu la distruzione dell'esercito o la deposizione dell'imperatore, bens\u00ec la completa paralisi delle restanti forze difensive dell'impero. Nei dieci anni che seguirono i selgiuchidi conquistarono facilmente tutte le citt\u00e0 e i capisaldi anatolici, arrivando fino alle porte della capitale, senza che a Costantinopoli nessuno sapesse cosa fare o avesse la stabilit\u00e0 necessaria per organizzare spedizioni di contenimento.\nL'impero bizantino, alla salita al trono di Alessio I Comneno nel 1081, si era rattrappito al punto che solo il Mar di Marmara e la disorganizzazione delle trib\u00f9 turcomanne proteggevano Costantinopoli. Inoltre la rapida turchizzazione dell'Asia Minore si sarebbe rivelata un fatto permanente e le popolazioni grecofone sarebbero state sempre pi\u00f9 spinte verso le coste.\nLa rinascita Comnena avrebbe ritardato di due secoli questa tendenza, ma il controllo dell'impero non avrebbe mai pi\u00f9 riguardato la zona centrale della penisola, da cui i razziatori turchi avrebbero vessato le popolazioni cristiane finch\u00e9 queste non fuggirono o furono sottomesse. Quando il pericolo di un collasso completo dello stato bizantino era passato, ci si rese conto che l'impero non aveva pi\u00f9 le forze per riguadagnare l'immenso territorio perduto."}
{"id": "114888", "revid": "599", "url": "https://it.wikipedia.org/wiki?curid=114888", "title": "Marcantonio de Dominis", "text": ""}
{"id": "114890", "revid": "1629429", "url": "https://it.wikipedia.org/wiki?curid=114890", "title": "Inishcrone", "text": "Inishcrone o Enniscrone (gaelico irlandese \"Inis Crabhann\") \u00e8 un villaggio irlandese situato nel lato occidentale della Killala bay e della foce del fiume Moy, nello Sligo ma vicinissimo al confine con il Mayo, al punto che viene citata quasi in tutte le guide turistiche della seconda contea.\nDista 64 km dal capoluogo Sligo e circa 7 da Ballina.\nAttivit\u00e0 principali.\nLa localit\u00e0 \u00e8 famosa per le ampie spiagge, le attivit\u00e0 locali e il surf.\nLa costa di Enniscrone \u00e8 stata per generazioni il luogo marino preferito per gli abitanti del Mayo e dello Sligo meridionale: la temperatura dell'acqua non \u00e8 eccessivamente fredda e le spiagge dorate della zona, che fanno quasi da preambolo a quelle dello Sligo settentrionale e soprattutto a quelle immense del Donegal, rendono piacevole la villeggiatura.\nLa particolare posizione sulla \"Killala Bay\" la rende oltretutto ideale per il surf e la pesca.\nDi notevole interesse per gli appassionati, un discreto circolo del golf con molte buche nonch\u00e9 moltissime altre amenit\u00e0 come lo sci d'acqua e il tennis.\nStoria e folklore.\nNei dintorni di Inishcrone ci sono moltissimi luoghi di interesse storico, come le terme di \"Seaweed Baths\" sulla \"Cliff Road\", moltissimi ruderi di fortificazioni circolari preistoriche e di manieri medievali come il castello \"O'Dowd\", il castello \"Firbis Ruin\" e quelli di \"Pullacheeney\".\nLuoghi interessanti sotto il profilo mitologico vicini al villaggio sono la \"Diamonds strand\", una particolare spiaggia chiamata cos\u00ec perch\u00e9 a volte emette riflessi di luce particolari a causa delle numerose conchiglie che vi si posano, nonch\u00e9 i massi della Sirena, vicini a Ballina, piccoli isolotti che nella fantasia popolare irlandese avrebbero dovuto rappresentare i figli di una sirena intenti a fuggire con la madre in mare e puniti per questo gesto dal loro padre che li tramut\u00f2 in pietra.\nIl mito vuole, inoltre, che gli abitanti di Enniscrone avessero ucciso anzitempo il famigerato verro gigante del Donegal dalle zanne velenose, probabilmente lo stesso che uccise Dairmud sul Benbulben nella saga di Fionn Mac Cumhail: questo evento, che ovviamente non ha mai avuto luogo, viene commemorato al centro del villaggio da una statua che rappresenta il terribile animale."}
{"id": "114893", "revid": "33689", "url": "https://it.wikipedia.org/wiki?curid=114893", "title": "Multigiocatore", "text": "Il multigiocatore, chiamato anche con il corrispondente inglese multiplayer, nell'ambito dei videogiochi \u00e8 la modalit\u00e0 di utilizzo in cui pi\u00f9 persone partecipano al gioco nello stesso tempo, per mezzo di un solo apparecchio (computer, console, cabinato, dispositivo mobile) con pi\u00f9 periferiche oppure usando diversi apparecchi in connessione. \nA seconda dei casi, la partecipazione pu\u00f2 essere simultanea, con tutti i giocatori in azione contemporaneamente, o invece alternata, con questi che agiscono uno alla volta.\nIl gioco in gruppo pu\u00f2 essere basato su una modalit\u00e0 cooperativa, di competizione o di gara (con alleanze occasionali o vere e proprie squadre), e di tipo \"Player versus environment\" (PvE) oppure \"Player versus player\" (PvP); un'altra caratteristica importante, se il gioco \u00e8 in connessione remota, \u00e8 la possibilit\u00e0 di avere un qualche tipo di comunicazione tra i giocatori, tramite chat di testo o trasmissione di audio (e seppur ancora in fase di sperimentazione anche video).\nAlcuni videogiochi mettono a disposizione sia la modalit\u00e0 multigiocatore, con un numero di giocatori che pu\u00f2 essere fisso o variabile, sia la modalit\u00e0 per il giocatore singolo. Altri, come quelli del genere \"Massively multiplayer online game\", possono essere giocati esclusivamente in modalit\u00e0 multigiocatore.\nUn esempio di gioco che consente entrambe le modalit\u00e0 \u00e8 Minecraft, che consente sia l'uso come giocatore singolo, sia l'uso in lan, sia l'MMO attraverso server dedicati.\nModalit\u00e0 di connessione.\nVi sono principalmente tre modalit\u00e0 per poter giocare con/contro altri giocatori: Condividere la stessa macchina (arcade, console o computer), via Internet o in LAN.\nMacchina unica.\nIn sala giochi e nelle console di nuova generazione, il termine multigiocatore solitamente implica che i giocatori interagiscano tra loro nel gioco attraverso l'uso di pi\u00f9 controller utilizzando una sola televisione, magari attraverso l'uso dello schermo diviso (\"split-screen\" dal inglese). Molti giochi arcade comunque fanno s\u00ec che l'area di gioco possa essere vista contemporaneamente da tutti i giocatori, ad esempio Pong o Bomberman. Alcuni giochi come Halo 2 permettono di avere fino a quattro giocatori nello schermo diviso su ogni console connessa a internet.\nAlternativamente giocatori diversi controllano personaggi diversi visualizzabili su un solo schermo (ad esempio Street Fighter II).\nVantaggi di questo sistema sono la semplicit\u00e0 di gioco e installazione, ma sono generalmente pensati per 2 o 3 o 4 giocatori.\nAttraverso internet.\nUn altro modo per giocare con altre persone \u00e8 di collegarsi a internet. In questo modo persone fisicamente lontane possono collegarsi ad uno stesso server di gioco e partecipare alla stessa partita.\nTra i vantaggi di questo sistema vi sono la relativa semplicit\u00e0 di collegamento e la possibilit\u00e0 di giocare con persone molto lontane. Per contro non \u00e8 possibile interagire con queste e la velocit\u00e0 della connessione pu\u00f2 influire negativamente sull'esperienza di gioco. Inoltre l'anonimato conferito dalle rete facilita la diffusione di bari (in gergo chiamati \"cheater\"), di giocatori che dilazionano le mosse per prendere per sfinimento l'avversario (\"staller\"), di coloro che non comunicano (\"mute\") o che offendono pesantemente l'avversario (definiti usualmente con epiteti non enciclopedici).\nUn altro problema del gioco via internet, specialmente per giochi d'azione rapida, pu\u00f2 essere la latenza.\nIn LAN.\nGiocare in LAN permette di collegare un numero pressoch\u00e9 illimitato di Personal Computer. I giocatori, inoltre, si troveranno nello stesso luogo e potranno interagire prima, durante e dopo le sessioni di gioco. \nPer questo vengono anche organizzati eventi (detti LAN party) in cui da pochi a centinaia di pc in rete ospitano giocatori che possono sfidarsi ad uno stesso gioco (uno di questi eventi si teneva annualmente allo SMAU).\nAltri metodi.\n\u00c8 possibile anche la connessione diretta di due macchine tramite modem (chiamata telefonica punto-punto) o cavo null modem. I primi giochi per computer dotati di queste modalit\u00e0 gestivano direttamente tali periferiche, in seguito si sono affermati componenti di sistema come DirectPlay (parte di DirectX) che gestiscono vari tipi di connessione in modo trasparente per il software del videogioco.\nLe console, anche portatili, talvolta permettono di essere collegate tra loro nelle vicinanze tramite cavi specifici o porte wireless.\nI primi videogiochi di gruppo furono sviluppati agli inizi in numerose universit\u00e0 nell'ambito di studi eseguiti da ricercatori e studenti o anche dagli stessi come semplici passatempi.\nQuesti giochi adatti alla partecipazione molti concorrenti in contemporanea, che furono fatti per vari tipi di macchine molto potenti, permettevano l'uso solamente tramite i terminali dei primi computer presenti in differenti strutture dei \"campus\" universitari.\nTipi di gioco.\nSono di molti tipi i giochi che possono essere giocati in multiplayer. I pi\u00f9 popolari sono:\nMMO Massively multiplayer online.\nAlcuni giochi \"online\", detti MMO, prevedono che un enorme numero di giocatori prendano parte contemporaneamente al gioco, all'interno di grandi partite che proseguono ininterrottamente giorno e notte. I due pi\u00f9 famosi sottogeneri di questo tipo di giochi sono i MMORPG (gioco di ruolo), come \"Ultima Online\", \"Vindictus\", \"EverQuest\" o \"World of Warcraft\", e i MMORTS (strategia in tempo reale). Questi giochi sono generalmente fatti online attraverso internet proprio per la loro necessit\u00e0 di avere tantissimi partecipanti presenti contemporaneamente.\nSimulazione.\nIn questo gruppo dei videogiochi di simulazione sono annoverati tutti quelli di \"pilotaggio\" (volo e guida non sportiva) in cui si ha a che fare con veicoli, macchine e mezzi vari \"civili o militari\" sia veri che inventati \"riprodotti\" in modo spesso molto particolareggiato, che permettono di avere un alto numero di persone contemporaneamente impegnate nel gioco, a volte in scontri tra loro.\nSparatutto.\nNegli sparatutto ogni giocatore controlla un determinato personaggio. Tra i pi\u00f9 famosi vi sono sicuramente \"Doom\", \"Unreal Tournament\", \"Quake\", \"Halo\", \"Call of Duty\", \"Gears of War\", \"Killzone\", \"Warhawk\", \"Medal of Honor\", \"\", \"Battlefield\", \"Uncharted\", \"Rules of Survival\", \"Fortnite\".\nSportivi.\nI titoli dei videogiochi sportivi di solito vanno da quelli di \"guida sportiva\" sia sull\"'automobilismo\" (come \"Grand Prix\", \"TOCA 2\" e \"TrackMania\") che sul \"motociclismo\" i quali permettono di avere un alto numero di giocatori contemporaneamente, al \"calcio\" (tra cui \"Pro Evolution Soccer\" e \"FIFA\") oltre a molti altri tipi di \"sport\".\nStrategia in tempo reale.\nNei giochi di strategia in tempo reale (\"Real Time Strategy\", RTS) il giocatore controlla indirettamente un gran numero di unit\u00e0 (come \"\" e la serie \"Command and Conquer\" tra i primi o \"StarCraft\" e la serie \"Age of Empires\" tra i pi\u00f9 seguiti), ma il numero massimo di giocatori \u00e8 in genere limitato a 8-12. Non richiedono connessioni estremamente veloci e possono essere facilmente giocati anche in \"internet\".\nBarare online.\nCome nella maggior parte dei giochi, alcuni giocatori decidono di barare durante le partite in un videogioco multiplayer online. Alcune volte esclusivamente andando alla ricerca di bug, errori di programmazione, o limitazioni del software, anche se tutte le compagnie tentano in tutti i modi di evitare questa pratica, ad esempio attraverso il rilascio di patch che hanno il compito di sistemare errori sia tecnici che concettuali nel gioco. In altri casi chi bara, modifica di propria iniziativa il programma del gioco per ottenerne vantaggi. Per evitare questo molti server di gioco richiedono l'installazione di software (ad esempio PunkBuster e Cheat Engine) che verificano in ogni momento che il gioco rimanga inalterato. Sono a volte presenti i cosiddetti trucchi, ossia combinazioni di tasti o codici, che una volta composti conferiscono bonus, come ad esempio l'invincibilit\u00e0."}
{"id": "114895", "revid": "7336", "url": "https://it.wikipedia.org/wiki?curid=114895", "title": "Mesofase", "text": ""}
{"id": "114896", "revid": "2220366", "url": "https://it.wikipedia.org/wiki?curid=114896", "title": "Parco dei Nebrodi", "text": "Il parco dei Nebrodi \u00e8 un'area naturale protetta istituita il 4 agosto 1993, con i suoi quasi 86000 ettari di superficie \u00e8 la pi\u00f9 grande area naturale protetta della Sicilia.\nTerritorio.\nI Nebrodi, insieme alle Madonie ad ovest e ai Peloritani ad est, costituiscono l'Appennino siculo. Essi s'affacciano, a nord, direttamente sul Mar Tirreno, mentre il loro limite meridionale \u00e8 segnato dall'Etna, in particolare dal fiume Alcantara e dall'alto corso del Simeto.\nNotevole \u00e8 la escursione altimetrica, che da poche decine di metri sul livello del mare raggiunge la quota massima di 1847 metri di Monte Soro. Altri rilievi da segnalare sono la Serra del Re (1754 metri), Pizzo Fau (1686 metri) e Serra Pignataro (1661 metri).\nGli elementi principali che pi\u00f9 fortemente caratterizzano il paesaggio naturale dei Nebrodi sono l'asimmetria dei vari versanti, la diversit\u00e0 di modellazione dei rilievi, la ricchissima vegetazione e gli ambienti umidi.\nConnotazione essenziale dell'andamento orografico \u00e8 la dolcezza dei rilievi, dovuta alla presenza di estesi banchi di rocce argillose ed arenarie: le cime, che raggiungono con Monte Soro la quota massima di 1847 m s.l.m., hanno fianchi arrotondati e s'aprono in ampie vallate solcate da numerose fiumare che sfociano nel Mar Tirreno. Ove per\u00f2 predominano i calcari, il paesaggio assume aspetti dolomitici, con profili irregolari e forme aspre e fessurate. \u00c8 questo il caso del Monte San Fratello e, soprattutto, delle Rocche del Crasto (1315 m s.l.m.).\nI comuni ricadenti nell'area del parco sono 24: \nGestione.\nIl parco \u00e8 gestito dall'\"Ente Parco dei Nebrodi\", ente di diritto pubblico sottoposto a controllo e vigilanza della Regione siciliana, .\nZone.\nIl parco \u00e8 suddiviso in quattro zone nelle quali operano, a seconda dell'interesse naturalistico, particolari divieti e limitazioni, funzionali alla conservazione e, quindi, alla valorizzazione delle risorse che costituiscono il patrimonio dell'area protetta.\nClima.\nI complessi boschivi incidono notevolmente sul clima del territorio nebrodense che si caratterizza per avere, diversamente dalla costa e dal resto della Sicilia, inverni relativamente lunghi e rigidi con temperature in rari casi inferiori a -10\u00a0\u00b0C, ed estati calde ma non afose.\nLe temperature medie massime annuali delle zone interne, pur variando da un'area all'altra, generalmente si mantengono fra 8 e 12\u00a0\u00b0C nella media e alta montagna, mentre la piovosit\u00e0, fortemente correlata all'altitudine e soprattutto all'esposizione dei versanti, varia da un minimo di 600\u00a0mm ad un massimo di 1400\u00a0mm. Fenomeni come la neve e la nebbia sono assai frequenti e fanno s\u00ec che si crei quel giusto grado d'umidit\u00e0 necessaria per l'esistenza di alcuni tipi di bosco. Il lento deflusso delle acque meteoriche verso valle, la condensazione e le piogge occulte favoriscono, infatti, la permanenza del faggio che, grazie alle sue foglie ovali provviste di peluria, \u00e8 in grado di trattenere l'acqua di condensazione riuscendo a superare i lunghi periodi siccitosi.\nFlora.\nLa vegetazione del parco dei Nebrodi \u00e8 caratterizzata da differenti tipi di vegetazione sia in funzione della fascia di altezza sul livello del mare che da altri fattori fisici e ambientali.\nNella fascia litoranea e nelle colline retrostanti, fino ai 700-800 metri s.l.m., cosiddetta fascia termomediterranea la vegetazione \u00e8 rappresentata da boschi sempreverdi di sughera (\"Quercus suber\") alternata a zone di macchia mediterranea che comprende specie quali l'\"Erica arborea\", la ginestra spinosa (\"Calicotome spinosa\"), il corbezzolo (\"Arbutus unedo\"), il mirto (\"Myrtus communis\"), l'euforbia (\"Euphorbia dendroides\"), il lentisco (\"Pistacia lentiscus\") ed il leccio (\"Quercus ilex\").\nLa fascia vegetativa al di sopra, fino alla quota di 1000\u20131200\u00a0m s.l.m.(cosiddetta fascia mesomediterranea), \u00e8 costituita da formazioni di boschi caducifogli in cui dominano le quercete di \"Quercus gussonei\", specie affine al cerro ma da questo ben distinta morfologicamente, e, sul versante meridionale, da un particolare tipo di roverella, \"Quercus congesta\". In alcune aree, come nel territorio di San Fratello si rinvengono inoltre lembi di lecceta mentre le aree non forestate sono occupate da arbusteti in cui si annoverano il prugnolo (\"Prunus spinosa\"), il biancospino (\"Crataegus monogyna\"), la \"Rosa canina\", la \"Rosa sempervirens\", il melo selvatico (\"Malus sylvestris\"), \"Pyrus amygdaliformis\" e \"Rubus ulmifolius\".\nOltre i 1200 si entra nella zona propriamente montana (cosiddetta fascia supramediterranea) dove sono insediate estese formazioni boschive a cerreta e a faggeta. \u00c8 questo il limite meridionale dell'areale del faggio (\"Fagus sylvatica\"). Un altro elemento peculiare \u00e8 rappresentato dalla presenza dell'acero montano (\"Acer pseudoplatanus\"), di cui \u00e8 segnalato un esemplare alto 22\u00a0m e con 6\u00a0m di circonferenza, annoverato tra gli alberi monumentali d'Italia. Il sottobosco rigoglioso presenta svariate specie di piante tra le quali vi sono l'agrifoglio (\"Ilex aquifolium\"), il pungitopo (\"Ruscus aculeatus\"), il biancospino (\"Crataegus monogyna\") e il tasso (\"Taxus baccata\"). Quest'ultima specie \u00e8 presente, all'interno del \"bosco della Tassita\", con esemplari maestosi che raggiungono i 25\u00a0m di altezza.\nNumeroso il contingente delle specie endemiche tra cui si annoverano la \"Genista aristata\", che popola la fascia termomediterranea, la \"Vicia elegans\", una leguminosa rinvenibile nel sottobosco della fascia mesomediterranea, la \"Petagnaea gussonei\", rarissima umbellifera, localizzata esclusivamente nel vallone Calagna (Tortorici) e in pochissime altre stazioni in prossimit\u00e0 di torrenti.\nFauna.\nUn tempo regno di cerbiatti (cos\u00ec come di daini, orsi e caprioli), i Nebrodi (il cui significato deriva dal greco \"Nebros\", che vuol dire appunto cerbiatto) costituiscono ancora la parte della Sicilia pi\u00f9 ricca di fauna, nonostante il progressivo impoverimento ambientale. Il Parco ospita comunit\u00e0 faunistiche ricche e complesse: numerosi i piccoli mammiferi, i rettili e gli anfibi, ingenti le specie d'uccelli nidificanti e di passo, eccezionale il numero d'invertebrati.\nTra i mammiferi si segnala la presenza del suino nero dei Nebrodi, del cinghiale (\"Sus scrofa\"), della volpe (\"Vulpes vulpes\"), dell'istrice (\"Hystrix cristata\"), del riccio (\"Erinaceus europaeus\"), del gatto selvatico (\"Felis silvestris\"), della martora (\"Martes martes\"), della donnola (\"Mustela nivalis\"), della lepre (\"Lepus corsicanus\"), del coniglio (\"Oryctolagus cuniculus\") e, anche se molto rarefatta, del ghiro (\"Glis glis\"), dell'arvicola di Savi (\"Microtus savii\"), del topo selvatico (\"Apodemus sylvaticus\"), del moscardino (\"Muscardinus avellanarius\"), del toporagno di Sicilia (\"Crocidura sicula\"), del mustiolo (\"Suncus etruscus\") e del quercino (\"Eliomys quercinus\").\nTra i rettili la testuggine comune (\"Testudo hermanni\") e la testuggine palustre siciliana (\"Emys trinacris\"), il ramarro occidentale (\"Lacerta bilineata\"), la luscengola (\"Chalcides chalcides\") e il gongilo (\"Chalcides ocellatus\"), e numerose specie di serpenti tra cui il biacco (\"Hierophis viridiflavus\") e la natrice dal collare (\"Natrix natrix\").\nTra gli anfibi sono presenti il discoglosso (\"Discoglossus pictus\"), il rospo smeraldino siciliano (\"Bufotes boulengeri siculus\") e la rana verde minore (\"Rana esculenta\").\nSono state classificate circa centocinquanta specie d\u2019uccelli, fra i quali alcuni endemici di grande interesse come la Cincia bigia di Sicilia ed il Codibugnolo di Sicilia. Le zone aperte ai margini dei boschi offrono ospitalit\u00e0 a molti rapaci come lo Sparviero, la Poiana, il Gheppio, il Falco pellegrino, e l'Allocco mentre le aree rocciose aspre e fessurate delle Rocche del Crasto sono il regno dell'Aquila reale. Il Tuffetto, la Folaga, la Ballerina gialla, il Merlo acquaiolo ed il Martin pescatore preferiscono le zone umide, mentre nelle aree da pascolo non \u00e8 difficile avvistare la ormai rara Coturnice di Sicilia, la Beccaccia, l'inconfondibile ciuffo erettile dell'Upupa ed il volo potente del Corvo imperiale. Tra l'avifauna di passo meritano d'essere citati il Cavaliere d'Italia e l'Airone cinerino (\"Ardea cinerea\").\nRicchissima \u00e8 infine la fauna d'invertebrati. Ricerche scientifiche recenti hanno portato a risultati sorprendenti: su seicento specie censite riguardanti una piccola parte della fauna esistente, cento sono nuove per la Sicilia, venticinque nuove per l'Italia e ventidue nuove per la scienza. Tra le forme pi\u00f9 rilevanti sotto l'aspetto paesaggistico, si citano le farfalle (oltre settanta specie) ed i Carabidi (oltre centoventi specie).\nSpecie estinte.\nNel corso del XIX secolo si \u00e8 avuto un progressivo impoverimento della fauna dovuto a massicce opere di bracconaggio, ci\u00f2 ha causato l'estinzione di alcune specie importanti quale il cervo (\"Cervus elaphus\"), il daino (\"Dama dama\"), il capriolo (\"Capreolus capreolus\"), il gufo reale (\"Bubo bubo\") e il lupo (\"Canis lupus cristaldii\"), i cui ultimi esemplari furono abbattuti alla fine degli anni venti del novecento. Gli ultimi esemplari dei grifoni (\"Gyps fulvus\"), volteggianti sulle Rocche del Crasto, invece si estinsero intorno agli anni sessanta a causa dei bocconi avvelenati disseminati e destinati alle volpi. Negli ultimi anni \u00e8 in atto un progetto di reintroduzione del Grifone. Sono stati inseriti alcuni esemplari importati dalla Spagna che nel 2005 hanno dato alla luce anche alcuni pulcini.\nProduzioni tipiche.\nLa millenaria civilt\u00e0 dei contadini e dei pastori nebrodensi si riflette in numerose produzioni artigianali. Ricami di tovaglie e lenzuola eseguiti a mano, ceste e panieri di giunco o canna, oggetti per uso agricolo in legno o ferla, lavorazione della pietra e del ferro battuto, realizzazioni, con antichi telai, di colorate stuoie e tappeti (pizzare), produzione di pregevoli ceramiche sono i segni tangibili dell'operosit\u00e0 e della fantasia del popolo dei Nebrodi.\nI prodotti alimentari trovano la loro massima espressione in quelli caseari: il dolce o piccante canestrato, il gustoso pecorino, la profumata provola e la delicata ricotta vengono, ancora oggi, lavorati dalle sapienti mani dei pastori.\nRinomati sono, inoltre, i salumi ottenuti con le carni del suino nero dei Nebrodi; pregiate sono le produzioni d'olio d'oliva, miele, nocciole, pistacchio e frutti di bosco; saporite le conserve dei pomodori, funghi e melanzane; molto apprezzati i dolci (pasta reale, chiacchiere, ramette, crispelle, latte fritto, giammelle, pasta di mandorle).\nLa cucina \u00e8 sobria ed essenziale e riserva sapori antichi (maccheroni fatti a mano, castrato alla brace, capretto al forno) da gustare anche nei caratteristici locali di ristoro (barracche).\nAccessi.\nDal versante nord percorrendo la autostrada Messina-Palermo A20 dalla quale si diramano varie importanti arterie stradali come la S.S. 116 da Capo d'Orlando a Randazzo, la S.S. 289 da Sant'Agata di Militello a Cesar\u00f2, e la S.S. 117 da Santo Stefano di Camastra a Nicosia, oltre a varie strade provinciali e comunali. Il parco \u00e8 accessibile tutto l'anno con le comuni precauzioni nei periodi di innevamento."}
{"id": "114899", "revid": "74801", "url": "https://it.wikipedia.org/wiki?curid=114899", "title": "Cong (Irlanda)", "text": "Cong (\"Conga Fheich\u00edn\" o semplicemente \"Conga\" in gaelico irlandese) \u00e8 un villaggio del Mayo, nella Repubblica d'Irlanda, al confine con la contea di Galway. \u00c8 situato in una posizione geografica particolare, in quanto \u00e8 posto precisamente fra il Lough Mask e il Lough Corrib, su un piccolo fiume che collega i due laghi e attraversa il centro abitato.\nIl villaggio \u00e8 il luogo nat\u00eco di Sir William Wilde, importante storico e scrittore, ma soprattutto padre del celeberrimo Oscar Wilde. Inoltre sulle sponde del Lough Corrib adiacenti a Cong, \u00e8 stato girato il film vincitore di un Premio Oscar, \"Un uomo tranquillo\" (\"A quiet man\"), diretto da John Ford e interpretato da attori come John Wayne, Maureen O'Hara e Barry Fitzgerald.\nSebbene sia indicato spesso erroneamente come una localit\u00e0 del Connemara, Cong fa pi\u00f9 propriamente parte della cosiddetta Joyce Country.\nMonumenti.\nOltre ai due noti laghi, due sono le attrazioni principali del luogo, l'abbazia diroccata e l\"'Ashford Castle\".\nAbbazia agostiniana.\nL'abbazia agostiniana di Cong fu fondata all'inizio del XII secolo da Turlough O'Connor, l'allora Re Supremo d'Irlanda, sul luogo dove sorgeva dal VI secolo un'altra chiesa. Fu depredata, saccheggiata e distrutta a pi\u00f9 riprese, oggi rimangono alcuni esempi di arcate molto curate, di arte celtica tradizionale come una \"High cross\" di influenza vichinga e, non ultimo, un curatissimo chiostro attraversato dal fiumiciattolo che collega i vari laghi della zona, con piante di ogni genere, casotti da pesca e giardini.\nAshford Castle.\nL\"'Ashford Castle\", situato subito dopo il confine con la contea di Galway, \u00e8 ai giorni odierni, una \"manor house\", ovvero un antico castello medievale adibito ad albergo raffinatissimo e di lusso. I locali interni pertanto non sono visitabili come luogo d'arte, al contrario dei numerosi e ampi giardini, delle mura e delle sponde del Lough Corrib dove il castello s'affaccia. Accanto al castello \u00e8 presente un raffinatissimo circolo di golf, una scuola di falconeria e un battello che fa il giro del lago.\nAltri luoghi di interesse.\nIl \"Cong Canal\" (\"Canale di Cong\"), successivamente conosciuto come il \"Canale Asciutto\", tutt'oggi visibili, fu un fallimento di ingegneria, soprattutto per la sua incapacit\u00e0 di trattenere l'acqua; usato soltanto come canale di drenaggio, il livello dell'acqua pu\u00f2 variare tra i 6 pollici e i 12 piedi a seconda della stagione (estate in secca, inverno pieno). Rimangono i resti dell'originario canale ben visibili e punto d'interesse.\nMolto visitata \u00e8 anche la \"Casa dell'Uomo Tranquillo\" (\"The Quiet Man cottage\"), l'abitazione effettiva dove \u00e8 stato girato il celebre film con all'interno un piccolo museo con oggetti di scena, vestiti e fotografie."}
{"id": "114900", "revid": "287204", "url": "https://it.wikipedia.org/wiki?curid=114900", "title": "Ballycastle (Mayo)", "text": "Ballycastle (gaelico irlandese: \"Baile an Chaisil\") \u00e8 un piccolo villaggio irlandese posto sulla costa settentrionale del Mayo, al centro della piccola Baia di Bunatrahir e a breve distanza da Killala e Ballina, proprio all'ingresso della vasta area \"gaeltacht\" della propria contea.\nDescrizione.\nComposto da una popolazione quasi prettamente di pescatori, non \u00e8 una meta turistica conosciutissima, ma \u00e8 comunque spessa visitata da turisti e naturalisti per gli splendidi paesaggi sull'Oceano Atlantico e per la vicinanza del complesso megalitico dei C\u00e9ide Fields e del selvaggio promontorio di Downpatrick Head. La poca fama la rende una localit\u00e0 piuttosto isolata, selvaggia e tranquilla, che conserva un clima molto particolare sulla costa impervia e a tratti dominata da considerevoli scogliere specialmente nei giorni non soleggiati.\nIl centro non va confuso con la ben pi\u00f9 nota e grande Ballycastle nell'Irlanda del Nord."}
{"id": "114901", "revid": "2178", "url": "https://it.wikipedia.org/wiki?curid=114901", "title": "Ballycastle, County Mayo", "text": ""}
{"id": "114904", "revid": "599013", "url": "https://it.wikipedia.org/wiki?curid=114904", "title": "I dialoghi delle Carmelitane", "text": ""}
{"id": "114907", "revid": "1305772", "url": "https://it.wikipedia.org/wiki?curid=114907", "title": "Il diario di una cameriera (disambigua)", "text": ""}
{"id": "114908", "revid": "1234826", "url": "https://it.wikipedia.org/wiki?curid=114908", "title": "I dieci comandamenti", "text": ""}
{"id": "114909", "revid": "1924342", "url": "https://it.wikipedia.org/wiki?curid=114909", "title": "Mutter (album)", "text": "Mutter \u00e8 il terzo album in studio del gruppo musicale tedesco Rammstein, pubblicato il 2 aprile 2001 dalla Motor Music Records e dalla Universal Music Group.\nDescrizione.\nDall'album sono stati tratti 5 singoli: \"Sonne\", \"Links 2 3 4\", \"Ich will\", \"Mutter\" e \"Feuer frei!\" (presente anche come intro nel film \"xXx\" diretto dal regista Rob Cohen).\nTracce.\nTesti di Till Lindemann, musiche dei Rammstein (tuttavia di seguito sono riportati gli effettivi compositori di ogni pezzo)."}
{"id": "114910", "revid": "481349", "url": "https://it.wikipedia.org/wiki?curid=114910", "title": "Gli occhi della notte", "text": ""}
{"id": "114911", "revid": "599013", "url": "https://it.wikipedia.org/wiki?curid=114911", "title": "Occhi nella notte", "text": ""}
{"id": "114913", "revid": "599013", "url": "https://it.wikipedia.org/wiki?curid=114913", "title": "One Night with You", "text": ""}
{"id": "114914", "revid": "92920", "url": "https://it.wikipedia.org/wiki?curid=114914", "title": "Supergrass", "text": "I Supergrass sono un gruppo rock alternativo britannico, originario di Oxford. La formazione della band comprende i fratelli Gaz e Rob Coombes (che prima risultava come \"esterno\" alla band pur collaborando con essa), Danny Goffey e Mick Quinn.\nStoria.\nI Supergrass hanno mosso i loro primi passi nella prima met\u00e0 degli anni novanta, sull'onda del Britpop che in quegli anni dominava la scena musicale oltremanica. \nIl nucleo della band, composto da Gaz Coombes e Danny Goffey (ai tempi poco pi\u00f9 che adolescenti), faceva parte di un altro gruppo indie, The Jennifers. Dopo aver conosciuto Mick McQueen ed averlo invitato a suonare con loro, nasce il progetto Supergrass. Alla band si unisce anche Rob Coombes.\nIl primo singolo del gruppo \u00e8 \"Caught by the Fuzz\", pubblicato nell'estate del 1994 per l'etichetta indipendente Backbeat. Immediatamente firmano un contratto con la Parlophone, che ripubblica il singolo nell'autunno dello stesso anno. \"Mansize Rooster\", il secondo singolo dei Supergrass, fu pubblicato nella primavera del 1995 e raggiunse la Top 20 dei singoli pi\u00f9 venduti in Gran Bretagna. Anche \"Lenny\", il terzo singolo che usc\u00ec subito prima della pubblicazione del primo album dei Supergrass fin\u00ec nella Top 20. Il disco d'esordio \"I Should Coco\" (maggio 1995) raggiunge quindi il primo posto nella Official Albums Chart. Il disco ottiene un ottimo successo in Gran Bretagna e la fama della band continu\u00f2 a crescere nei mesi seguenti. Il doppio singolo \"Alright\"/\"Time\", infatti, raggiunse il numero due in classifica e port\u00f2 l'album alla posizione numero uno. Tre mesi dopo \"I Should Coco\" usc\u00ec negli Stati Uniti e \"Caught by the Fuzz\" inizi\u00f2 a essere trasmesso in radio e TV.\nL'acclamato \"In It for the Money\" (#2 UK Albums Chart), secondo album della band, viene pubblicato nell'aprile 1997 e viene registrato con John Cornfield. Il singolo di lancio per questo lavoro \u00e8 \"Richard III\", seguito da \"Sun Hits the Sky\" e \"Late in the Day\".\nNel 1999 viene pubblicato il singolo \"Pumping on Your Stereo\", accompagnato da un video promozionale, che vede il gruppo immortalato nei corpi dei Muppets. Il singolo precede il quarto album, l'eponimo \"Supergrass\", che viene pubblicato nel settembre 1999 dalla Parlophone e che raggiunge il terzo posto nella classifica inglese. Nel frattempo viene diffuso il singolo \"Mary\".\nDopo circa tre anni il gruppo ritorna con \"Life on Other Planets\" (settembre 2002), album prodotto da Tony Hoffer (collaboratore di Beck). Il disco raggiunge il nono posto in classifiche nel Regno Unito.\nNel giugno 2004 la band pubblica una raccolta di singoli chiamata \"Supergrass Is 10\" (dove 10 sta per i dieci anni di carriera del gruppo), in cui vengono inseriti due nuovi brani: \"Kiss of Life\" e \"Bullit\". Inoltre viene diffuso un DVD.\nLe registrazioni del quinto album in studio cominciano in Francia, dove il gruppo lavora con Pierre-Olivier Margerand. Il primo singolo \"St. Peterburg\" viene pubblicato nell'agosto 2005, pochi giorni prima dell'album \"Road to Rouen\" (Rouen \u00e8 la citt\u00e0 francese dove il disco \u00e8 stato registrato, ma \u00e8 anche un riferimento all'album \"Road to Ruin\" dei Ramones). Alla pubblicazione dell'album viene fatto seguire un tour che tocca Europa, Giappone, Nord e Sud America e Cina.\nL'album seguente, \"Diamond Hoo Ha\" viene registrato a Berlino con il produttore Nick Launey e viene messo in commercio nel marzo 2008. Poco dopo la diffusione dei singoli estratti dall'album (la \"title-track\", seguita da \"Bad Blood\" e \"Rebel in You\") la Parlophone annuncia la fine del contratto con il gruppo.\nNell'aprile 2010 viene annunciato lo scioglimento della band, che era tuttavia al lavoro con del nuovo materiale. Non viene per\u00f2 resa notizia riguardo alla pubblicazione di questo nuovo materiale.\nL'ultimo concerto viene tenuto a Parigi nel giugno 2010.\nNel 2020 sono tornati assieme con un nuovo tour ma non \u00e8 dato sapersi se ci saranno risvolti discografici.\nDopo lo scioglimento.\nNel 2010 parte il progetto Hot Rats, gestito da Gaz e Goffey, a cui collabora Nigel Godrich. Viene quindi realizzato \"Turns Ons\", disco che rielabora attraverso cover gloriose canzoni anglosassoni.\nGaz Coombes debutta da solista nella primavera del 2012 con \"Here Come the Bombs\"."}
{"id": "114917", "revid": "393899", "url": "https://it.wikipedia.org/wiki?curid=114917", "title": "Active Directory", "text": "In informatica Active Directory \u00e8 un sistema server centralizzato, cuore di Windows Server, che si fonda sui concetti di dominio (in particolare di un Dominio Windows Server) e di directory, ovvero un insieme di servizi di rete, meglio noti come directory service, gestiti da un domain controller e adottati dai sistemi operativi Microsoft a partire da Windows 2000 Server. Definisce la modalit\u00e0 con cui vengono assegnate agli utenti tutte le risorse di rete attraverso i concetti di: account utente, account computer, cartelle condivise, stampanti di rete ecc... secondo l'assegnazione da parte dell'amministratore di sistema di Group Policy ovvero \"criteri di gruppo\".\nDescrizione.\nL'insieme dei servizi di rete di Active Directory, ed in particolare il servizio di autenticazione Kerberos, realizzano un'altra delle caratteristiche importanti: il Single Sign-On (SSO). Tramite tale meccanismo un utente, una volta entrato nel dominio ed effettuato quindi il login ad esso da una qualsiasi delle macchine di dominio, pu\u00f2 accedere a risorse disponibili in rete (condivisioni, mailbox, intranet ecc.) senza dover rieffettuare l'autenticazione. Questo facilita di molto la gestione degli utenti e la vita di questi ultimi a differenza di quanto accade nelle reti peer to peer.\nActive Directory \u00e8 il framework di riferimento, nel mondo della tecnologia IT, per la gestione di un dominio. Si tratta del nome utilizzato da Microsoft per riferirsi alla sua implementazione della sicurezza in una rete distribuita di computer. Utilizza vari protocolli (principalmente LDAP, DNS, DHCP, Kerberos...). In Active Directory LDAP viene usato come una base di dati che memorizza in forma centralizzata tutte le informazioni di un dominio di rete, relativamente ad autenticazioni ed accesso ai servizi, col vantaggio di mantenere tutte queste informazioni sincronizzate tra i vari server di autenticazione di accesso alla rete.\nLe reti Active Directory possono variare da una singola installazione con poche centinaia di oggetti a grandi installazioni con milioni di oggetti. Diversamente dai vecchi sistemi di gestione account e server come User manager for domain e Server manager for domain, AD include in un unico sistema di monitoraggio tutti gli oggetti del dominio: risorse (es. stampanti), servizi (es. email) e utenti (account utenti e gruppi). AD fornisce informazioni sugli oggetti, li organizza, controlla gli accessi e imposta le security.\nActive Directory fu distribuita come beta nel 1996, distribuita per la prima volta con Windows 2000, e in Windows Server 2003 venne distribuita una versione con nuove funzionalit\u00e0. Ulteriori miglioramenti sono stati fatti in Windows Server 2003 R2. Active Directory \u00e8 stata ulteriormente raffinata con Windows Server 2008 e Windows Server 2008 R2 ed \u00e8 stata ribattezzata in Active Directory Domain Services.\nStruttura.\nOggetti.\nActive Directory \u00e8 un raggruppamento logico di utenti e computer in un dominio, gestito centralmente da server detti \"controllori di dominio\".\nUna struttura 'Active Directory' \u00e8 un framework gerarchico di oggetti. Gli oggetti fanno parte di tre ampie categorie: le risorse (es.: stampanti), i servizi (es: email) e gli utenti (account utente e gruppi). AD fornisce informazioni sugli oggetti, li organizza, controlla l'accesso e ne imposta la sicurezza.\nCiascun oggetto rappresenta una singola entit\u00e0 - magari un utente, un computer, una stampante oppure un gruppo - e i suoi attributi. Alcuni oggetti possono anche essere contenitori di altri oggetti. Un oggetto \u00e8 identificato univocamente dal suo nome e ha un insieme di attributi \u2014 le caratteristiche e l'informazione che l'oggetto pu\u00f2 contenere \u2014 definiti da uno schema, che determina anche il tipo di oggetti che possono essere immagazzinati in Active Directory.\nCiascun oggetto attributo pu\u00f2 essere utilizzato in differenti classi d'oggetto di uno schema. \nL'oggetto schema esiste per permettere allo schema di essere esteso o modificato quando necessario. Comunque, poich\u00e9 ogni oggetto schema \u00e8 esso stesso parte della definizione degli oggetti Active Directory, la disattivazione o la modifica dell'oggetto schema pu\u00f2 avere serie conseguenze poich\u00e9 modificher\u00e0 in maniera fondamentale la struttura di Active Directory stesso. Un oggetto schema, se modificato, si propagher\u00e0 automaticamente attraverso Active Directory, e una volta creato potr\u00e0 soltanto essere disattivato \u2014 non cancellato. La modifica di uno schema richiede normalmente una significativa attivit\u00e0 di pianificazione.\nSiti.\nUn oggetto Sito in Active Directory rappresenta una locazione geografica fisica che ospita reti. I Siti contengono oggetti detti Sottoreti. I Siti possono essere usati per assegnare oggetti \"politica di gruppo\", semplificare l'individuazione delle risorse, gestire la replicazione della active directory, e gestire il traffico di collegamento alla rete. I Siti possono essere collegati ad altri Siti. Agli oggetti di un sito collegato possono essere assegnati costi che rappresentano la velocit\u00e0, affidabilit\u00e0, disponibilit\u00e0 o altre propriet\u00e0 reali di una risorsa fisica. Ai Collegamenti ai Siti pu\u00f2 essere anche assegnata una pianificazione.\nDomini, alberi e foreste.\nLa struttura di Active Directory (AD) pu\u00f2 essere suddivisa logicamente in tre diverse entit\u00e0: i domini, gli alberi e le foreste.\nUn dominio rappresenta un insieme di macchine connesse fra di loro e che condividono un directory database comune, in cui sono inseriti gli oggetti. I domini sono identificati in base alla struttura del loro nome DNS, il namespace.\nUn albero \u00e8 l'insieme di uno o pi\u00f9 domini che condividono uno spazio di nomi contiguo. Tali domini sono collegati fra loro in modo gerarchico e i diversi controllori di dominio possono scambiarsi informazioni reciprocamente in quella che viene definita una relazione di fiducia transitiva (transitive trust relationship).\nAl livello pi\u00f9 alto della struttura viene definita la foresta, ovvero l'insieme di alberi presenti nella directory. Questi alberi condividono fra loro un catalogo globale, uno schema di directory, una struttura logica ed una configurazione. La foresta rappresenta perci\u00f2 l'area in cui utenti, computer, gruppi ed altri oggetti sono accessibili.\nIn una foresta composta da pi\u00f9 domini, il server che esegue il dominio su cui \u00e8 stata installata la struttura di AD principale (ovvero quella di pi\u00f9 alto livello) viene chiamato controller di dominio primario (Primary Domain Controller).\nUnit\u00e0 organizzative.\nGli oggetti Active Directory presenti all'interno di un dominio possono essere raggruppati fra loro in unit\u00e0 organizzative (Organizational Units - OUs). Utilizzando queste strutture \u00e8 possibile formare una gerarchia all'interno del dominio e facilitarne cos\u00ec l'amministrazione, ad esempio suddividendo la struttura in termini geografici. Le unit\u00e0 organizzative sono il livello raccomandato per realizzare politiche di gestione dei gruppi, i quali sono oggetti Active Directory chiamati ufficialmente Group Policy Objects (GPOs), e per la delegazione di poteri amministrativi.\nLe unit\u00e0 organizzative rappresentano in ogni caso una semplice astrazione realizzabile per scopi amministrativi e non forniscono perci\u00f2 un contenitore fisico di oggetti. In questo contesto non \u00e8 possibile definire ad esempio un account utente con lo stesso nome in due unit\u00e0 organizzative appartenenti allo stesso dominio, poich\u00e9 la visibilit\u00e0 effettiva \u00e8 sempre limitata al dominio prescelto e non alle unit\u00e0 organizzative in esso contenute."}
{"id": "114919", "revid": "767487", "url": "https://it.wikipedia.org/wiki?curid=114919", "title": "Balle spaziali", "text": "Balle spaziali (\"Spaceballs\") \u00e8 un film parodia del 1987 prodotto, interpretato e diretto da Mel Brooks. \u00c8 una commedia fantascientifica, parodia della saga di \"Star Wars\" e di altre famose serie di genere fantascientifico quali \"Star Trek\", \"Alien\" e \"Il pianeta delle scimmie\".\nIl film \"Balle spaziali 2 - La vendetta\", che in originale si intitola \"Martians Go Home\", non \u00e8 in alcun modo opera di Brooks n\u00e9 ha nulla a che fare con \"Balle spaziali\".\nTrama.\nSul pianeta Druidia, la principessa Vespa \u00e8 promessa sposa al catalettico principe Valium; riluttante alle nozze, fugge nello spazio, accompagnata dalla sua damigella-droide Dorothy.\nIn un'altra zona della galassia, il popolo del pianeta Spaceball ha completamente consumato la propria atmosfera ed \u00e8 alla disperata ricerca di aria in altri mondi. Il presidente Scrocco ed il comandante militare Lord Casco, detentore del lato posteriore dello \"Sforzo\", hanno elaborato con l'aiuto del colonnello Nunziatella un piano per rapire la principessa Vespa e chiedere come riscatto l'aria del pianeta Druidia.\nIl padre di Vespa, Re Rolando, assolda il contrabbandiere Stella Solitaria ed il suo fedele aiutante Rutto, un canuomo (met\u00e0 cane e met\u00e0 uomo) per ritrovare e riportare a casa la principessa fuggiasca. I due, in viaggio tra le stelle in un singolare camper spaziale, sono in debito con il boss mafioso Pizza Margherita e per ripagare tale debito utilizzeranno i soldi promessi dal padre di Vespa.\nStella Solitaria e Rutto raggiungono la principessa Vespa e Dorothy, prima che siano catturate con un raggio traente dall'astronave \"Spaceball One\" e condotte sulla loro nave. Si allontanano quindi a velocit\u00e0 iperattiva dagli Spaceballs. I quattro, per\u00f2, sono costretti ad un atterraggio di fortuna sulla luna di Vega perch\u00e9 \u00e8 finita la benzina.\nGli Spaceballs, rintracciati i fuggitivi grazie alla visione della cassetta istantanea del film \"Balle Spaziali\", si dirigono verso la luna di Vega. Nel frattempo i quattro, sfiniti dal sole del deserto, vengono soccorsi da alcuni ometti che li portano al cospetto del \"grande\" Yogurt, detentore del lato anteriore dello Sforzo. Yogurt allena Stella Solitaria all'uso dello \"Sforzo\", ma nella notte la principessa Vespa viene rapita con l'inganno da Lord Casco, che si allontana a bordo della sua astronave verso Druidia.\nRe Rolando viene costretto a rivelare a Lord Casco la combinazione per aprire lo scudo spaziale che protegge l'atmosfera di Druidia. Se non lo avesse fatto, la principessa sarebbe stata sottoposta ad un intervento di chirurgia plastica che le avrebbe ridato il suo naso originale. Per poter succhiare l'aria dal pianeta, la Spaceball One si trasforma in una gigantesca donna delle pulizie (simile anche alla Statua della Libert\u00e0) con tanto di aspirapolvere.\nNel frattempo, Stella Solitaria e Rutto raggiungono con il loro camper la prigione sul pianeta Spaceball dove sono tenute prigioniere la principessa e Dorothy. Una volta fuggiti dal pianeta, raggiungono la Spaceball One e, grazie all'anello dello Sforzo che Yogurt ha donato a Stella Solitaria, riescono ad invertire l'aspirapolvere ed a rigettare l'aria sul pianeta Druidia.\nStella Solitaria, una volta dentro l'astronave, \u00e8 in cerca del dispositivo di autodistruzione ma si trova a combattere contro Lord Casco il quale, prima del duello, gli rivela di essere \"\u00ab\"stato il primo compagno di stanza del cugino del nipote del fratello di suo padre\"\u00bb\".\nSegue uno scontro con gli anelli laser durante il quale Lord Casco riesce con l'inganno a sfilare l'anello dello \"Sforzo\" dal dito di Stella Solitaria e si prepara ad infliggere il colpo mortale. La voce di Yogurt rivela a Stella Solitaria che l'anello \u00e8 solo un pezzo di latta (trovato in un uovo di Pasqua) e che lo Sforzo \u00e8 in lui. Cos\u00ec, attirato a s\u00e9 uno specchio, Stella Solitaria riflette il colpo di Lord Casco che, tramortito, aziona il dispositivo di auto-distruzione.\nStella Solitaria torna sul camper spaziale e, grazie alla velocit\u00e0 iperattiva, riesce a mettersi in salvo. Invece, Lord Casco, il presidente Scrocco ed il colonnello Nunziatella vengono catapultati sul pianeta delle scimmie. Due scimmie a cavallo, infatti, vedendo i tre scendere dai resti dell'astronave, esclamano con tono disperato: \"\u00ab\"Spaceballs? Oh maledizione, \u00e8 l'inizio della fine...\"\u00bb\".\nStella Solitaria e Rutto scoprono che Pizza Margherita \u00e8 morto in quanto mangiatosi da solo, cos\u00ec non ritirano la ricompensa dal Re Rolando. Stella Solitaria \u00e8 deluso perch\u00e9 non \u00e8 un nobile e non pu\u00f2 sposare la principessa Vespa, di cui si \u00e8 innamorato, ma spezzando un biscotto della fortuna appare Yogurt che rivela a Stella Solitaria che lui \u00e8 un principe. Il viaggiatore spaziale irrompe cos\u00ec durante la seconda cerimonia tra Vespa e Valium, chiedendo, corrisposto, la mano della principessa. I due partono per la luna di miele sul camper spaziale.\nDistribuzione.\nDistribuito nel giugno del 1987, ha avuto l'incasso modesto di dollari.\nAccoglienza.\nIl film ha ricevuto recensioni miste da parte della critica. Sul sito Rotten Tomatoes detiene un indice di gradimento del 58% basato su 40 recensioni professionali, con un voto medio di 6.4/10. Su Metacritic ha un punteggio di 46 su 100, basato sul parere di 14 critici.\nParodie.\nDiverse scene del film riprendono anche la serie televisiva e cinematografica \"Star Trek\". La scena in cui Stella Solitaria cerca di addormentare una guardia imperiale con \"la presa al collo alla Mr. Spock\" \u00e8 una citazione dei poteri sovraumani del vulcaniano Spock. Un'altra allusione a \"Star Trek\" \u00e8 il malfunzionante e inutile teletrasporto che viene fatto provare al presidente Scrocco. Il tecnico del teletrasporto \u00e8 Snotty, storpiatura di \"Scotty\", l'ingegnere capo dell'Enterprise. Nella versione originale di \"Star Trek\", Scotty ha un accento marcatamente scozzese e questo viene ripreso dall'abbigliamento di Snotty (kilt e cappello tipico) e dalla frase: \"Lock 1, lock 2, lock 3, lockness\", un riferimento al celebre Loch Ness. La frase \"non so se la nave potr\u00e0 sostenere\", che il colonnello Nunziatella dice a Lord Casco quando gli chiede di passare direttamente alla velocit\u00e0 smodata, \u00e8 la parodia di quello che Scotty dice sempre quando il capitano Kirk gli chiede di spingere al massimo i motori. Tutta la scena \u00e8 una parodia della velocit\u00e0 curvatura. Anche nell'incipit del film (\"Once upon a time warp\u2026\") c'\u00e8 un riferimento alla velocit\u00e0 curvatura (\"warp drive\") ed in generale al concetto di curvatura del tempo (\"time warp\") presente in molti film e telefilm di fantascienza.\nVelocit\u00e0 \"smodate\" lasciano dietro all'astronave degli Spaceballs una scia di \"plaid\", parodiando la \"warp trail\", o scia di curvatura, dei primi Star Trek. Al poema sinfonico \"Also sprach Zarathustra\", utilizzato da Stanley Kubrick nel proprio film, si rifanno le percussioni che annunciano l'avvenuta trasformazione dell'astronave in \"aspiratutto\". La trasformazione dell'astronave degli Spaceballs in una gigantesca ragazza con un aspirapolvere \u00e8 la parodia del giocattolo e cartone animato \"Transformers\", molto popolare in quel periodo; l'anno precedente era uscito , in cui il pianeta gigante Unicron diventa nel finale un robot, e Rutto commenta \"non \u00e8 solo un'astronave! \u00c8 un transformer!!\" (per una curiosa coincidenza, nel finale del film il giovane Hot Rod diventa Rodimus Prime all'interno di Unicron, e cambia forma da un'auto sportiva ad una specie di Winnebago spaziale). Quando la metamorfosi della Spaceball One \u00e8 completata e viene dato l'ordine di aspirare l'aria, Lord Casco dice: \"Pronto Kafka?\". \u00c8 una allusione al racconto \"La metamorfosi\" di Franz Kafka. L'astronave richiama fortemente anche la statua della libert\u00e0, soprattutto per la corona che si viene a formare una volta utilizzate le capsule di salvataggio prima dell'esplosione. La scena in cui la testa della ragazza-astronave cade su una spiaggia e si vedono arrivare delle scimmie a cavallo \u00e8 un'allusione al film \"Il pianeta delle scimmie\"."}
{"id": "114920", "revid": "11684", "url": "https://it.wikipedia.org/wiki?curid=114920", "title": "Diritto pubblico internazionale", "text": ""}
{"id": "114921", "revid": "287204", "url": "https://it.wikipedia.org/wiki?curid=114921", "title": "Confinamento", "text": ""}
{"id": "114922", "revid": "1226", "url": "https://it.wikipedia.org/wiki?curid=114922", "title": "Fauvismo", "text": ""}
{"id": "114926", "revid": "767487", "url": "https://it.wikipedia.org/wiki?curid=114926", "title": "Il pianeta delle scimmie (film)", "text": "Il pianeta delle scimmie (\"Planet of the Apes\") \u00e8 un film di fantascienza del 1968 diretto da Franklin J. Schaffner, basato sull'omonimo romanzo scritto nel 1963 dall'autore francese Pierre Boulle.\nTrama.\nNel 1972, l'astronauta George Taylor e i suoi colleghi Landon, Dodge e Stewart partono a bordo dell'astronave \"Icarus\", con l'intento di ibernarsi per sopravvivere al viaggio spaziale di 700 anni dalla Terra, intrapreso allo scopo di trovare un nuovo mondo da popolare, con la speranza per\u00f2 che nei secoli il genere umano si evolva in una razza pi\u00f9 intelligente e pacifica. Mentre sono ibernati, la loro astronave \u00e8 catturata dall'orbita di un pianeta desolato e precipita in un lago. A bordo si attiva automaticamente il sistema di rianimazione dallo stato di ibernazione in cui era tenuto l'equipaggio e, al risveglio, i tre scoprono che Stewart \u00e8 morta nello spazio per un guasto alla cabina di crioconservazione. Intanto la loro nave sta affondando e devono mettersi in salvo su un canotto gonfiabile.\nPrima di abbandonare la navetta, Taylor nota sul calendario di bordo di trovarsi nell'anno 3978. Una volta approdati a terra, Dodge analizza il terreno e dal risultato deduce che non pu\u00f2 supportare la vita. Nonostante ci\u00f2 trovano delle piante durante il loro percorso nel deserto e anche un'oasi, dove si buttano in acqua a nuotare. Quando escono scoprono che i loro vestiti sono stati rubati da un gruppo di uomini selvaggi e si mettono a seguirli fino a un campo di granturco. Improvvisamente i tre e i selvaggi vengono assaliti da un'orda di gorilla a cavallo e armati. Dodge viene ucciso, mentre Taylor viene ferito da un colpo di fucile alla gola e Landon stordito.\nI cavalieri dalle sembianze scimmiesche portano i due astronauti, e gli uomini selvaggi sopravvissuti all'attacco, in una citt\u00e0 popolata da altre scimmie antropomorfe che sanno parlare. A Taylor viene curata la ferita, ma per un periodo di tempo non riesce a parlare come gli uomini primitivi, venendo cos\u00ec gettato dietro le sbarre come un animale, in compagnia di una ragazza che in seguito chiamer\u00e0 Nova. Taylor scopre cos\u00ec che in questo pianeta le scimmie sono esseri intelligenti che hanno sviluppato una civilt\u00e0 piuttosto evoluta a livello preindustriale e la loro societ\u00e0 \u00e8 divisa in caste: i gorilla sono soldati e componenti del corpo di polizia, gli oranghi sono amministratori, preti e politici, e gli scimpanz\u00e9 scienziati e intellettuali, mentre gli umani si comportano e vengono trattati come animali selvaggi utili solo per esperimenti scientifici.\nTaylor suscita interesse da parte di due scienziati, la veterinaria Zira e il suo compagno, l'archeologo Cornelius, i quali lo soprannominano \"Occhi Vivi\". L'astronauta prova a comunicare scrivendo sulla sabbia, ma i suoi tentativi vengono celati dal superiore di Zira e Cornelius, il Professor Zaius, un orango. In seguito Taylor riesce a rubare della carta a Zira e le scrive un messaggio, convincendo finalmente i due scimpanz\u00e9 di essere intelligente. Zaius invece ordina la castrazione di Taylor, che riesce a fuggire e a nascondersi in un museo della citt\u00e0, dove scopre con orrore che Dodge \u00e8 stato imbalsamato e tenuto in esposizione come una curiosit\u00e0, dato che gli uomini selvaggi non possiedono la pelle scura come la sua. Quando Taylor viene catturato dai gorilla riacquista la capacit\u00e0 di parlare ed esclama con rabbia: \u00ab\"Toglimi quelle zampacce di dosso, maledetto sporco gorilla!\"\u00bb.\nIn seguito alla sua cattura, le scimmie instaurano un processo condotto da un tribunale di oranghi: il Dottor Maximus, il Dottor Honorious e infine Zaius stesso, per scoprire le origini di Taylor e decidere la sua sorte. Taylor sostiene di essere un astronauta proveniente da un altro pianeta e chiede la presenza di Landon per testimoniare. Landon per\u00f2 \u00e8 stato segretamente lobotomizzato da Zaius e quindi creduto un umano qualsiasi. L'orango sospetta che Taylor e Landon facciano parte di una trib\u00f9 segreta di umani intelligenti e minaccia Taylor di lobotomizzarlo e di castrarlo se non confesser\u00e0. Con l'aiuto del ribelle Lucius, il nipote di Zira, lei e Cornelius riescono a liberare Taylor e Nova e insieme partono per la \"zona proibita\", un luogo remoto al di fuori della citt\u00e0 delle scimmie. Cornelius racconta che un anno prima organizz\u00f2 una spedizione in quel posto e scopr\u00ec una caverna piena di artefatti misteriosi e crede che Taylor sia la prova vivente che la scimmia sia discesa da un'antica specie umana intelligente. Taylor decide di sdebitarsi aiutandoli a provare questa teoria, in modo che Zira e Cornelius non vengano condannati da Zaius per eresia.\nQuando Zaius e i suoi gorilla raggiungono il gruppo di Taylor presso gli scavi, l'orango accetta di revisionare le scoperte di Cornelius, convinto che i manufatti siano fasulli, e quindi condannare lui e Zira. Invece Cornelius dimostra di aver scoperto tecnologia umana industriale che Taylor riconosce come una dentiera, degli occhiali, una protesi cardiaca e, con sorpresa delle scimmie, una bambola parlante. Al di fuori della grotta i gorilla attaccano, ma Taylor e Lucius resistono e alla fine Zaius viene preso in ostaggio dall'astronauta. Sconfitto, l'orango ammette che esisteva una civilt\u00e0 umana molto evoluta in un'epoca remota e che \u00ab\"La zona proibita un tempo era un paradiso... E la tua genia l'ha trasformata in un deserto, millenni fa!\"\u00bb. Nonostante tutto, Taylor rimane scettico e alla fine Zaius gli permette di proseguire, avvertendolo per\u00f2 che quello che trover\u00e0 potrebbe non piacergli. Mentre Taylor e Nova si allontanano a cavallo, i gorilla ritornano e liberano Zaius, il quale ordina di processare Zira e Cornelius per eresia e di far esplodere la grotta affinch\u00e9 le prove non vengano mai trovate.\nPoco dopo la fuga per\u00f2, Taylor scopre i ruderi della Statua della Libert\u00e0 che affiorano dalla spiaggia; la statua parzialmente sepolta dalla sabbia svela la triste verit\u00e0: questo pianeta \"alieno\" e ostile altro non \u00e8 che la Terra. Evidentemente, nei millenni trascorsi l'Uomo ha distrutto s\u00e9 stesso e si \u00e8 decimato a causa di una guerra nucleare che ha distrutto la civilt\u00e0, facendo regredire gli umani ed evolvere le scimmie. Il film finisce quindi con una maledizione di Taylor contro la sciagurata Umanit\u00e0:\nProduzione.\nI luoghi delle riprese sono stati il Glen Canyon e il Lago Powell nello Utah, Page in Arizona, Malib\u00f9 e gli studi 20th Century Fox a 10201 Pico Blvd. nel quartiere Century City di Los Angeles in California.\nAccoglienza.\nBotteghino.\nSecondo alcune fonti, le spese di produzione del film della Fox hanno richiesto una somma di $12,850,000, ottenendo un guadagno netto di $20,825,000, realizzando un profitto notevole per l'epoca.\nCritica.\nSul sito web aggregatore di recensioni \"Rotten Tomatoes\", il film ha ottenuto un punteggio medio di 7,6/10 e una percentuale di approvazione del 87%, basata su 60 recensioni. Il sito afferma inoltre che: \"Il pianeta delle scimmie solleva alcune domande stimolanti sulla nostra cultura, senza lasciare che la cronaca sociale interferisca con il dramma e l'azione.\"\nNel 2008, il film \u00e8 stato selezionato dalla rivista Empire come uno dei \"500 Film pi\u00f9 belli di tutti i tempi\".\nRiconoscimenti.\nNel 2001 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nCitazioni.\nDurante il processo l'accusa chiede a Taylor per quale motivo le scimmie furono create uguali, cos\u00ec come affermato nelle sacre scritture della civilt\u00e0 scimmiesca. Egli risponde citando la famosa frase de \"La fattoria degli animali\" di George Orwell, opportunamente modificata: \"Some apes, it seems, are more equal than others\" (letteralmente \"Certe scimmie, a quanto pare, sono pi\u00f9 uguali delle altre\"). Nella versione italiana la citazione \u00e8 stata adattata in \"Certe scimmie sembrano pi\u00f9 scimmie di altre\", rendendo meno immediata la comprensione del riferimento."}
{"id": "114927", "revid": "11694", "url": "https://it.wikipedia.org/wiki?curid=114927", "title": "Specie di Albizzia", "text": ""}
{"id": "114931", "revid": "219110", "url": "https://it.wikipedia.org/wiki?curid=114931", "title": "Boot loader", "text": "Un boot loader, in informatica, \u00e8 il programma che, nella fase di avvio (boot) del computer, carica il kernel del sistema operativo dalla memoria secondaria (ad esempio un hard disk) alla memoria primaria (generalmente la RAM), permettendone l'esecuzione da parte del processore e il conseguente avvio del sistema.\nIl termine deriva dal fatto che il processo di avvio di un computer viene chiamato bootstrap (dal detto inglese \"to lift oneself by one's own bootstrap\", \"tirarsi su per le fibbie degli stivali\"). Nel caso di pi\u00f9 sistemi operativi installati sulla stessa macchina, il caricamento da parte del boot loader \u00e8 preceduto dalla selezione del sistema operativo desiderato da parte dell'utente tramite il boot manager.\nDescrizione.\nCompiti.\nLa funzione fondamentale di un boot loader \u00e8 dunque caricare ed eseguire una kernel di sistema operativo, unitamente ai processi e servizi secondari. Nella maggior parte dei casi, questo richiede di accedere alla memoria di massa, per leggere il kernel di sistema operativo, e potenzialmente altri file. Nei casi pi\u00f9 semplici, il boot loader contiene l'indirizzo dei blocchi di disco in cui sono memorizzati i file da caricare, e deve quindi essere aggiornato se questi file vengono modificati. L'accesso al disco spesso avviene attraverso le funzioni fornite dal firmware (il BIOS nei sistemi PC IBM compatibili).\nAlcuni boot loader posseggono la capacit\u00e0 di interpretare uno o pi\u00f9 file system per trovare i file da caricare. In questo caso, possono anche caricare un file di configurazione dal disco, o permettere ad un utente avanzato di esplorare il disco alla ricerca di file da caricare.\nAlcuni boot loader sono in grado di utilizzare le funzionalit\u00e0 fornite da alcune schede di rete (tipicamente ethernet) per scaricare un kernel dalla rete, tipicamente via TFTP.\nOgni sistema operativo installato anzi ogni volume avviabile (esistono infatti anche ambienti di ripristino o simili) ha uno specifico boot loader o, meglio, il file di configurazione di avvio (per Windows 10 si chiama BCD, ad esempio) contiene le istruzioni di avvio specifiche che devono essere lette dal boot loader per ogni volume avviabile.\nFunzionalit\u00e0 aggiuntive presenti in alcuni boot loader: \nFunzionamento.\nIl boot loader viene in molti casi installato in una posizione specifica di uno specifico dispositivo di memoria di massa, tipicamente nel primo blocco del primo disco (\"primo\" rispetto all'ordine con cui i dispositivi sono collegati al calcolatore), da dove viene caricato dal firmware del calcolatore.\nAd esempio, nell'architettura IBM compatibile il boot loader pu\u00f2 essere memorizzato nel master boot record (MBR) del disco di avvio, oppure nel primo settore della partizione che ospita il sistema operativo (nel qual caso deve essere richiamato da un boot manager installato nel MBR); oppure pu\u00f2 essere anche nel primo settore di un volume avviabile, come ad esempio un ambiente di ripristino (come Windows Recovery Environment).\nEsistono alcune limitazioni imposte dalla tecnica e dai produttori di hardware e firmware per cui, al fine di aggirarle molti boot loader moderni operano ricorrendo al cosiddetto \"boot in due stadi\", lo stage 1 e lo stage 2, divisione logica che rimarca diversi momenti della fase di avvio. Quanto alle limitazioni esse sono, per esempio, la possibilit\u00e0 di caricare dal dispositivo di boot nella memoria centrale solo una piccola quantit\u00e0 di byte e trovarla posizionata in un punto piuttosto sconveniente della memoria - \u00e8 il caso emblematico dei sistemi basati sulla famiglia x86 che carica i primi 512 byte che incontra sul dispositivo di boot a partire dall'indirizzo 0x0000:0x7C00 in avanti (ultimo byte in 0x0000:0x7DFF).\nCon l'avvento della tecnologia Uefi e del relativo partizionamento GPT il funzionamento del boot loader \u00e8 cambiato sostanzialmente a cominciare dal fatto che si trova, fisicamente, nella cartella efi contenuta nella relativa partizione di sistema.\nEsempio di boot a stadi.\nEcco una sommaria descrizione di un possibile boot a stadi:\nStage 1.\nLo stage 1, poc'anzi riferito anche come boot manager, si occupa di mansioni molto elementari e che possono essere codificate in relativamente poco spazio, come ricercare il primo volume di sistema sul disco di boot, cercare, caricare il secondo stadio, pi\u00f9 complesso ed esteso, in memoria e passargli il controllo. In questo stadio possono essere effettuate anche minime inizializzazioni di sistema utili al secondo stadio ma non \u00e8 sempre il caso.\nStage 2.\nLo stage 2 \u00e8 il vero e proprio gestore di avvio del programma esecutivo o del sistema operativo. Esso \u00e8 molto pi\u00f9 sofisticato, complesso ed esteso del primo stadio e si occupa principalmente, ma non solo, di scegliere quale kernel caricare in memoria per poi cedergli il controllo. Esso comincia ad assomigliare pi\u00f9 nel dettaglio ad un vero e proprio sistema operativo per quanto minimale: \u00e8 tuttavia pi\u00f9 corretto chiamarlo programma esecutivo poich\u00e9 manca di molte delle caratteristiche dei sistemi operativi moderni quali la multiprogrammazione, la gestione delle risorse e cos\u00ec via.\nUn singolo boot loader \u00e8 in grado di caricare molti tipi kernel (e quindi molti sistemi operativi) differenti su partizioni diverse. Naturalmente pu\u00f2 essere caricato un solo kernel per volta.\nBoot loader pi\u00f9 conosciuti.\nNota bene: quelli elencati sotto sono unicamente alcuni bootloader per PC o simili (ad esempio i server).\nInoltre, \u00e8 da tenere presente che computer sono anche, ad esempio, un navigatore satellitare o un PLC e tanti altri tipi: questi hanno boot loader per lo pi\u00f9 specifici.\nI sistemi IBM, Blade server o mainframe, utilizzano bootloader proprietari quando non direttamente i comandi contenuti nell'UEFI oppure (se sono sistemi nella configurazione Linux based) i bootloader visti sopra (o specifici bootloader Linux ricompilati specificatamente per i sistemi operativi delle macchine IBM come \"Petitboot\").\nBootloader mobile.\nAnche il sistema operativo di uno smartphone, tablet o palmare contiene un boot loader. Nel campo dei dispositivi mobili i bootloader dei sistemi operativi originali sono spesso modificati dagli OEM cio\u00e8 i produttori del dispositivo, come succede per gli smartphone che montano Android. Questo, invece, non accade per i dispositivi Apple essendo realizzati dalla stessa azienda che sviluppa il sistema operativo (IOS).\nI boot loader dei sistemi operativi installati su dispositivi mobili, con le relative limitazioni lato utente, hanno scatenato la \"moda\" del cosiddetto modding e delle operazioni conseguenti (\"rootare\", sbloccare, \"flashare\", ecc.)."}
{"id": "114932", "revid": "7336", "url": "https://it.wikipedia.org/wiki?curid=114932", "title": "Liquidi", "text": ""}
{"id": "114935", "revid": "1783371", "url": "https://it.wikipedia.org/wiki?curid=114935", "title": "Il pianeta delle scimmie", "text": "Il pianeta delle scimmie (\"Planet of the Apes\") \u00e8 una media franchise composto da nove film, due serie televisive e vari libri, fumetti e videogiochi. \u00c8 basato sul romanzo \"Il pianeta delle scimmie\" (\"La Plan\u00e8te des Singes\") di Pierre Boulle, pubblicato per la prima volta nel 1963 in cui gli esseri umani si scontrano per il controllo della terra con scimmie intelligenti (\"Simius sapiens\"). L'adattamento cinematografico del 1968, \"Il pianeta delle scimmie\", \u00e8 stato un successo per la critica e per il pubblico, iniziando una serie di seguiti, e opere derivate. Originariamente in mano a Arthur P. Jacobs, produttore dei primi film della serie, dal 1973 i diritti della serie sono andati alla 20th Century Fox.\nQuattro sequel succedettero al film originale tra il 1970 e il 1973: \"L'altra faccia del pianeta delle scimmie\", \"Fuga dal pianeta delle scimmie\", \"\" e \"Anno 2670 - Ultimo atto\". Non ebbero il successo del primo film, ma riscontrarono un buon successo commerciale. La serie ha prodotto anche due serie televisive nel 1974 e nel 1975. I piani per un rifacimento del film sono rimasti in fase di sviluppo per oltre dieci anni prima dell'uscita di \"Planet of the Apes - Il pianeta delle scimmie\" di Tim Burton nel 2001. Dieci anni dopo \u00e8 partito il reboot della serie con \"L'alba del pianeta delle scimmie\", seguito da \"Apes Revolution - Il pianeta delle scimmie\" nel 2014 e \"The War - Il pianeta delle scimmie\" nel 2017. I film hanno incassato un totale di oltre 1,8 miliardi di dollari in tutto il mondo, contro un bilancio combinato di 567,5 milioni di dollari.\nIl romanzo.\nLa serie \u00e8 iniziata con il romanzo \"La Plan\u00e8te des Singes\" dello scrittore francese Pierre Boulle del 1963. Boulle ha scritto il romanzo in sei mesi dopo che le \"espressioni umane\" dei gorilla nello zoo lo hanno ispirato a contemplare il rapporto tra uomo e scimmia. \"La Plan\u00e8te des Singes\" \u00e8 stata fortemente influenzata dai racconti fantastici di viaggi del XVIII e XIX secolo, in particolare i satirici \"I viaggi di Gulliver\" di Jonathan Swift. Boulle fa un uso realistico della scienza nel libro, con vari riferimenti a teorie scientifiche. La principale \u00e8 la teoria darwiniana dell'evoluzione che viene ripresa e capovolta su Soror, dove sono le scimmie ad aver raggiunto il maggior grado evolutivo. Un'altra teoria utilizzata \u00e8 la teoria della relativit\u00e0. Tuttavia, Boulle ha rifiutato l'etichetta di fantascienza per il suo lavoro, definendola \"fantasia sociale\".\nIl romanzo \u00e8 una satira sociale e segue le vicende del giornalista francese Ulysse M\u00e9rou, che partecipa a un viaggio in un pianeta lontano dove gli uomini senza parole, ridotti come animali, vengono cacciati e schiavizzati da una societ\u00e0 avanzata di scimmie. Alla fine M\u00e9rou scopre che gli esseri umani una volta dominavano il pianeta fino a che la loro compiacenza non permise alle scimmie pi\u00f9 industriose di rovesciarlo. Il messaggio centrale del romanzo \u00e8 che l'intelligenza umana non \u00e8 una qualit\u00e0 fissa e pu\u00f2 essere atrofizzata se presa per scontata. Boulle considerava il romanzo una delle sue opere minori, anche se si \u00e8 rivelato un successo. Xan Fielding lo ha tradotto in inglese. \u00c8 stato pubblicato nel Regno Unito come \"Monkey Planet\" e negli Stati Uniti come \"Planet of the Apes\".\nProduzione.\nSerie originale.\nI primi cinque film della saga (1968-1973), prodotti da Arthur P. Jacobs e distribuiti dalla 20th Century Fox, sono basati sul romanzo originale di Boulle. I film narrano della scomparsa dell'umanit\u00e0 e dell'ascesa di scimmie intelligenti ed evolute e sono narrati dal punto di vista dell'astronauta George Taylor (Charlton Heston), dell'astronauta John Brent (James Franciscus) e delle scimmie Zira (Kim Hunter), Cornelius (Roddy McDowall) e il loro figlio Cesare. Il primo film venne co-sceneggiato da Rod Serling, creatore delle serie tv \"Ai confini della realt\u00e0\" e \"Mistero in galleria\".\nIl primo ciclo di film fu seguito da due serie tv durante gli anni '70. \"Il pianeta delle scimmie\", una serie in live-action, debutt\u00f2 nel 1974 negli Stati Uniti. La serie era ambientata all'incirca 900 anni prima del film originale in un mondo dove le scimmie erano al comando ma gli umani riuscivano ancora a parlare. Nel 1975 and\u00f2 in onda \"Ritorno al pianeta delle scimmie\", una serie animata slegata dagli altri film della serie.\nIl remake di Tim Burton.\nIl nuovo film della serie venne alla luce dopo un development hell molto intenso: le idee per un remake de \"Il pianeta delle scimmie\" risalgono agli anni '80, quando Adam Rifkin fu portato agli studios della 20th Century Fox col desiderio di realizzare un nuovo film sulle scimmie. Inizialmente egli voleva creare un sequel che riprendesse direttamente dal finale del film originale ignorando i quattro sequel esistenti. Il suo film doveva chiamarsi \"Ritorno al pianeta delle scimmie\" e descriveva le scimmie in usanze e costumi greco-romani che combattevano contro una societ\u00e0 di umani intelligenti, la stirpe dei protagonisti del classico del 1968, ispirandosi a film come \"Spartacus\". Il progetto venne sospeso per via di contrasti creativi tra Rifkin e lo studio.. In seguito Peter Jackson volle adattare un progetto simile nel quale la societ\u00e0 delle scimmie era modellata secondo la cultura rinascimentale e Roddy McDowall, l'attore che aveva impersonato Cornelius e Cesare nei film originali, era aperto all'idea di avere una parte nei panni di una scimmia dall'aspetto ispirato a Leonardo da Vinci. Jackson per\u00f2 si dedic\u00f2 alla creazione di \"Creature del cielo\" e solo del 1998 decise di riprendere il progetto, per poi mollarlo di nuovo quando la morte di McDowall gli tolse l'entusiasmo..\nNel corso degli anni novanta, svariati registi proposero di realizzare un nuovo adattamento del romanzo di Pierre Boulle, scritto da Terry Hayes (che ha lavorato sui seguiti di \"Mad Max\"), il quale intitol\u00f2 il suo progetto \"Il ritorno delle scimmie\". Questi furono Oliver Stone, Sam Raimi, Chuck Russell e James Cameron i quali mollarono per dedicarsi ad altri progetti e per varie vicissitudini con la Fox. Nel 1998 Sam Hamm mise a punto una sceneggiatura secondo la quale i personaggi del classico del 1968 venivano riproposti in chiave moderna all'interno di una trama abbastanza fedele al romanzo originale. \"La prima met\u00e0 del copione assomiglia poco al libro, ma un sacco di roba nella seconda met\u00e0 proviene direttamente da esso, o direttamente ispirata da esso\":\nIl copione di Sam Hamm racconta di un'astronave pilotata da un orango in tuta spaziale che precipita sulla Terra liberando un virus che infetta le donne facendo loro partorire neonati deformi. I due protagonisti, la dottoressa Susan Landis, che lavora per la CDC e Alexander Troy, uno scienziato della JPL, riparano la nave e con essa ripercorrono la traiettoria raggiungendo il pianeta delle scimmie, sul quale incontrano Zira, una veterinaria, Cornelius, fidanzato segreto di lei e animalista controverso che ha organizzato una colonia nascosta nella Zona Proibita per la salvaguardia degli umani, e Zaius, lo spietato e celeberrimo leader del pianeta. La societ\u00e0 delle scimmie \u00e8 comandata dagli oranghi, i quali usano di nascosto della tecnologia avanzata appartenuta alla civilt\u00e0 di uomini intelligenti che popolavano il pianeta in un'epoca antica (prima di estinguersi per via della stessa peste che affligge la Terra; i selvaggi che le scimmie trattano come animali sono la stirpe di coloro sopravvissuti alla peste che hanno generato un sistema immunitario per contrastare il virus, ma questo li rese primitivi) per catturare le trasmissioni dalla Terra imitandone la tecnologia e usanze culturali. Dopo svariate vicissitudini, Susan e Troy scoprono la cura con l'aiuto dei due scimpanz\u00e9 e riescono a tornare sulla Terra dopo aver eliminato Zaius e la sua armata di gorilla. A causa della distorsione temporale per via del viaggio alla velocit\u00e0 della luce, giungono nel futuro quand'\u00e8 troppo tardi e la Terra \u00e8 ormai popolata da scimmie. Nella scena finale viene descritta la Statua della Libert\u00e0 con l'orrenda faccia sorridente di una scimmia scolpita sul volto.\nIl film doveva essere prodotto e diretto da Chris Columbus e il makeup delle scimmie curato da Stan Winston. In seguito Columbus abbandon\u00f2 il progetto per realizzare \"Una promessa \u00e8 una promessa\" e fu richiamato James Cameron, il quale rifiut\u00f2 per dedicarsi a \"Titanic\". Ai Fratelli Hughes venne proposta una nuova direzione, ma rifiutarono per la realizzazione de \"La vera storia di Jack lo squartatore - From Hell\".\nVerso la fine del 1999 lo sceneggiatore William Broyles Jr. accett\u00f2 di scrivere un nuovo copione quando la Fox gli diede il controllo creativo totale. Il copione di Broyles descriveva Ashlar come il pianeta delle scimmie e cattur\u00f2 l'attenzione di Tim Burton, il quale accett\u00f2 di dirigere il film nel 2000. La Fox tagli\u00f2 il budget per la realizzazione del copione di Broyles, quindi furono chiamati Lawrence Konner e Mark Rosenthal (gli sceneggiatori di \"Superman IV\") per modificare la sceneggiatura. Danny Elfman compose la colonna sonora mentre il makeup fu affidato a Rick Baker, il quale aveva gi\u00e0 lavorato con Burton in \"Ed Wood\". Le riprese iniziarono nell'ottobre del 2000 e terminarono nell'aprile del 2001. La direzione del film fu molto difficile per Burton, che era costantemente messo alle strette con la Fox che restringeva i tempi per filmare le scene e da Konner e Rosenthal, i quali continuavano a riscrivere e modificare il copione durante le riprese.\nNel 2001 usc\u00ec \"Planet of the Apes - Il pianeta delle scimmie\", remake dell'originale del 1968. Diretto da Tim Burton, il film si distanzia molto dal libro di Boulle e us\u00f2 nuovi effetti speciali e make-up per le scimmie.\nReboot della serie.\nNel 2011 \u00e8 uscito un nuovo film della saga, \"L'alba del pianeta delle scimmie\", diretto da Rupert Wyatt, prequel e reboot della serie originale. Il film \u00e8 interpretato da James Franco e narra la ribellione delle scimmie, guidata dallo scimpanz\u00e9 geneticamente modificato Cesare (Andy Serkis). \u00c8 la prima pellicola di una nuova serie di film. Il seguito, \"Apes Revolution - Il pianeta delle scimmie\" esce l'11 luglio 2014 negli Stati Uniti e il 30 luglio in Italia; \u00e8 diretto da Matt Reeves e interpretato nuovamente da Andy Serkis. Nel gennaio 2014 Reeves viene confermato anche per il sequel del film, di cui scriver\u00e0 la sceneggiatura insieme a Mark Bomback. Peter Chernin, Rick Jaffa e Amanda Silver figurano come produttori. Il film intitolato \"The War - Il pianeta delle scimmie\" \u00e8 uscito nel luglio 2017.\nFuturo della serie.\nNell'agosto 2016 \u00e8 stato annunciato che un quarto film \u00e8 in via di sviluppo.\nAction figure.\nIn seguito alla prima trasmissione televisiva della serie di film, nel 1974 la Mego produsse una linea di action figure, su licenza della 20th Century Fox, ispirata alla saga originale de \"Il pianeta delle scimmie\". La linea comprendeva i personaggi di Cornelius, Zira, Dr. Zaius, una scimmia soldato e un \"Astronauta\", pi\u00f9 un paio di set e un cavallo telecomandato.\nIl personaggio dell'Astronauta doveva inizialmente raffigurare il personaggio del film Taylor, interpretato da Charlton Heston, ma l'attore rifiut\u00f2 di fornire i diritti alla Mego per lo sfruttamento della propria immagine, cos\u00ec la testa della figura venne rimodellata e al personaggio venne dato il generico nome di Astronauta.\nRiconoscimenti.\n\"Il pianeta delle scimmie\".\nNel 2001 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "114942", "revid": "1718925", "url": "https://it.wikipedia.org/wiki?curid=114942", "title": "Densimetro", "text": "Il densimetro, denominato anche areometro (dal greco \u1f00\u03c1\u03b1\u03b9\u03cc\u03c2 \u00abpoco denso/diluito\u00bb e -metro) o gravimetro, \u00e8 uno strumento di misura della densit\u00e0 di un liquido, basato sulla spinta di Archimede.\nI densimetri sono dei galleggianti che vengono immersi nel liquido in esame. Il peso specifico pu\u00f2 essere determinato sia leggendo la porzione emergente dal liquido della scala che sovrasta il galleggiante, sia in funzione dei pesi che contribuiscono a far galleggiare l'areometro ad un livello definito da una tacca di riferimento.\nStoria.\nLa pi\u00f9 antica descrizione dell'areometro si trova in una lettera che Sinesio di Cirene scrisse verso il 400 alla sua maestra Ipazia (370-415), celebre scienziata di Alessandria, figlia del matematico neoplatonico Teone (IV secolo). In passato l'invenzione dell'areometro \u00e8 stata attribuita ad Archimede (287-212 a.C.) o alla stessa Ipazia. Nel 1612, lo strumento fu descritto da Galileo (1564-1642) in una lettera al Nozzolini e, nel 1648, anche Raffaello Magiotti (1597-1656) ne trasmise una descrizione a Don Lorenzo de' Medici. Gli areometri presentano forme varie a seconda dell'epoca di costruzione. Quelli spesso utilizzati dagli accademici del Cimento erano di vetro con cannello graduato, con piattini o cestelli appesi a fili e catenelle, oppure a sfera. Altri tipi di areometro sono corredati di piccoli anelli da aggiungere o togliere a seconda del liquido nel quale si immerge lo strumento.\nNella seconda met\u00e0 del Settecento e nell'Ottocento furono ideati e brevettati vari tipi di areometri perfezionati che trovarono vastissima applicazione nelle industrie e nelle manifatture per determinare in modo rapido ed efficace il peso specifico e la concentrazione di liquidi in soluzioni diverse. Fra i pi\u00f9 famosi ricordiamo quelli dovuti a Antoine Baum\u00e9 (1728-1804) e a William Nicholson (1753-1815).\nTipologie.\nEsistono due tipi di densimetro: a peso e a volume costante. Il primo \u00e8 pi\u00f9\nimmediato nell'uso, mentre il secondo consente una maggiore precisione.\nA peso costante.\nConsiste di una parte inferiore rigonfia opportunamente appesantita nel fondo, su cui superiormente \u00e8 innestata un'asta sulla quale viene letto il valore della densit\u00e0. Questa \u00e8 infatti indicata dal valore in corrispondenza del quale il menisco del liquido interseca l'asta del densimetro, una volta che questi si \u00e8 stabilizzato.\nA volume costante.\n\u00c8 un'ampolla di vetro con una zavorra sul fondo ed un piatto sulla sommit\u00e0 che rimane emersa. Sul gambo che collega il piatto al corpo immerso \u00e8 presente una tacca di riferimento. Una volta immerso il densimetro nel liquido in esame, si pongono dei pesi campione sul piatto fino a che la tacca non arriva a corrispondere con il livello del liquido.\nLa densit\u00e0 \u00e8 data dal rapporto tra i pesi (pi\u00f9 il peso fisso del piatto) che corrisponde alla somma delle masse dei piombini che portano a livello il menisco pi\u00f9 quella del piattino, fratto il volume noto e costante della parte immersa."}
{"id": "114944", "revid": "11694", "url": "https://it.wikipedia.org/wiki?curid=114944", "title": "Compositae", "text": ""}
{"id": "114946", "revid": "11694", "url": "https://it.wikipedia.org/wiki?curid=114946", "title": "Asteracee", "text": ""}
{"id": "114949", "revid": "1522738", "url": "https://it.wikipedia.org/wiki?curid=114949", "title": "Power-up", "text": "Un power-up (in inglese letteralmente \"accendere, dare energia\") o potenziamento, nel campo dei videogiochi, \u00e8 un oggetto mostrato a video che conferisce una particolare abilit\u00e0 temporanea (limitata nel tempo) al giocatore o ne incrementa le statistiche quando raccolto.\nDescrizione.\nI power-up sono un caso specifico di \"bonus\"; quest'ultimo \u00e8 un termine pi\u00f9 ampio che include anche aumenti di punteggio e altri effetti positivi ottenuti con metodi diversi dalla raccolta.\nIl personaggio, veicolo o altro elemento mobile controllato dal giocatore solitamente raccoglie i power-up semplicemente toccandoli.\nAlcune volte questi oggetti sono ben nascosti all'interno dei livelli di gioco e il fatto stesso di riuscire a scoprirli e raggiungerli costituisce una delle sfide poste al giocatore.\nL'aspetto dei power-up dipende dal tipo di gioco e dalla funzione che hanno; si va da figure astratte a lettere o simboli che permettono di intuirne la funzione. A volte il loro colore stabilisce una vera e propria gerarchia che li mette in ordine in base al valore.\nClassificazione.\nAlcuni power-up sono molto comuni, visti spesso in differenti tipi di giochi:\nNon sempre la raccolta di un power-up conferisce immediatamente i benefici, talvolta \u00e8 necessario raccoglierne un certo numero.\nAlcuni esempi di power-up famosi sono le pillole colorate di \"Pac-Man\", che permettono di mangiare i fantasmi altrimenti letali, le caramelle di \"Bubble Bobble\" che aumentano gittata, velocit\u00e0 e frequenza delle bolle, e i superfunghi di Mario che ne aumentano la statura."}
{"id": "114954", "revid": "287204", "url": "https://it.wikipedia.org/wiki?curid=114954", "title": "Arrampicata libera", "text": ""}
{"id": "114956", "revid": "767487", "url": "https://it.wikipedia.org/wiki?curid=114956", "title": "Planet of the Apes - Il pianeta delle scimmie", "text": "Planet of the Apes - Il pianeta delle scimmie (\"Planet of the Apes\") \u00e8 un film del 2001 diretto da Tim Burton.\n\u00c8 il remake dell'omonima pellicola del 1968, tratta dal romanzo \"Il pianeta delle scimmie (La Plan\u00e8te des singes)\" di Pierre Boulle.\nTrama.\nNell'anno 2029, l'audace cosmonauta Leo Davidson lavora nella base spaziale \"Oberon\" a stretto contatto con i primati addestrati per compiere missioni spaziali; il suo esemplare preferito \u00e8 Pericles, uno scimpanz\u00e9. Quando una tempesta elettromagnetica si scatena presso l'Oberon, Pericles parte in una navicella spaziale per sondarla. Il velivolo della scimmia scompare nella tempesta e quindi Leo, ignorando gli ordini dei suoi superiori, parte a sua volta dall'Oberon per soccorrere Pericles dalla tempesta. Una volta entratoci dentro, Leo perde ogni contatto con l'Oberon e finisce per schiantarsi nella palude del pianeta alieno di Ashlar, nell'anno 5021.\nBen presto Leo scoprir\u00e0 che questo pianeta \u00e8 popolato da scimmie antropomorfe parlanti ed evolute che trattano gli esseri umani come schiavi. L'astronauta, catturato dalle scimmie, viene in seguito comprato da un commerciante di umani di nome Limbo, un avido e inetto orango. Successivamente Leo viene venduto ad Ari, una scimpanz\u00e9, la quale \u00e8 attivista contro il maltrattamento degli umani, che prende sotto la sua ala anche Daena, una donna schiava che insieme a lui sar\u00e0 costretta a servire il Senatore Sandar, il padre di Ari.\nPer una serie di circostanze Leo riesce ad uscire dallo stato di prigionia e libera altri umani e schiavi, tra cui anche il gorilla ex-soldato Krull, la cui carriera militare \u00e8 stata distrutta dal perfido generale Thade, uno scimpanz\u00e9, il quale gestisce la caccia agli umani dalla morte di suo padre Zaius ed \u00e8 assistito dal feroce gorilla Colonnello Attar. Durante la corsa verso la libert\u00e0 la compagnia di Leo si trascina dietro anche Limbo. La meta della fuga \u00e8 \"Calima\", un luogo sacro per le scimmie, il tempio del loro dio Seamus: secondo la loro religione, in quel luogo il dio diede origine alla vita delle scimmie. Arrivati sul sito proibito, Leo scopre che Calima sono i resti dell'Oberon (che \u00e8 stato travolto dalla tempesta elettromagnetica) ed \u00e8 chiamato cos\u00ec per via delle uniche lettere rimaste visibili su una dicitura (Caution, Living Animals - Attenzione, Animali Vivi). Secondo i registri informatici che Leo rinviene, l'Oberon si \u00e8 schiantato l\u00ec da migliaia di anni, deducendo quindi che la tempesta ha spinto l'astronave avanti nel tempo ma comunque prima del suo arrivo e che i primati addestrati devono essersi liberati ed evoluti indipendentemente. In seguito, guidati dalla scimmia Seamus, si ribellarono agli umani del pianeta, che sono i discendenti dei membri dell'equipaggio dell'Oberon sopravvissuti allo schianto.\nSubito dopo l'arrivo di Leo al tempio, tutti gli umani ancora liberi del pianeta, avendo appreso che esiste un uomo che sta lottando contro le scimmie, confluiscono nei pressi del tempio stesso, per combattere con lui. Il giorno dopo gli umani vengono raggiunti dall'esercito del generale Thade, il quale dichiara guerra aprendo un disperato scontro. La battaglia tra uomini e scimmie viene improvvisamente interrotta dall'arrivo della navetta di Pericles; le scimmie smettono di combattere gli umani e si inchinano davanti allo scimpanz\u00e9 credendo che il dio Seamus sia tornato.\nPericles poi entra nei resti dell'Oberon insieme a Leo, che viene inseguito da Thade, intenzionato ad ucciderlo. Alla fine di un violento combattimento, Leo riesce a sconfiggere e intrappolare il cattivo nella zona di pilotaggio attivando un sigillo automatico. Krull, morto in battaglia, viene sepolto insieme agli altri caduti da Attar, il quale apprende la verit\u00e0 e decide di abbandonare Thade al suo destino crudele e quindi di cessare l'ostilit\u00e0 verso gli umani. Leo decide di partire dal Pianeta delle Scimmie, e dopo un saluto accorato con Daena e Ari (alla quale affida Pericles) sale a bordo della navetta appartenuta alla scimmia e rientra nella tempesta elettromagnetica.\nNel finale, Leo raggiunge la Terra in quella che crede sia la sua epoca, schiantandosi presso Washington. Camminando all'interno del Lincoln Memorial, Leo scopre con orrore che la gigantesca statua del presidente possiede il volto del generale Thade. In seguito all'atterraggio accidentato di Leo, sul posto giungono vigili del fuoco, reporter e poliziotti scimmieschi che lo accerchiano.\nProduzione.\nIl film venne alla luce dopo un development hell molto intenso: le idee per un remake de \"Il pianeta delle scimmie\" risalgono agli anni '80, quando Adam Rifkin fu portato agli studios della 20th Century Fox col desiderio di realizzare un nuovo film sulle scimmie. Inizialmente egli voleva creare un sequel che riprendesse direttamente dal finale del film originale ignorando i quattro sequel esistenti. Il suo film doveva chiamarsi \"Ritorno al pianeta delle scimmie\" e descriveva le scimmie in usanze e costumi greco-romani che combattevano contro una societ\u00e0 di umani intelligenti, la stirpe dei protagonisti del classico del 1968, ispirandosi a film come \"Spartacus\". Il progetto venne sospeso per via di contrasti creativi tra Rifkin e lo studio..\nIn seguito Peter Jackson volle adattare un progetto simile nel quale la societ\u00e0 delle scimmie era modellata secondo la cultura rinascimentale e Roddy McDowall, l'attore che aveva impersonato Cornelius e Cesare nei film originali, era aperto all'idea di avere una parte nei panni di una scimmia dall'aspetto ispirato a Leonardo da Vinci. Jackson per\u00f2 si dedic\u00f2 alla creazione di \"Creature del cielo\" e solo del 1998 decider\u00e0 di riprendere il progetto, per poi mollarlo di nuovo quando la morte di McDowall gli tolse l'entusiasmo..\nNel corso degli anni novanta, svariati registi proposero di realizzare un nuovo adattamento del romanzo di Pierre Boulle, scritto da Terry Hayes (che ha lavorato sui seguiti di \"Mad Max\"), il quale intitol\u00f2 il suo progetto \"Il ritorno delle scimmie\". Questi furono Oliver Stone, Sam Raimi, Chuck Russell e James Cameron i quali mollarono per dedicarsi ad altri progetti e per varie vicissitudini con la Fox.\nNel 1998 Sam Hamm mise a punto una sceneggiatura secondo la quale i personaggi del classico del 1968 venivano riproposti in chiave moderna all'interno di una trama abbastanza fedele al romanzo originale. \"La prima met\u00e0 del copione assomiglia poco al libro, ma un sacco di roba nella seconda met\u00e0 proviene direttamente da esso, o direttamente ispirata da esso\":\nIl copione di Sam Hamm racconta di un'astronave pilotata da un orango in tuta spaziale che precipita sulla Terra liberando un virus che infetta le donne facendole partorire neonati deformi. I due protagonisti, la dottoressa Susan Landis, che lavora per la CDC e Alexander Troy, uno scienziato della JPL, riparano la nave e con essa ripercorrono la traiettoria raggiungendo il pianeta delle scimmie, sul quale incontrano Zira, una veterinaria, Cornelius, fidanzato segreto di lei e animalista controverso che ha organizzato una colonia nascosta nella Zona Proibita per la salvaguardia degli umani, e Zaius, lo spietato e celeberrimo leader del pianeta. La societ\u00e0 delle scimmie \u00e8 comandata dagli oranghi, i quali usano di nascosto della tecnologia avanzata appartenuta alla civilt\u00e0 di uomini intelligenti che popolavano il pianeta in un'epoca antica (prima di estinguersi per via della stessa peste che affligge la Terra; i selvaggi che le scimmie trattano come animali sono la stirpe di coloro sopravvissuti alla peste che hanno generato un sistema immunitario per contrastare il virus, ma questo li rese primitivi) per catturare le trasmissioni dalla Terra imitandone la tecnologia e usanze culturali. Dopo svariate vicissitudini, Susan e Troy scoprono la cura con l'aiuto dei due scimpanz\u00e9 e riescono a tornare sulla Terra dopo aver eliminato Zaius e la sua armata di gorilla. A causa della distorsione temporale per via del viaggio alla velocit\u00e0 della luce, giungono nel futuro quand'\u00e8 troppo tardi e la Terra \u00e8 ormai popolata da scimmie. Nella scena finale viene descritta la Statua della Libert\u00e0 con l'orrenda faccia sorridente di una scimmia scolpita sul volto.\nIl film doveva essere prodotto e diretto da Chris Columbus e il makeup delle scimmie curato da Stan Winston. In seguito Columbus abbandon\u00f2 il progetto per realizzare \"Una promessa \u00e8 una promessa\" e fu richiamato James Cameron, il quale rifiut\u00f2 per dedicarsi a \"Titanic\". Ai Fratelli Hughes venne proposta una nuova direzione, ma rifiutarono per la realizzazione de \"La vera storia di Jack lo squartatore - From Hell\".\nVerso la fine del 1999 lo sceneggiatore William Broyles Jr. accett\u00f2 di scrivere un nuovo copione quando la Fox gli diede il controllo creativo totale. Il copione di Broyles descriveva Ashlar come il pianeta delle scimmie e cattur\u00f2 l'attenzione di Tim Burton, il quale accett\u00f2 di dirigere il film nel 2000. La Fox tagli\u00f2 il budget per la realizzazione del copione di Broyles, quindi furono chiamati Lawrence Konner e Mark Rosenthal (gli sceneggiatori di \"Superman IV\") per modificare la sceneggiatura. Danny Elfman compose la colonna sonora mentre il makeup fu affidato a Rick Baker, il quale aveva gi\u00e0 lavorato con Burton in \"Ed Wood\". Le riprese iniziarono nell'ottobre del 2000 e terminarono nell'aprile del 2001. La direzione del film fu molto difficile per Burton, che era costantemente messo alle strette con la Fox che restringeva i tempi per filmare le scene e da Konner e Rosenthal, i quali continuavano a riscrivere e modificare il copione durante le riprese.\nRiprese.\nDiverse furono le location sfruttate per la realizzazione della pellicola; vi si possono ricordare:\nCritica.\nNonostante il buon incasso al botteghino, il film ha ricevuto un'accoglienza critica discorde; gli effetti speciali sono elogiati, mentre la trama e il finale vengono spesso criticati per essere confusionari. Su \"Rotten Tomatoes\" il film ha ricevuto il 45% di critica positiva con il seguente commento: \"Questo remake de \"Il pianeta delle scimmie\" non sar\u00e0 nulla rispetto all'originale per alcuni critici, ma le sue visuali suggestive e il fascino da B-Movie potrebbero conquistarvi.\".\nRoger Ebert diede al film un voto di 2\u00bd stelle su 4 scrivendo: \"Il film ha un aspetto stupendo. Il make-up di Rick Baker \u00e8 convincente anche nei primissimi piani e le sue scimmie brillano di personalit\u00e0 e di presenza. I set e le location danno un corretto senso di timore reverenziale alieno. Tim Burton ha creato un film che rispetta l'originale ed \u00e8 un film rispettabile in s\u00e9... ma non \u00e8 abbastanza. Fra dieci anni, sar\u00e0 sempre la versione del 1968 ad essere ricordata dalla gente.\"\nKenneth Turan del Los Angeles Times scrisse: \"Gli attori nei ruoli non-umani sono per la maggior parte troppo sepolti dal makeup per poter fare una forte impressione. Purtroppo niente di tutto il lavoro vale pi\u00f9 di quanto si possa credere. \"Planet of the Apes - Il pianeta delle scimmie\" dimostra che prendere il materiale troppo sul serio pu\u00f2 essere un handicap tanto quanto non prenderlo affatto sul serio.\" Peter Travers di Rolling Stone Magazine stronc\u00f2 il film scrivendo: \"Chiamatelo una delusione, aggravata dalle forze di una sceneggiatura scadente. Per citare Charlton Heston dal film originale: \"Maledetti, maledetti per l'eternit\u00e0! Tutti!\"\"\nVideogioco.\nNel 2001 venne sviluppato il videogioco \"Il pianeta delle scimmie\" destinato alla PlayStation e al PC. Il gioco usc\u00ec in contemporanea con il remake ma la storia \u00e8 pi\u00f9 in sintonia con il film originale del 1968."}
{"id": "114959", "revid": "36426", "url": "https://it.wikipedia.org/wiki?curid=114959", "title": "Chimica elettroanalitica", "text": "La chimica elettroanalitica (o elettrochimica analitica) \u00e8 la branca della chimica analitica che impiega metodi elettrochimici per rilevare la natura e la concentrazione di specie chimiche in soluzione.\nTecniche elettroanalitiche.\nLe tecniche analitiche elettrochimiche presentano il vantaggio di esser spesso specifiche nei confronti di particolari stati di ossidazione di un elemento, al contrario della maggior parte delle altre tecniche analitiche, in cui si \u00e8 in grado solamente di determinarne la concentrazione totale. Inoltre la strumentazione necessaria \u00e8 spesso poco costosa e maneggevole, permettendo dunque di operare anche fuori dal laboratorio.\nNelle tecniche elettroanalitiche di norma ci\u00f2 che si misura \u00e8 l'attivit\u00e0 piuttosto che la concentrazione, in alcuni contesti, per esempio nello studio dei sistemi biochimici, ci\u00f2 rappresenta un vantaggio, nella maggioranza degli altri casi costituisce invece un inconveniente.\nLe pi\u00f9 importanti tecniche elettroanalitiche sono:"}
{"id": "114960", "revid": "8596", "url": "https://it.wikipedia.org/wiki?curid=114960", "title": "Achmet Bej Zogu", "text": ""}
{"id": "114963", "revid": "124934208", "url": "https://it.wikipedia.org/wiki?curid=114963", "title": "Ernesto de Martino", "text": "Biografia intellettuale.\nErnesto de Martino nacque a Napoli, il 1\u00ba dicembre 1908. Il padre svolgeva la professione di ingegnere delle ferrovie, la madre invece era una maestra elementare. Frequent\u00f2 il ginnasio a Firenze e il liceo (classico nella sezione moderna, senza il greco, sostituito dal tedesco) a Napoli. Dopo aver frequentato per un anno la facolt\u00e0 di Ingegneria a Torino, studi\u00f2 filosofia a Napoli dal 1929. Nel 1930 incontr\u00f2 Vittorio Macchioro, archeologo, storico delle religioni e studioso dell\u2019orfismo. Prest\u00f2 servizio militare come allievo ufficiale riuscendo nel contempo a proseguire gli studi. Dopo la laurea in Lettere all'Universit\u00e0 di Napoli nel 1932, con una tesi in Storia delle religioni sui gephyrismi eleusini sotto la direzione di Adolfo Omodeo, si interessa alle discipline etnologiche. Si iscrive ai GUF e alla Milizia Universitaria, collaborando a \"L'Universale\" di Berto Ricci e facendo circolare in una cerchia ristretta di collaboratori un \"Saggio sulla religione civile\" poi rimasto inedito. Alla caduta del regime nel luglio del 1943, de Martino, che aveva intanto maturato forti sentimenti antifascisti, si trovava con la famiglia a Cotignola, nella bassa Romagna e partecip\u00f2 da rifugiato alla Resistenza, dapprima in provincia di Ravenna poi a Forl\u00ec, dove rappresent\u00f2 il Partito italiano del lavoro alle riunioni del CLN. \nNel 1935 aveva sposato Anna Macchioro, la figlia di Vittorio, con cui ebbe due figlie, Lia e Vera. La relazione con Anna Macchioro entr\u00f2 definitivamente in crisi nel 1947, quando, durante il suo insegnamento in un istituto magistrale di Bari, conosce e si lega ad una sua allieva, Vittoria de Palma, che diventer\u00e0 la sua nuova compagna e preziosa collaboratrice. In Puglia ricopr\u00ec anche ruoli di responsabilit\u00e0 nel PSI, a Bari e nel Salento.\nIl suo primo libro, \"Naturalismo e storicismo nell'etnologia\" (1941), \u00e8 un tentativo di sottoporre l'etnologia al vaglio critico della filosofia storicista di Benedetto Croce. Secondo de Martino, l'etnologia solo attraverso la filosofia storicista avrebbe potuto riscattarsi dal suo \"naturalismo\" (tratto che accomuna, per de Martino, tanto la scuola sociologica francese che gli indirizzi \"pseudostorici\" tedeschi e viennesi). Fu lo stesso Croce a introdurre il giovane de Martino all'editore Laterza, suggerendo la pubblicazione del libro, in cui si pu\u00f2 gi\u00e0 scorgere \"in nuce\" l'idea del successivo lavoro sul \"magismo etnologico\". Scritto negli anni della seconda guerra mondiale e pubblicato nel 1948, \"Il mondo magico\" \u00e8 il libro nel quale Ernesto de Martino elabora alcune delle idee che rimarranno centrali in tutta la sua opera successiva.Qui de Martino costruisce la sua interpretazione del magismo come epoca storica nella quale la labilit\u00e0 di una \"presenza\" non ancora determinatasi, viene padroneggiata attraverso la magia, in una dinamica di crisi e riscatto. In quel periodo, de Martino comincia a militare nei partiti di sinistra. Prima, dal 1945, lavora come segretario di federazione, in Puglia, per il Partito Socialista Italiano; influenzato da Gramsci e da Carlo Levi, cinque anni dopo, entra a far parte del Partito Comunista Italiano. Negli anni che seguono, de Martino comincia a interessarsi sempre di pi\u00f9 allo studio etnografico delle societ\u00e0 contadine del sud Italia, in contemporanea con le inchieste di Vittorini e l\u2019opera documentaristica di Cesare Zavattini. Di questa fase, talvolta detta \"meridionalista\", fanno parte le opere pi\u00f9 note al grande pubblico: \"Morte e pianto rituale\", \"Sud e magia\", \"La terra del rimorso\".Innovativo nelle sue ricerche fu l'approccio multidisciplinare, che lo port\u00f2 a costituire un'\u00e9quipe di ricerca etnografica. \"La terra del rimorso\" \u00e8 la sintesi delle sue ricerche sul campo (il Salento) affiancato da uno psichiatra (Giovanni Jervis), una psicologa (L. Jervis-Comba), un'antropologa culturale (Amalia Signorelli), un etnomusicologo (Diego Carpitella), un fotografo (Franco Pinna) e dalla consulenza di un medico (S. Bettini). Nello studio del fenomeno del tarantismo vengono utilizzati anche filmati girati tra Copertino, Nard\u00f2 e Galatina. A queste monografie segue la pubblicazione dell'importante raccolta di saggi \"Furore Simbolo Valore\" (1962).\nAltro aspetto importante del lavoro di De Martino, anche se purtroppo mai portato a compimento per via della prematura scomparsa dell'antropologo, \u00e8 lo studio del concetto di fine del mondo. Questo si allaccia alle riflessioni sulla crisi della presenza e alla necessit\u00e0 di elaborare culturalmente gli eventi traumatici a cui vanno incontro gli individui e le comunit\u00e0. De Martino aveva individuato nella contemporaneit\u00e0 del mondo occidentale un senso della fine particolarmente spiccato. Una conferma di questo verrebbe dall'analisi della letteratura europea di stampo esistenzialista. Ad esempio, negli scritti del filosofo e scrittore Albert Camus, De Martino nota la necessit\u00e0 di costruire un sistema filosofico in grado di rendere conto, e in un certo senso addomesticare, il senso di smarrimento dato dalla fine di un mondo culturale in cui era possibile affidarsi a una teleologia (fosse questa di stampo religioso o politica, poco importa).\nDe Martino \u00e8 stato collaboratore di Raffaele Pettazzoni all'Universit\u00e0 \"La Sapienza\" di Roma, nell'ambito della Scuola romana di Storia delle religioni. Come ordinario di Storia delle religioni e di Etnologia, dal dicembre 1958 fino alla morte ha insegnato all'Universit\u00e0 di Cagliari, dove ha avuto uno stuolo di allievi. Con Alberto Mario Cirese, Giovanni Lilliu, Cesare Cases, la sua assistente Clara Gallini, e in seguito altri studiosi, quali Placido Cherchi, Giulio Angioni, Pietro Clemente, e Pier Giorgio Solinas, saranno esponenti di una significativa, sebbene mai formalizzata, scuola antropologica all'Universit\u00e0 di Cagliari, della quale de Martino \u00e8 considerato uno dei fondatori. Il nuovo \"status\" universitario facilit\u00f2 una ripresa della partecipazione politica.\nMor\u00ec a Roma il 6 maggio 1965.\n\u00c8 considerato uno dei pi\u00f9 importanti antropologi dell\u2019et\u00e0 contemporanea, fondatore in Italia dell'umanesimo etnografico e dell'etnocentrismo critico.\nIl concetto di 'presenza'.\nLa \"presenza\" in senso antropologico, nella definizione di de Martino \u00e8 intesa come la capacit\u00e0 di conservare nella coscienza le memorie e le esperienze necessarie per rispondere in modo adeguato ad una determinata situazione storica, partecipandovi attivamente attraverso l'iniziativa personale e andandovi oltre attraverso l'azione. La presenza significa dunque \"esserci\" (il \"da-sein\" heideggeriano) come persone dotate di senso, in un contesto dotato di senso. Il rito aiuta l'uomo a sopportare una sorta di \"crisi della presenza\" che esso avverte di fronte alla natura, sentendo minacciata la propria stessa vita. I comportamenti stereotipati dei riti offrono rassicuranti modelli da seguire, costruendo quella che viene in seguito definita come \"tradizione\". \nSe si vuole rintracciare in de Martino un filo comune e unitario tra l\u2019influenza marxista e gramsciana della \u201ctriade meridionalista\u201d (esplicita anche attraverso la sua militanza diretta nel PCI negli anni '50) di \"Morte e pianto rituale\" (1958), \"Sud e magia\" (1959) e \"La terra del rimorso\" (1961), e gli appunti e i dossier preparati per \"La fine del mondo\", in cui \u00e8 presente un'elaborazione filosofica pi\u00f9 marcatamente sui piani ontologico, esistenzialista e fenomenologico e che vedranno la luce solo posteriormente (1ed.1977) dal riordino delle carte ad opera di Angelo Brelich e Clara Gallini, bisogna rendere centrale il nesso tra presenza/crisi/riscatto e il processo di destorificazione del negativo ad opera dell\u2019ethos del trascendimento; l'immaginazione simbolica collettiva \u00e8 la realizzazione di un'ethos del trascendimento che, come un mito di fondazione per il senso di appartenenza o la sacralizzazione dell'\u201doggetto\u201d per scopi espiatori, rende possibile il superamento di una crisi, della \u201cpresenza\u201d in quanto soggetto che opera nella natura, che rischia di perdersi in essa senza riscatto (\"escaton\"). Il soggetto dunque si ricolloca nella storia tramite la cultura, e la crisi si rivela esistenziale nel rapporto tra s\u00e9 e il mondo \u201caltro da s\u00e9\u201d. Ma la crisi affonda sempre nelle materiali condizioni di vita e nelle modalit\u00e0 concrete di una prassi che deve tendere e tende incessantemente alla trasformazione rivoluzionaria (che \u00e8 \"escatologica\" nelle religioni) come base insopprimibile della costituzione di s\u00e9 come soggetto:\u201cVi \u00e8 dunque un principio trascendentale che rende intellegibile l\u2019utilizzazione e le altre valorizzazioni, e questo principio \u00e8 l\u2019ethos trascendentale del trascendimento della vita nel valore: attivit\u00e0 dunque, ma ethos, dover-essere-nel-mondo per il valore, per la valorizzante attivit\u00e0 che fa mondo il mondo, e lo fonda e lo sostiene.\u201dCostante, inoltre, nella ricerca sul campo, come nelle analisi ed elaborazioni degli ultimi anni, fu l'indagine sul valore euristico assegnato ai dati psicopapatologici, sempre legato a una riflessione critica sulla trasferibilit\u00e0 delle relative nozioni in contesti culturali diversi e sulle loro implicazioni sul piano antropologico e filosofico pi\u00f9 generale: dalla figura dello sciamano come \u201cCristo magico\u201d ne \"Il mondo magico\", ai fenomeni di dissociazione e possessione (influenzato dalle letture di \u0160irokogorov e Pierre Janet) nei riti della taranta, fino alle note sulle \u201capocalissi psicopatologiche\u201d ne \"La fine del mondo.\" \nIl folklore progressivo.\nIl concetto di folklore, come concezione del mondo regressiva, secondo le \u201cosservazioni sul folklore\u201d del Quaderno XXVII di Gramsci \u201cun agglomerato indigesto di frammenti di concezioni del mondo (..) e superstiti documenti mutili e contaminati\u201d, ma anche di positiva creativit\u00e0 delle classi subalterne (come i canti popolari), in opposizione alla cultura dotta delle \u00e9lite dirigenti, fu oggetto di riflessione dell\u2019antropologo partenopeo a partire dal 1949, con il saggio \u201cIntorno ad una storia del mondo popolare subalterno\u201d, pubblicato su \"Societ\u00e0\" sul nr.3 di quell\u2019anno, in cui riprende studi e indagini della nuova etnologia sovietica (Tolstov, Hippius, Cicerov, ispirati da V.J. Propp). Nel giugno 1951 in un articolo lo defin\u00ec come\nIl concetto fu poi ripreso, discusso problematicamente e allargato in particolare da A.M.Cirese (in rapporto a Gramsci) e Luigi M. Lombardi Satriani (il folklore come cultura di contestazione).\nI \u201cfolkloristi\u201d erano stati oggetto di critica di de Martino gi\u00e0 nella sua prima opera del 1941, \"Naturalismo e storicismo nell\u2019etnologia\", in quanto puri descrittori e catalogatori con criterio naturalistico e non storico-culturale: per cui il folklore rimane, pur categorizzato come \u201cprogressivo\u201d, come fenomeno di indagine antropologica nei termini pi\u00f9 complessivi di cultura popolare.\nCrisi della presenza e destorificazione del negativo.\nIn quanto alla \u201ccrisi della presenza\u201d come spaesamento, ne \"La fine del mondo\", Ernesto de Martino racconta di una volta in Calabria quando, cercando una strada, egli e i suoi collaboratori fecero salire in auto un anziano pastore perch\u00e9 indicasse loro la giusta direzione da seguire, promettendogli di riportarlo poi al posto di partenza. L'uomo sal\u00ec in auto pieno di diffidenza, che si trasform\u00f2 via via in una vera e propria angoscia territoriale, non appena dalla visuale del finestrino spar\u00ec alla vista il campanile di Marcellinara, il suo paese. Il campanile rappresentava per l'uomo il punto di riferimento del suo circoscritto spazio domestico, senza il quale egli si sentiva realmente spaesato. Quando lo riportarono indietro in fretta l'uomo stava penosamente sporto fuori dal finestrino, scrutando l'orizzonte per veder riapparire il campanile. Solo quando lo rivide, il suo viso finalmente si riappacific\u00f2.\nIn un altro esempio, per esprimere il medesimo concetto, De Martino racconta degli Achilpa, cacciatori e raccoglitori australiani, nomadi da sempre e per sopravvivenza, che avevano per\u00f2 l'usanza di piantare al centro del loro accampamento un palo sacro, intorno al quale celebravano un rito ogni volta che \"approdavano\" in un luogo nuovo. Il giorno che il palo si spezz\u00f2, i membri della trib\u00f9 si lasciarono morire, sopraffatti dall'angoscia.\nIl concetto di spaesamento, come una condizione molto \"rischiosa\" in cui gli individui temono di perdere i propri riferimenti domestici, che in qualche modo fungono da \"indici di senso\", viene inserito dunque da de Martino nelle sue categorie di \u201ccrisi della presenza\u201d e destorificazione del negativo. \nLa crisi della presenza caratterizza allora quelle condizioni diverse nelle quali l'individuo, al cospetto di particolari eventi o situazioni (malattia, morte, conflitti morali, migrazione), sperimenta un'incertezza, una crisi radicale del suo essere storico (della \"possibilit\u00e0 di \"esserci\" in una storia umana\", scrive de Martino) in quel dato momento scoprendosi incapace di agire e determinare la propria azione. La destorificazione del negativo permette l'universalizzazione della propria condizione umana in una dimensione mitico-simbolica, mediata dalla religione e presente nel rito. Secondo Amalia Signorelli, antropologa e collaboratrice della spedizione nel Salento, \n\"Il dato esistenziale che ha scatenato la crisi (morte, malattia, paura e altro ancora) viene mentalmente astratto dal contesto storico per entro il quale \u00e8 stato esperito e viene ricondotto a un tempo e a una vicenda mitici\". \nSe il mito \u00e8 narrazione, il rito \u00e8 un comportamento orientato ad uno scopo e ripetuto con parole e gesti di significato altamente simbolico. \u00c8 cos\u00ec che mito, rito e simbolo diventano un circuito volto alla soluzione della crisi, astraendo dalla storia reale in cui agisce il negativo. \nQuando \u00e8 il negativo a prevalere, e questo accade in fasi particolarmente drammatiche dell\u2019esistenza umana (come la morte di una persona cara), pu\u00f2 manifestarsi una crisi radicale, una \u201cfunesta miseria esistenziale\u201d, per cui l\u2019ethos del trascendimento non riesce pi\u00f9 a risolvere la crisi nel valore e la mancata valorizzazione fa perdere anche l\u2019operabilit\u00e0 sul reale. L\u2019attivit\u00e0 etica della valorizzazione \u00e8 necessaria per impedire la destrutturazione dell\u201desserci\u201d, in quanto il \u201cvitale\u201d vede per intero invaso il suo spazio, quello dell\u2019intersoggettivit\u00e0 e il rapporto con il mondo. Avviene allora che \u201cla presenza abdica senza compenso\u201d.\nL'elaborazione del lutto ed il pianto rituale antico.\nTra il 1952 e il 1956, l'etnologo organizza una serie di spedizioni di ricerca in Basilicata, accompagnato da un'equipe interdisciplinare, tra cui Vittoria De Palma anche lei etnologa e compagna di vita e con l'utilizzo di strumenti quali il magnetofono e la cinepresa, innovativi rispetto all'indagine folklorica classica. Riconnettendosi a \"Il mondo magico,\" decide di concentrarsi sul lamento funebre e la \u201ccrisi del cordoglio\u201d, ai segni, al simbolismo delle ritualit\u00e0 legate ad una crisi esistenziale tra le pi\u00f9 gravi, come quella che segue la perdita di un caro, e il pianto e il dolore collettivi che rappresentano la \u201ccrisi della presenza\u201d, della propria e di tutti, minacciata dalla morte. Il pericolo del lutto \u00e8 dunque quello dell\u2019annullamento totale. \nIn \"Morte e pianto rituale. Dal lamento funebre antico al pianto di Maria\", 1958, affronta anche il senso della morte di Cristo in rapporto alla condizione esistenziale dell'uomo nel mondo ed al momento traumatico della esperienza della morte dei propri cari. Di fronte alla \"crisi del cordoglio\" che pu\u00f2 portare al crollo esistenziale, emerge la esigenza di elaborare culturalmente il lutto, nella forma socialmente codificata del rito. La consolazione offerta dal credo religioso riconduce a forme sopportabili la carica drammatica del lutto, riferendola simbolicamente alla morte tragica di Cristo sulla croce, forme che consentono di ritrovarsi uguali nel dolore, ma che diventano anche promessa di resurrezione.\nDe Martino indaga la persistenza, nelle realt\u00e0 marginalizzate della Basilicata, del pianto funebre, come \u201criplasmazione\u201d del planctus irrelativo, rito antichissimo e diffuso prima del Cristianesimo in tutta l'area mediterranea. Il \u201cpianto rituale\u201d e le pratiche del lutto registrate ed analizzate dall'etnografo, ricordano antiche forme di espiazione del dolore e di superstizione individuate dalle popolazioni primitive della Nuova Zelanda, i Maori, o alcune trib\u00f9 nordamericane. Comunemente alle popolazioni primitive, infatti, i parenti del defunto contadino meridionale vestivano abiti di colore nero per \u201cmorire con lui\u201d, ma anche per \u201crisorgere insieme a lui\u201d visto che il nero indossato suggerisce le zolle feconde della terra nella quale il morto era stato seppellito.\nComune \u00e8 inoltre il veto tra i contadini studiati da Ernesto De Martino di non nominare il morto bens\u00ec di inserirlo nei discorsi usando epiteti come \u201cla buonanima\u201d o \u201cla felice memoria\u201d, o se proprio si pronuncia il nome del defunto seguono frasi come: \u201cche possa stare in mezzo ai fiori\u201d, o \u201cche possa stare in mezzo agli angeli\u201d o \u201cche possa stare in mezzo al Paradiso\u201d.\nErnesto De Martino in \"Morte e pianto rituale. Dal lamento funebre antico al pianto di Maria\" dimostra che tali pratiche servivano da espiazione, da farmakon per ricostruire un \"io\" deflagrato dal trauma della perdita avuta al fine di evitare di cadere in forme di nevrosi e quindi di perdita del controllo di s\u00e9 a causa della sofferenza eccessiva, i contadini meridionali avevano escogitato una sorte di lavoro del dolore che impedisse loro di annullarsi (non-esserci).\nSu questi temi si \u00e8 soffermata una sua studentessa e collaboratrice, la scrittrice Muzi Epifani, nella commedia \"La fuga\", scritta a dieci anni dalla sua scomparsa."}
{"id": "114964", "revid": "7336", "url": "https://it.wikipedia.org/wiki?curid=114964", "title": "Composto molecolare", "text": ""}
{"id": "114966", "revid": "128334", "url": "https://it.wikipedia.org/wiki?curid=114966", "title": "Joe Sentieri", "text": "Considerato un esponente dei cosiddetti \"urlatori\", \u00e8 ricordato anche per il curioso \"saltino\" con cui usava terminare le proprie esibizioni.\nBiografia.\nCresciuto in un quartiere popolare della zona portuale di Genova in una famiglia povera, con il fratello minore Leandro, si avvicina alla musica dopo che gli viene regalato un mandolino, che impara a strimpellare da autodidatta; inizia a lavorare molto presto come scaricatore di carbone al porto, e si dedica alla pittura. Inizia la carriera di cantante negli anni cinquanta esibendosi su navi da crociera e su transatlantici che coprivano le rotte dall'Europa verso le Americhe. Proprio durante una di queste sue prime esibizioni avvenne che, sul finire di una canzone, la nave roll\u00f2 improvvisamente e Sentieri, per non perdere l'equilibrio, fu costretto a fare un piccolo salto per restare in piedi.\nIl pubblico rimase sorpreso e divertito da quell'inaspettata mossa, e lo applaud\u00ec con calore. Da allora prese l'abitudine di concludere le sue canzoni con il suo famoso \"saltino\", quasi fosse un modo di apporvi la firma. Rimane a cantare in Sudamerica per una decina di anni prima di rientrare in Italia e proseguire in patria la carriera artistica. Si sposa con Maria Castaldi, che conosce grazie all'amico Giorgio Calabrese, e diventa padre di Dorina e Maurina. In Italia esordisce nel 1956 come cantante dell'orchestra di Corrado Bezzi, con cui incide anche alcuni dischi per la RCA Italiana (usando per\u00f2 il suo vero nome, Rino).\nCon il nome d'arte invece partecipa nel 1959 al Festival del Musichiere, che si teneva all'Arena di Verona, con un brano scritto da Domenico Modugno, intitolato \"Milioni di scintille\". Modugno continua a portargli fortuna perch\u00e9 sempre grazie a una sua canzone (\"Piove (ciao ciao bambina)\", gi\u00e0 premiata a Sanremo), vince l'edizione di Canzonissima dello stesso anno. L'anno successivo, tuttavia, nel presentare \"Libero\" al Festival di Sanremo, proprio Modugno gli preferisce Teddy Reno come partner, ma Sentieri debutta ugualmente sul palcoscenico dei fiori lanciando due motivi di grande successo: \"\u00c8 mezzanotte\" (in coppia con Sergio Bruni, terzo classificato) e \"Quando vien la sera\" con Wilma De Angelis. \nCon quest'ultimo brano arriva in prima posizione in classifica e partecipa al film Sanremo - La grande sfida.\nNel 1961 partecipa al Giugno della Canzone Napoletana. Nello stesso anno \u00e8 ancora a Sanremo con \"Lei\" e \"Libellule\", nel 1962 con \"Tobia\" e \"Cipria di sole\", nel 1963 con \"Quando ci si vuol bene come noi\". Nel 1962 partecipa al Gran Festival di Piedigrotta.\nNel 1960 incide anche la sigla dei Giochi Olimpici di Roma, intitolata \"Welcome To Rome\". Nello stesso periodo, Sentieri si impegna anche nel cinema interpretando una serie di cosiddetti \"musicarelli\", film basati su canzoni in voga, o parodie di film celebri, tra cui: \"Meravigliosa\", \"A qualcuno piace calvo\", \"Sanremo, la grande sfida\" e \"Urlatori alla sbarra\" (tutti del 1960); \"Bellezze sulla spiaggia\" e \"Caccia al marito\" (1961); \"Appuntamento in Riviera\" e \"Il giorno pi\u00f9 corto\" (1962). In televisione \u00e8 protagonista, assieme a Fausto Cigliano, di una fortunata serie di caroselli girati per una marca di cioccolato, di cui per molti anni rimarr\u00e0 nella memoria lo slogan \"\u00abU\u00e8 u\u00e8 u\u00e8... quant'\u00e8 buono il cioccolato Nestl\u00e9!\u00bb\". Pi\u00f9 tardi lavorer\u00e0 ancora nel cinema in ruoli da caratterista con Damiano Damiani in \"La moglie pi\u00f9 bella\" (1970) e \"Io ho paura\" (1977).\nNel 1986 \u00e8 ospite fisso insieme a Carla Boni, Achille Togliani e Giorgio Consolini nel programma Un fantastico tragico venerd\u00ec per 13 puntate. Nel dicembre 1995 torna in studio di registrazione per conto della etichetta genovese Devega per incidere alcuni classici della canzone genovese che, uniti ad altre sue incisioni in genovese di brani degli chansonniers francesi Brel, Brassens e Aznavour, danno vita all'album \"Rino 'Joe' Sentieri canta Genova\" che esce in musicassetta nel 1996 in edicola in abbinamento a un fascicolo a colori dedicato alla sua carriera. Sempre per la Devega esce postumo nel 2011 l'ultimo album di Joe, \"Il cantico di Rino Sentieri\", ritenuto dal cantante il suo testamento artistico e al quale lo stesso Sentieri antepone una prefazione.\nAppassionato di pittura fin da giovane, si dedica a questa seconda attivit\u00e0 esponendo i suoi lavori con discreto successo soprattutto dopo aver perso visibilit\u00e0 come cantante. Nel 1981 con la sua compagna Dora si trasferisce a vivere a Pescara. Nel luglio del 2004, in base alla legge Bacchelli, gli viene assegnato un vitalizio. La sua morte sopraggiunge ad alcune settimane di distanza dall'ictus cerebrale che lo aveva colpito.\nUno dei tanti.\nNel 1961 Sentieri lanci\u00f2 il brano \"Uno dei tanti\", scritto da Mogol e Carlo Donida. Questa canzone ha goduto - e gode tuttora - di una straordinaria popolarit\u00e0 soprattutto negli USA, tradotta in inglese da Jerry Leiber e Mike Stoller, e intitolata \"I (Who have nothing)\", interpretata, nel corso degli anni, da un considerevole numero di artisti. Il primo a proporla, nel 1963, fu Ben E. King (il celeberrimo cantante di \"Stand by Me\"). Grazie al successo ottenuto, il brano \u00e8 entrato stabilmente nel repertorio dei cantanti \"Soul\" e \"Rhythm'n'blues\". Tra le molte versioni disponibili, oltre a quella di Ben E. King, segnaliamo almeno: Status Quo (1966), Linda Jones (1968), Tom Jones (1970), Roberta Flack e Donny Hathaway (1972), Sylvester (1979), Manfred Mann's Earthband ([1979), Shirley Bassey (1980), Luther Vandross e Martha Wash (1991), Neil Diamond (1993), Gladys Knight (1998), Joe Cocker (2004), Jordin Sparks (2007), Haley Reinhart (2011) e Patrick Khalil (2017).\nDiscografia parziale.\n45 giri Flexy-disc.\nSono incisi da un solo lato e allegati in omaggio alla rivista \"Il Musichiere\":"}
{"id": "114969", "revid": "300067", "url": "https://it.wikipedia.org/wiki?curid=114969", "title": "Dave Cowens", "text": "Carriera.\nA livello universitario, Dave Cowens gioc\u00f2 per la Florida State University dal 1966 al 1970. Nei rimbalzi, detiene il record assoluto della Florida State con 1.340 rimbalzi in 78 partite (17,2 a incontro), il record della media stagionale (17,5 nella stagione 1968-69), e la seconda prestazione assoluta in una singola partita (31 rimbalzi contro Louisiana State University). Con 1.479 punti in 78 partite (19 a incontro) \u00e8 tra i primi 10 realizzatori di tutti i tempi di Florida State.\nNel draft NBA 1970 fu selezionato dai Boston Celtics come quarta scelta assoluta. Nella sua prima stagione da professionista realizz\u00f2 una media di 17 punti e 15 rimbalzi a partita, e fu il primo nella classifica dei falli personali. Assieme a Geoff Petrie dei Portland Trail Blazers ricevette il NBA Rookie of the Year Award.\nCentro di forte temperamento, tecnica discreta, grande grinta, nei Boston Celtics sostitu\u00ec nel ruolo il grande Bill Russell. Il suo numero di casacca, il 18, \u00e8 stato ritirato dai Celtics.\nNel corso delle sue undici stagioni nella NBA, gioc\u00f2 nei Boston Celtics, con cui vinse due titoli NBA, e nei Milwaukee Bucks. Fece parte per molti anni della miglior squadra NBA o della seconda. Gioc\u00f2 per sette volte l'NBA All-Star Game, venendo eletto MVP dell'All-Star Game nel 1973; quell'anno vinse anche il NBA Most Valuable Player Award al termine della \"regular season\". Si ritir\u00f2 definitivamente nel 1983, con medie di 17,6 punti, 13,6 rimbalzi, 3,8 assist a partita in un totale di 766 partite.\nNel 1990 venne inserito nella Basketball Hall of Fame. Nel 1996 fu inserito nella lista dei 50 migliori giocatori del cinquantenario della NBA.\nDopo il ritiro dall'agonismo Cowens divent\u00f2 allenatore. Aveva gi\u00e0 avuto una breve esperienza di giocatore-allenatore nei Boston Celtics nella stagione 1978-79. Nella NBA fu assistente allenatore per i San Antonio Spurs dal 1994 al 1996, quando divent\u00f2 capo allenatore dei Charlotte Hornets. Lasciati gli Hornets, nella stagione 2000-2001 fu capo allenatore dei Golden State Warriors.\nNel 2005 divenne allenatore delle Chicago Sky, neonata formazione della WNBA, la lega professionistica femminile. Lasci\u00f2 l'incarico dopo la stagione 2006, per tornare nella NBA come assistente allenatore dei Detroit Pistons."}
{"id": "114970", "revid": "466539", "url": "https://it.wikipedia.org/wiki?curid=114970", "title": "Aleksej Nikolaevi\u010d Kosygin", "text": "Biografia.\nKosygin si arruol\u00f2 nell'Armata Rossa nel 1919 a 15 anni, e combatt\u00e9 nella guerra civile russa. In seguito, fu educato al Collegio cooperativo di Leningrado, e lavor\u00f2 in Siberia dopo essersi unito al Partito comunista nel 1927. Negli anni Trenta studi\u00f2 all'Istituto tessile di Leningrado, esperienza dopo cui lavor\u00f2 come ingegnere, raggiungendo l'apice della propria carriera professionale con la direzione della fabbrica tessile \"Oktjabr'skaja\" di Leningrado.\nLe grandi purghe di Stalin ebbero come conseguenza un buon numero di sedi vacanti nell'amministrazione del PCUS, permettendo a Kosygin di entrare nei lavori a tempo pieno del partito nel 1938, prima come capo del dipartimento trasporti e industria di Leningrado e poi come sindaco di Leningrado; nel 1939 si un\u00ec al gabinetto dei \"soviet\" come Commissario del popolo dell'URSS per l'industria tessile; in quello stesso anno, Kosygin fu eletto al Comitato centrale del PCUS; dal 1940 al 1946 fu presidente del Consiglio dei commissari del popolo della RSFS Russa con responsabilit\u00e0 particolari per le industrie dei beni di consumo; fu anche primo ministro della RSFSR dal 1943 al 1946.\nDopo la seconda guerra mondiale, Kosygin fu candidato membro del Politburo, diventandone membro a pieno titolo nel 1948; fu per breve tempo anche ministro delle Finanze dell'Unione Sovietica in quello stesso anno, e ministro dell'Industria leggera fino al 1953.\nIn seguito alla morte di Stalin nel 1953, Kosygin perse parte dei propri poteri, ma torn\u00f2 presto in auge, in quanto stretto alleato di Nikita Chru\u0161\u010d\u0451v: fu eletto, in breve tempo, presidente del Comitato di Stato dell'URSS per la pianificazione nel 1959 e in seguito divenne membro pieno del \"Praesidium\" (il nuovo nome del \"Politburo\") nel 1960. Quando Chru\u0161\u010d\u0451v fu destituito dalla carica di primo segretario del partito e di capo del governo nell'ottobre 1964, Kosygin ne prese il posto a capo del governo in quella che inizialmente fu una troika con Leonid Bre\u017enev come segretario generale e Anastas Mikojan (poi Nikolaj Podgornyj) come presidente del Presidium del Soviet supremo dell'URSS.\nKosygin tent\u00f2 di completare le riforme economiche in corso, con lo scopo di far trasferire il baricentro dell'economia sovietica dall'industria pesante e dalla produzione militare all'industria leggera e dei beni di consumo. Bre\u017enev non diede alcun sostegno a questa politica, e poich\u00e9 gi\u00e0 entro la fine degli anni Sessanta questi era diventato l'indiscussa guida dell'URSS, la posizione di Kosygin, che comunque mantenne l'incarico di primo ministro e fu membro del \"Praesidium\" fino al 1980, si fece via via pi\u00f9 debole e perse gradualmente influenza. Kosygin si ammal\u00f2 e fu rimosso dai posti di responsabilit\u00e0 il 23 ottobre 1980, giusto qualche settimana prima del suo decesso."}
{"id": "114971", "revid": "729019", "url": "https://it.wikipedia.org/wiki?curid=114971", "title": "30. Waffen-Grenadier-Division der SS", "text": "La 30. Waffen-Grenadier-Division der SS (wei\u00dfruthenische Nr. 1) fu costituita il 1\u00ba agosto 1944 nella zona di Varsavia con elementi bielorussi della \"Schutzmannschaft-Brigade Siegling\" e fu in seguito trasferita nell'area di Belfort. Il 1\u00ba gennaio del 1945 fu trasferita a Grafenw\u00f6hr e immediatamente sciolta; i suoi uomini entrarono a far parte della 600. Divisione di Fanteria, come parte dell'Esercito Russo di Liberazione di Vlassov, mentre altre unit\u00e0 vennero destinate alla \"Waffen-Grenadier-Brigade der SS\" il 15 gennaio 1945.\nOrdine di Battaglia.\nNel gennaio 1945 questa era la suddivisione dei 2.000 uomini del Waffen-Grenadier-Division der SS (wei\u00dfruthenische Nr. 1) che si stavano addestrando a Grafenw\u00f6hr in Germania.\nMentre questa era la suddivisione dell'intera divisione di granatieri bielorussi:"}
{"id": "114972", "revid": "2038291", "url": "https://it.wikipedia.org/wiki?curid=114972", "title": "Salvatore Adamo", "text": "Biografia.\nNel 1947 suo padre si trasferisce in Belgio per lavorare nelle miniere della Vallonia, portando il piccolo Salvatore; la famiglia si stabilisce a Jemappes nei dintorni di Mons.\nNei primi anni sessanta Adamo partecipa a un concorso radiofonico di Radio Lussemburgo vincendo la finale a Parigi e inizia a esibirsi presentando le sue prime canzoni, scritte in francese, caratterizzate da una vena melodica interessante, frutto dell'incontro tra la tradizione italiana e quella cantautorale d'oltralpe.\nIl primo successo arriva nel 1963 con \"Sans toi ma mie\" (\"Sei qui con me\"). Si trasferisce poi a Parigi dove incide l'album di debutto: \"63/64\" con \"Tombe la neige\" e \"Vous permettez, Monsieur?\" che nel 1964 arriva prima in Francia per quattro settimane, nei Paesi Bassi e in Belgio per undici settimane trasformandolo in una celebrit\u00e0 mondiale. Nel 1965 \"La Nuit\" arriva prima per undici settimane in Francia e terza in Belgio mentre \"Mes Mains Sur Tes Hanches\" prima per undici settimane in Francia e seconda in Belgio.\nNel 1966 \"Une M\u00e8che de Cheveux\" arriva prima in Francia per cinque settimane e quarta in Belgio, \"Ton Nom\" prima in Francia per quattordici settimane e settima in Belgio e \"Le Coeur en Bandouli\u00e8re\" prima in Francia per due settimane. Nel 1967 \"Inch'Allah\" arriva prima in Francia per cinque settimane e quarta in Belgio e \"Une Larme aux Nuages\" prima per sette settimane in Francia e quarta in Belgio.\nInizia a pubblicare i suoi dischi anche in Italia, raccogliendo anche qui il successo con \"Cade la neve\" - \"Vous permettez Monsieur\" - \"Perduto amor\" - \"Non voglio nascondermi\" - \"La notte\" - \"Amo\" - \"Una ciocca di capelli\" - \"Se mai\" - \"Non mi tenere il broncio\" - \"Lei\" (che nel 1966 arriva al primo posto in classifica) - \"Il nostro romanzo\" - \"Insieme\" - \"Inch'Allah\" - \"Affida una lacrima al vento\" - \"La tua storia \u00e8 una favola\" - \"Tu somigli all'amore\" - \"Accanto a te l'estate\" - \"Felicit\u00e0\" - \"\u00c8 la mia vita\", ecc...\nIncide anche la canzone \"Dolce Paola\" dedicata a Paola Ruffo di Calabria, futura regina del Belgio, di cui si dice che il cantautore fosse innamorato arrivando nel 1964 in prima posizione nelle Fiandre in Belgio e in quinta nei Paesi Bassi. \nNel 1968 con \"Affida una lacrima al vento\" (Accroche une larme aux nuages), vince il Festivalbar ed occupa il 1\u00ba posto della hit parade. Nello stesso momento la sua canzone \"Tu somigli all'amore\" (L'amour te ressemble) diventa la sigla della trasmissione televisiva \"Disco verde\". Nel dicembre 1968 il singolo \"Pauvre Verlaine\" arriva primo in Francia.\nNel 1969 il singolo \"Petit bonheur\" arriva primo in Francia per due settimane e nono in Svizzera. Nello stesso anno sposa Nicole che lo render\u00e0 padre di due figli: Anthony nato nel 1969 e Benjamin nato nel 1980. \u00c8 anche padre di Amelie, nata nel 1979 da una relazione con l'attrice tedesca Annette Dahl.\nTra la fine degli anni sessanta e i primi anni settanta scrive alcuni testi interpretati dalla sorella Delizia Adamo.\nNel 1970 interpreta come protagonista il film, con la regia di Jean Claude Aubert, L'ardoise di cui compone anche la colonna sonora\nNel 1976 partecipa come ospite al Festival di Sanremo. Egli all'estero rimane noto nei paesi francofoni, ispanici, in Germania, Russia e in Giappone.\nNel 1984 subisce un intervento di by-pass al cuore che lo costringe a ridurre l'attivit\u00e0 lavorativa.\nDal 1993 Adamo \u00e8 ambasciatore dell'UNICEF per il Belgio. Nel 2001 viene insignito del titolo nobiliare di \"Cavaliere\" dal re Alberto II del Belgio e l'anno successivo viene nominato \"Officiale dell'ordine della Corona\".\nNel 2010 riceve il \"Grand Prix internationale de po\u00e9sie francophone\" per l'insieme della sua opera e nel 2014 il premio \nVictoires de la musique alla carriera.\nFino ad oggi Adamo ha venduto oltre 100 milioni di dischi nel mondo. \nNonostante abbia vissuto praticamente sempre in Belgio non ha mai rinunciato alla nazionalit\u00e0 italiana, sia per un senso di dovere verso il padre sia per l'impossibilit\u00e0 legale di avere la doppia nazionalit\u00e0 in Belgio. Nel 2010 la legge viene modificata e lui pu\u00f2 iniziare la pratica per ottenere la doppia nazionalit\u00e0. Tuttora vive a Uccle, nei pressi di Bruxelles.\nNel 2018 gli viene conferito il Premio Tenco, per aver diffuso la cultura e la musica italiana oltreconfine. Durante l\u2019edizione dal titolo \u201cMigrans-Uomini, idee, musica\u201d, il cantautore siciliano naturalizzato belga, ha fatto di nuovo la sua comparsa sul palcoscenico del Teatro Ariston di Sanremo, a distanza di circa dieci anni dall\u2019ultimo concerto live in Italia.\nNel 2019 esce un nuovo album prodotto da Dino Vitola, che celebra i nomi di importanti artisti del panorama italiano, al quale sta seguendo dal mese di gennaio una tourn\u00e9e internazionale che terminer\u00e0 proprio in Italia."}
{"id": "114976", "revid": "124641648", "url": "https://it.wikipedia.org/wiki?curid=114976", "title": "31. SS-Freiwilligen-Grenadier-Division", "text": "La 31. SS-Freiwilligen Grenadier Division fu costituita il 1\u00ba ottobre 1944 a F\u00fcnfkirchen (l'odierna P\u00e9cs) (Ungheria) dai resti della divisione \"Kama\". Nel novembre 1944 fu trasferita a Marburg an der Drau per completare l'addestramento. Il 18 gennaio 1945 la divisione fu convertita (nominalmente) nella divisione tipo dell'esercito tedesco del 1945. Si arrese a K\u00f6niggr\u00e4tz."}
{"id": "114977", "revid": "80598", "url": "https://it.wikipedia.org/wiki?curid=114977", "title": "Alunni del Sole", "text": "Gli Alunni del Sole sono un gruppo musicale pop rock italiano.\nStoria.\nIl complesso, che prende il nome dall'omonimo romanzo di Giuseppe Marotta, venne fondato alla fine degli anni sessanta quando due fratelli di Napoli, Paolo Morelli (pianoforte e voce) e Bruno Morelli (chitarre), provenienti da una famiglia in cui si respirava musica (il padre Ardelio, toscano di Fucecchio, era un valente violinista ed autore di canzoni, di cui la pi\u00f9 nota \u00e8 \"La mano del Signore\" per Little Tony, e la madre Maria un'apprezzata pianista), scelsero la strada della musica trasferendosi a Roma. L\u00ec incontrarono Giulio Leofrigio (batteria) e Giampaolo Borra (basso), che si unirono al loro progetto musicale. Inizialmente faceva parte della band anche Antonio Rapicavoli (sassofono), che lasci\u00f2 il complesso dopo la pubblicazione dei singoli \"L'Aquilone\" e \"Concerto\".\nVerso la fine dell'epoca del beat italiano, il complesso mosse i primi passi grazie a Renzo Arbore partecipando come ospite fisso alla trasmissione televisiva \"Speciale per voi\", l'avanguardia del \"talk show\" con artisti, cantanti e complessi dell'epoca, ai quali i giovani in studio rivolgevano domande: il complesso degli Alunni del Sole accompagnava musicalmente gli ospiti. Inusuali erano le esibizioni di Paolo Morelli all'organo Hammond o al piano suonando brani di rhythm 'n' blues.\nFu dall'inizio una partenza fortunata con il 45 giri \"L'aquilone\" e il successo venne poi bissato nel 1969 con il brano \"Concerto\", che conteneva gi\u00e0 qualche spunto progressivo nell'accostamento dell'orchestra alla band di formazione pop.\nI primi singoli vengono incisi per la Parade fino a \"Fantasia\", che nel 1970, anno della pubblicazione per la Liberty Records, partecipa alla rassegna \"Un disco per l'estate\". L'anno successivo, la Liberty viene inglobata nella Produttori Associati, casa discografica di propriet\u00e0 di Antonio Casetta distribuita dalla Dischi Ricordi. Il primo singolo, \"Ombre di luci\", viene seguito lo stesso anno da \"Isa... Isabella\". L'anticonvenzionale esordio su 33 giri \u00e8 del 1972 con \"Dove era lei a quell'ora\": sul lato A una suite a tema che narra la storia di un uomo accusato di omicidio e in cui si cavalca l'imperante moda del rock progressivo e sul lato B una raccolta di canzoni che non tradisce la vena cantautorale del complesso. Gli arrangiamenti coraggiosi, ai quali partecipa anche il pianista jazz Giorgio Gaslini, vengono per\u00f2 rifiutati dalla casa discografica, che costringe la band a reincidere i brani con arrangiamenti pi\u00f9 convenzionali.\n\"...E mi manchi tanto\" \u00e8 una raccolta d\u2019inediti e vecchi brani del repertorio che scala l'hit parade. \"Jenny e la bambola\" (1974) come anche il successivo \"Le maschere infuocate\" (1976) risultano due LP importanti nel panorama della canzone melodica italiana, nei quali il complesso raggiunge l'apice artistico. Il quinto album \"'A canzuncella\" (1977), prodotto da Gian Piero Reverberi, riscuote molto successo tra il pubblico, grazie soprattutto alla title track che diventa un classico della moderna canzone napoletana, reinciso da moltissimi artisti tra cui Enrico Ruggeri nell'album \"Contatti\" nel 1989 e Ornella Vanoni nell'album \"Un panino una birra e poi...\" nel 2001.\nSuccessivamente, la casa discografica degli Alunni del Sole, la Produttori Associati, cade in rovina; la band passa alla casa discografica Dischi Ricordi. Anche l'album \"Li\u00f9\" (1978), primo disco con la nuova etichetta, \u00e8 un successo. Con il brano omonimo il complesso degli Alunni Del Sole vince il Festivalbar 1978; dopo quest'album, Leofrigio e Borra lasciano la formazione e vengono sostituiti da Gianfranco Coletta, ex componente di Chetro &amp; Co., Banco del Mutuo Soccorso e da Ruggero Stefani, ex componente di Pupille, Fholks, l'Uovo di Colombo, Equipe 84.\nCon l'album \"Tarant\u00e8\", gli Alunni del Sole confermano il loro legame con la canzone napoletana. Il retro del 45 giri omonimo, \"Giocattolo\", verr\u00e0 peraltro ripreso da Pl\u00e1cido Domingo.\nDopo il successo dell\u2019album \"Cantilena\" (1980), il gruppo passa dalla Dischi Ricordi alla RCA Italiana per volere di Ennio Melis. Nello stesso anno il tastierista Enrico Olivieri, del gruppo Metamorfosi, entra in formazione. Con la casa discografica romana vengono prodotti due album: \"Carezze\" (1981) e \"Quando si \u00e8 soli come me\" (1982). Con l\u2019uscita di Melis dalla RCA anche i fratelli Morelli lasciano per rientrare, dopo una lunga pausa, con l\u2019album \"Di canzone in canzone\" (1992), pubblicato dalla Phonogram per la produzione Venus e, nel 1996, pubblicano la raccolta \"L\u2019amore che non finir\u00e0.\" Nel 2002 nella formazione entra il bassista Alessandro Saba. \u00c8 del 2006 l\u2019uscita del doppio CD \"E risalire il tempo,\" realizzato per la NAR INTERNATIONAL di Mario Limongelli.\nNel gennaio del 2013, per festeggiare i 45 anni di vita del sodalizio artistico, viene pubblicato il cofanetto \"La storia... il sogno\", contenente 15 successi e un disco di inediti intitolato \"Il sogno che svanisce\". La copertina mostra un quadro del pianista-cantante Paolo Morelli che il 9 ottobre dello stesso anno muore a Roma stroncato da un infarto.\nIl 9 ottobre 2014, a un anno dalla morte di Paolo Morelli, la BMG-Sony pubblica un box-set contenente i primi dieci album rimasterizzati su formato CD. Vengono quindi pubblicati gli album \"Dove era lei a quell'ora\" \u2013 arrangiamenti di Giorgio Gaslini \u2013 Nuova Produttori Associati (2015) e \"Di canzone in canzone\" \u2013 ripubblicazione di Scarlet (2016). Nel marzo 2016 muore Giulio Leofrigio, batterista della prima formazione. Nel contempo Bruno Morelli, per diffondere il lascito musicale del fratello e mantenerne viva la memoria artistica, insieme con Enrico Olivieri, Ruggero Stefani e Alessandro Saba, decide di rimettere in pista il gruppo, ricomponendo la band. \nIl 29 gennaio 2018, il comune di Napoli dedica a Paolo Morelli l'affissione di una targa al palazzo natio in via Firenze 76.\nA sei anni dalla scomparsa di Paolo Morelli \u00e8 stato prodotto su etichetta Suonidelsud l'album tributo \"Continuando verso Napoli - ricordando Paolo Morelli - Alunni del Sole\" nelle versioni doppio CD e triplo vinile. Il progetto coinvolge molti interpreti tra i quali Enzo Gragnaniello, gli Audio 2 e Gigi Finizio. Bruno Morelli pubblica inoltre, nel 2020, un libro dedicato all'attivit\u00e0 artistica di Paolo Morelli."}
{"id": "114978", "revid": "123787586", "url": "https://it.wikipedia.org/wiki?curid=114978", "title": "Terra-616", "text": "Terra-616 \u00e8 il nome utilizzato nell'Universo Marvel per identificare la \"continuity\" principale in cui si svolge la maggior parte delle storie dei fumetti Marvel Comics.\nOrigine del nome.\nAlan Moore ha utilizzato per primo questo termine nel fumetto della Marvel britannica Capitan Bretagna negli anni ottanta, in cui la Terra-616 \u00e8 stata dichiarata la principale da Merlyn, protettore del multiverso. Anche se le storie della Marvel UK non sono ufficialmente parte della \"continuity\" dell'universo Marvel, pi\u00f9 tardi la decisione \u00e8 stata confermata nel fumetto \"Excalibur\".\nNel 2005 John Reppion, il genero di Alan Moore (sposato con Leah Moore, la figlia), dopo aver chiesto ad Alan, ha per\u00f2 confermato che il numero 616 \u00e8 stato scelto a caso.\nRiferimenti.\nLa maggior parte dei riferimenti alla Terra-616 appaiono nelle pubblicazioni della Marvel britannica o in \"Excalibur\", ma alcune sono apparse anche in altri albi e film:"}
{"id": "114981", "revid": "287204", "url": "https://it.wikipedia.org/wiki?curid=114981", "title": "Claremorris", "text": "Claremorris (\"Cl\u00e1r Chlainne Mhuiris\" in irlandese) \u00e8 una localit\u00e0 del Mayo, in Irlanda. \u00c8 situata sulla strada nazionale N17 che collega Galway a Sligo, ma \u00e8 soprattutto un nodo ferroviario per le vicine Westport e Ballina, che collega a Dublino. Il tratto Ballina/Westport\u2013Dublino si interseca a Claremorris nel non pi\u00f9 usato tratto Limerick\u2013Sligo del vecchio \"Western Railway Corridor\". Attualmente \u00e8 in corso una campagna (\"West on Track\") per riaprire il tratto da Sligo a Galway e Limerick, che coinvolgerebbe cittadine intermedie come Tuam e Gort. Anticamente, c'era anche una ferrovia per Ballinrobe da Claremorris.\nClaremorris non ha grandi punti d'interesse nel suo centro abitato, oltre un bizzarro monumento formato da pezzi di barca, ma \u00e8 molto suggestiva in ambito paesaggistico: Croagh Patrick, facilmente individuabile in lontananza, appare imponente e rende il paesaggio intorno a Claremorris, formato da foreste, \"drumlin\" tondeggianti e laghi impressionanti, piatto e delicato. La cittadina ha dato i natali al cardinale John Francis D'Alton e pu\u00f2 fruire di due scuole secondarie e varie, nell'area circostante, primarie."}
{"id": "114982", "revid": "767487", "url": "https://it.wikipedia.org/wiki?curid=114982", "title": "Beans", "text": "I Beans sono un italiano di musica leggera, in auge particolarmente negli anni settanta.\nStoria della band.\nIl complesso si forma nella seconda met\u00e0 degli anni sessanta a Catania, ed inizia suonando per lo pi\u00f9 cover di musica beat.\nIl debutto del quintetto avviene nel 1969, attraverso la produzione artistica di Guido De Angelis e Maurizio De Angelis, che per la ARC curano la produzione artistica della canzone \"Il marinaio\", cover di \"A salty dog\" dei Procol Harum; unica incisione della band nel decennio degli anni sessanta.\nAl di l\u00e0 del limitato riscontro nella stagione beat, il complesso dei Beans prosegue la sua attivit\u00e0 ed il ritorno della band in sala d'incisione avviene nel 1975 promosso dal cantautore Gianni Bella che consente al quintetto di sottoscrivere un contratto discografico con la CGD che promuove il debutto con \"Come Pioveva\", un brano del 1918 (scritto da Armando Gill, pseudonimo di Michele Testa) che il complesso reinterpreta con arrangiamenti freschi e una impronta che rimarr\u00e0 nel tempo il suo marchio sonoro.\nIl disco riscuote un notevole successo (dal novembre 1975 a marzo 1976 il disco ottiene un buon piazzamento nelle classifiche di vendita, soprattutto nella fascia cosiddetta dei dischi caldi), e .\nForte del successo nazionale l'attivit\u00e0 della band prosegue senza sosta con la pubblicazione di canzoni inedite come \"Sto piangendo\" e \"Cara\" che ottengono anch'esse ottimi piazzamenti nelle classifiche di vendita.\nIl 1977 \u00e8 un anno fortunato per il complesso dei Beans; il 16 luglio la band partecipa alla \"2\u00aa Rassegna internazionale dei Complessi\" (manifestazione che si tiene nel palazzo dello sport di Pesaro all'interno del \"Pesaro Summer Show 77\"), presentata da Pippo Baudo e sull'onda del successo ottenuto durante l'anno compie una \"tourn\u00e9e\" che tocca Canada, USA e Sud America, dove i dischi del sestetto figurano nelle classifiche dei dischi pi\u00f9 venduti.\nSe le capacit\u00e0 del sodalizio Beans poggiano in prevalenza sulle indubbie doti tecniche e strumentali dei cinque musicisti il supporto creativo viene fornito alla band dal conterraneo Gianni Bella (per la musica) e da suo fratello \"Antonio Bella\" (per i testi) che - fatta eccezione per alcuni brani - firmano tutte le canzoni del repertorio del complesso. Di contro quest'ultimo non si lascia pregare se viene chiamato a collaborare come nel caso del brano \"Non si pu\u00f2 morire dentro\" (successo inciso da Gianni Bella) in cui presta la voce per la parte corale.\nCon il brano \"Soli\" (musica di Gianni Bella - testo di \"Antonio Bella\") la band partecipa al Festival di Sanremo 1978 nella categoria ; tuttavia se il piazzamento in classifica non \u00e8 dei migliori il riscontro nella Hit Parade \u00e8 del tutto positivo.\nAlla fine del 1979 il cantante Franco Morgia e il bassista Tony Ranno lasciano la formazione e qualche mese dopo, anche il tastierista Gino Finocchiaro rassegna le dimissioni: Franco viene sostituito dal fratello gemello Carmelo Morgia, mentre nel ruolo di tastierista subentra Gaetano Coco.\nIntorno alla seconda met\u00e0 degli anni ottanta, onorate le scadenze degli ultimi impegni contrattuali, il complesso dei Beans prosegue ancora l'attivit\u00e0 concertistica ridimensionando per\u00f2 gli impegni all'interno del circuito regionale siciliano.\nNel 1994 la band si compattata attorno alle figure \"di Pippo Panasc\u00ec,\" del batterista Pietro Paolo \"Folletto\" Cristaldi e di Carmelo Morgia ai quali fanno seguito, Dario Stivala alla chitarra e Angelo Romeo al pianoforte e ai synth. Con questa formazione il quintetto entra in sala di registrazione e ne esce con un album dal titolo \"Ancora una volta si pu\u00f2\" che, tra le tante, contiene canzoni come \"Ci sei tu\" (musica di Carmelo Morgia; testo di Antonino Condorelli), \"La speranza pi\u00f9 grande che ho\" (musica di Salvatore Comis e Carmelo Morgia; testo di Antonino Condorelli), \"Ti penso\" (musica di Silvio Amato e Francesco Morgia; testo di Francesco Morgia), \"Donna libera\" (musica di Giuseppe Panasc\u00ec; testo di Fred Garozzo), \"Un bacio\" (testo e musica di Giuseppe Panasc\u00ec e \"Marciapiedi\" (musica di Giuseppe Panasc\u00ec; testo di Fred Garozzo).\nNel 1996 la band realizza il disco dal titolo \"Ever-green\", distribuito dalla Sony Music e destinato soprattutto al mercato europeo. L'attivit\u00e0 del complesso prosegue con la partecipazione ad alcune trasmissioni televisive emesse dai maggiori network nazionali: \"Stelle del mediterraneo\" (Telemontecarlo); \"L'antifestival\" (per la televisione monegasca); \"Napoli prima e dopo\" (Raiuno); \"Anima mia\" (Raidue 2).\nNel 2001 un altro importante progetto vede il complesso dei Beans (coadiuvato dall'orchestra del teatro Vincenzo Bellini di Catania) cimentarsi nell'interpretazione dei pi\u00f9 grandi successi di Lucio Battisti; lo spettacolo viene portato in tourn\u00e9 e ad esso fa seguito un album CD live distribuito in tiratura limitata.\nNel 2002 la band pubblica un album CD contenente, tra gli altri, \"Stelle\" (cover della canzone \"Heaven Must be Missing an Angel\", brano appartenente al repertorio dei Tavares).\nNel 2005, sulla scia del rilancio e incoraggiato dal successo ottenuto durante i \"tour\" degli anni precedenti, il complesso dei Beans pubblica un album CD intitolato \"Beans per sempre\", summa dell'attivit\u00e0 della band e miscellanea di sonorit\u00e0 che va dal \"Beans style\" alla musica latina. Nel disco, fra i brani inclusi figurano \"I giorni che vivr\u00f2\" (cover di \"My all\"), \"Voglio morir d'amor\" (versione italiana di \"Con cada beso\"), \"Joena\" (cover dell'originale omonimo della Kool and the Gang).\nIl complesso dei Beans \u00e8 apparso nella sigla finale del programma \"Il processo di Biscardi\" (LA7); \u00e8 intervenuto alla trasmissione televisiva \"La vita in diretta\" (Raiuno) condotta da Michele Cucuzza ed \u00e8 stato ospite nella trasmissione \"I Migliori Anni\" (Raiuno) presentata da Carlo Conti.\nNel 2006 anche Giuseppe Panasc\u00ec lascia la formazione e dal 2010 la band (non pi\u00f9 nella compagine originaria ma supportata di volta in volta da validi musicisti) assesta la sua attivit\u00e0 alternando i concerti (sempre all'interno del circuito regionale) alla cura delle riedizioni dei brani del suo repertorio.\nNegli ultimi dieci anni la formazione del complesso dei Beans si \u00e8 nuovamente assestata attorno al nucleo composto dal batterista Pietro Paolo Cristaldi (detto Folletto, uno dei membri storici fondatori della band) e dal cantante Carmelo Morgia, ai quali si sono ri-uniti il chitarrista Pippo Grillo e il bassista Tony Ranno (questi ultimi membri storici della band); completano la formazione il pianista Salvatore Finocchiaro (figlio di Gino Finocchiaro, gi\u00e0 nel nucleo degli esordi) e il percussionista Maurizio Cristaldi (figlio del batterista Pietro Paolo).\nDiscografia.\nLa produzione discografica dei Beans si estende dal 1967 all'ultimo album pubblicato, nel 2006:"}
{"id": "114983", "revid": "74801", "url": "https://it.wikipedia.org/wiki?curid=114983", "title": "Boyle (Irlanda)", "text": "Boyle (irlandese: \"Mainistir na B\u00faille\") \u00e8 un grazioso e importante centro della contea di Roscommon, nella Repubblica d'Irlanda. Attraversato dall'omonimo fiume, \u00e8 situato nella linea ferroviaria che collega Dublino a Sligo, mentre la strada nazionale N4 passa poco distante.\nHa dato i natali all'attrice Maureen O'Sullivan, madre di Mia Farrow."}
{"id": "114985", "revid": "1721238", "url": "https://it.wikipedia.org/wiki?curid=114985", "title": "La Bottega dell'Arte", "text": "La Bottega dell'Arte \u00e8 un gruppo musicale italiano, attivo dal 1974.\nStoria.\n1974-1976.\nIl complesso viene fondato nei primi anni settanta, quando i fratelli Piero e Massimo Calabrese si uniscono a tre amici di infanzia (Fernando Ciucci, Romano Musumarra e Alberto Bartoli) per formare una band, sulla scia dei tanti sodalizi dello stesso tipo emergenti della musica leggera italiana, nati dopo gli exploit in classifica di band come i Pooh.\nLo stile de La Bottega Dell'Arte rifletteva le tipiche tendenze musicali in voga negli anni settanta, ovvero: prevalenza di sapienti incroci di tastiere analogiche sulle chitarre, uso del flauto, melodie rarefatte, testi ispirati ad un romanticismo fiabesco. Si pu\u00f2 dire che il suo genere fosse una sorta di \"progressive rock\", espresso in chiave melodica ed italiana.\nDopo il primo singolo pubblicato nel 1974 per una piccola etichetta romana, il complesso ottiene un contratto con la EMI Italiana, ed incide il secondo 45 giri, che si rivela un successo da classifica, infatti \"Come due bambini\" arriva nei primi 5 posti della classifica dei dischi pi\u00f9 venduti e si conferma uno dei brani pi\u00f9 interessanti e apprezzati del 1975. Nello stesso anno, la band pubblica anche il primo album, intitolato semplicemente \"La Bottega dell'Arte\", apprezzato da pubblico e critica, dal quale per\u00f2 non vengono estratti altri singoli di successo.\nNel 1976 la EMI licenzia il singolo \"Amore nei ricordi\" e la band partecipa al Festivalbar del 1976 classificandosi al secondo posto; il retro del 45, \"Mare nostrum\" \u00e8 un brano strumentale nel quale i musicisti de La Bottega Dell'Arte dimostrano di possedere qualit\u00e0 compositive e strumentali che vanno ben oltre le semplici canzoni \"easy\" che servono solo a dare notoriet\u00e0 alle produzioni di maniera.\n1977-1979.\nSulla scia dei fortunati esordi, nel 1977 la EMI pubblica il singolo \"Che dolce lei\" che ottiene buoni livelli di vendita e spiana la strada al successivo \"Long Playing\" intitolato \"Dentro\", considerato da molti come il lavoro pi\u00f9 completo che la band sia riuscita a portare all'attenzione del pubblico.\nNe segue un singolo, \"Bella sarai\", pubblicato nel 1978, che si rivela il prodotto commerciale che porta il complesso all'apice della popolarit\u00e0. Nel 1979 la Emi pubblica un singolo ed un album e un singolo intitolati entrambi \"L'avventura\", un cambio di stile repentino e, per una band passata dalle tematiche e sonorit\u00e0 anni settanta ad un funky e rhythm and blues si rivela ancor di pi\u00f9 la grande abilit\u00e0 strumentale dei 5 componenti.\n1980-1985.\nIl complesso de La Bottega Dell'Arte, legato indissolubilmente ai successi iniziali, partecipa al Festival di Sanremo 1980 con \"Pi\u00f9 di una canzone\", brano con il quale non riesce a salire sul podio dei vincitori (quella edizione vide il successo di Toto Cutugno). La Emi pubblica \"La Bottega dell'Arte Special,\" una antologia celebrativa che include il brano presentato al Festival.\nNel 1981, dopo la pubblicazione del singolo \"Vecchio rock\" ed una fortunata tourn\u00e9e in Finlandia, Fernando Ciucci lascia la formazione per motivi riconducibili a scelte personali, segnando di fatto la fine di un'epoca, essendo la sua l'impronta vocale in tutti i maggiori successi de La Bottega Dell'Arte. Nonostante la canzone sia passata quasi inosservata in Italia, essa diviene un successo nei paesi scandinavi, uno dei pochi casi nei quali il complesso riesce ad esportare la propria musica fuori dai confini italiani.\nNel corso dei primi anni ottanta, sulla scia di un pop-rock di tendenza, assolti gli obblighi contrattuali con la Emi, La Bottega Dell'Arte pubblica in Italia \"Nelle stelle, nel vento\" e \"No stop to America\", singoli di scarso successo, il secondo dei quali, per\u00f2, sar\u00e0 scelto nel 1983 come sigla dal programma di Raiuno \"Fresco fresco\".\nNel 1984 i quattro componenti rimasti, pur avendo gi\u00e0 da tempo intrapreso proficue carriere soliste come produttori o session-man \u00abdi lusso\u00bb, decidono di dare alle stampe un ultimo lavoro sotto l'intestazione che li ha resi famosi nella seconda met\u00e0 degli anni settanta. Il frutto di questa ultima prova porter\u00e0 il titolo \"Forza 4\", un album passato quasi inosservato, pubblicato in pochissime copie, delle quali le restanti furono mandate al macero dopo il fallimento della piccola societ\u00e0 alla quale era stata affidata la distribuzione.\nNonostante la grande delusione per una fine cos\u00ec sottotono, due brani del disco vengono estrapolati dal contesto per diventare sigle televisive e di una telenovela molto seguita in Sudamerica.\nConclusa definitivamente l'esperienza artistica Fernando Ciucci apre con la moglie un vivaio a Roma; Romano Musumarra si dedica all'attivit\u00e0 di produttore discografico (tra i tanti dischi, anche del 45 giri inciso dalla principessa St\u00e9phanie di Monaco, \"Ouragan\") e \"session man\" (lavorando anche con Mario Castelnuovo, Mango), Piero Calabrese (che ha scritto brani per artisti come Alex Baroni, Jeanne Mas Giorgia, Zero Assoluto, Erredieffe, Julia Lenti e Marco Mengoni; Franco Califano, Tiziana Rivale, Dee D. Jackson) apre uno studio di registrazione e suo fratello Massimo Calabrese si dedica all'attivit\u00e0 di autore e produttore lanciando tra gli altri Giorgia, Alex Baroni e Marco Mengoni.\nAlberto Bartoli lavora in studio e dal vivo, suonando la batteria, tra gli altri, per Mia Martini, Luca Barbarossa, Giorgia, Paola Turci, Luciano Pavarotti, dando vita in seguito insieme con Massimo Calabrese alla \u00abfortunatissima\u00bb band R&amp;B \"Vorrei la Pelle Nera\".\nMassimo Calabrese e Romano Musumarra sono a tutt'oggi degli affermati autori e produttori di importanti artisti.\nDal 1985 ad oggi.\nA cavallo degli anni 80 e 90 Alberto Bartoli e Massimo Calabrese ridanno vita alla \"Bottega\" insieme con due elementi del gruppo Italo-Disco, Twilight (Fabio Sinigallia chitarre e voce e Massimo Zuccaroli tastiere e\nvoce) suonando in pi\u00f9 di 100 concerti in Italia (dal 1988 al 92.) Nel 2007 nuova tournee questa volta sempre insieme ad Alberto Bartoli e Massimo Calabrese troviamo Marco D'Angelo voce, Luciano Ciccaglioni chitarre e Stefano Senesi tastiere.(2007).\nOggi, dopo qualche anno di silenzio, ha preso corpo un progetto con la seguente formazione:\nNel concerto La Bottega ripropone tutti i suoi grandi successi con i quali ha venduto nel mondo circa 3.000.000 di dischi. Si passa da COME DUE BAMBINI ad AMORE NEI RICORDI da CHE DOLCE LEI a BELLA SARAI da L'AVVENTURA a VECCHIO ROCK e MARE NOSTRUM; oltre a questo il concerto diventa un vero e proprio compendio di storia della musica moderna italiana ed internazionale, passando dal canto gregoriano rivisitato in chiave progressive, a citazioni dei Genesis, Queen, Santana, Battisti, Puccini, Trovajoli, senza dimenticare i grandi classici del R&amp;B (visti i tanti anni di militanza di alcuni elementi nel gruppo storico GLI IO VORREI LA PELLE NERA), ed i grandi successi scritti dalla Bottega, per altri artisti.\nFormazioni.\nOriginale\nStorica (1975-1981)\n1982-1984\nFine '80 e '90\nPrimi anni 2000\nAttuale"}
{"id": "114986", "revid": "324090", "url": "https://it.wikipedia.org/wiki?curid=114986", "title": "Tuam", "text": "Tuam (in irlandese \"Tuaim\", pronuncia approssimativa italiana di entrambe le versioni \"tciu-eim\") \u00e8 una cittadina irlandese della contea di Galway.\nPosizione.\nLa cittadina \u00e8 situata sulla strada nazionale N17 (Galway-Sligo), nelle \"midlands\" irlandesi e nella zona centro-orientale della propria contea.\nLa citt\u00e0 di Galway \u00e8 situata a sud-ovest di Tuam a poco pi\u00f9 di 30\u00a0km.\nIl centro una volta era attraversato da una ferrovia, oggi praticamente in disuso, che collegava Limerick a Sligo: recentemente \u00e8 stata aperta una campagna (\"West-on-track\") per far riaprire lo snodo ferroviario come Western Railway Corridor.\nAneddoti e cultura.\nLa cittadina \u00e8 conosciuta come \"The Old Cathedral City\" per la presenza della Cattedrale di Saint Mary situata nel centro abitato: questo fattore porta gli abitanti di Tuam a considerarla la \"pi\u00f9 piccola citt\u00e0 del mondo\", dato che una volta le cattedrali erano prerogativa delle citt\u00e0.\nNella citt\u00e0 \u00e8 anche presente la cattedrale dell'Assunzione della Beata Vergine Maria, sede dell'arcidiocesi cattolica di Tuam.\nInoltre Tuam gode la fama di posto molto vivibile, da cui \u00e8 sorto il detto secondo il quale quando un uomo di Tuam muore e si avvicina ai cancelli del paradiso, lo accoglie un angelo che lo saluta dicendogli: \"Non ti troverai bene qui. Questa non \u00e8 Tuam\".\nSe per alcuni gli abitanti di Tuam non possano sembrare campioni di modestia, lo sono senz'altro di Giochi gaelici, di cui possono vantare una forte tradizione, specialmente di calcio gaelico del quale furono campioni a livello di club tre volte di seguito negli anni sessanta.\nTra le personalit\u00e0 eminenti di Tuam spiccano il gruppo folk-rock The Saw Doctors, i quali hanno infatti intitolato una loro canzone \"N17\". Altro personaggio celebre era il luogotenente Richard W. \"Dick\" Dowling, che nella Guerra di secessione americana con 47 uomini e 6 cannoni respinse un'armata degli Stati Uniti d'America di 2.000 componenti. Tuam \u00e8 inoltre citata quale luogo di partenza del protagonista di \"Rocky Road To Dublin\", celebre ballata tradizionale irlandese.\nEdificio importanti di Tuam, oltre la gi\u00e0 citata Cattedrale, \u00e8 il College di San Patrizio (gi\u00e0 \"Christian Brother School\"), oltre ad altri vari istituti di istruzione: il college ha compiuto 200 anni nel 1999. La \"Town Hall\" (municipio) fu distrutta dai \"Black and Tans\" nel luglio 1920, durante la Guerra d'indipendenza irlandese, dopo che alcuni uomini della RIC erano stati uccisi qualche giorno prima in un'imboscata dall'IRA nei pressi della cittadina.\nEra inoltre presente un istituto di suore per ragazze madri ed orfani, divenuto tristemente noto il 3 marzo 2017 per il rinvenimento di una fossa comune con all'interno circa 800 corpi di bambini."}
{"id": "114989", "revid": "2184761", "url": "https://it.wikipedia.org/wiki?curid=114989", "title": "Collage (gruppo musicale italiano)", "text": "Collage \u00e8 un complesso musicale italiano che ha riscosso un buon successo a cavallo tra gli anni settanta e ottanta, collezionando anche una seconda posizione, nel 1977, al Festival di Sanremo con \"Tu mi rubi l'anima\".Il genere musicale di riferimento \u00e8 quello del pop melodico italiano.\nEsordi e storia.\nPrendendo spunto, per il nome, dall'album \"Collage\" della band Le Orme, il primo nucleo del complesso si costituisce a Olbia nel 1971 dall'unione tra i \"MAL P2\" e i \"The Angels\" dei fratelli Piero e Tore Fazzi, originari di Al\u00e0 dei Sardi. L'idea \u00e8 del chitarrista olbiese Piero Pischedda, realizzata sotto la guida del sassofonista/manager Paoluccio Masala, tuttofare della band.\nLa prima formazione comprende Masino Usai alla batteria, Piero Pischedda alla chitarra solista, il napoletano Pino Ambrosio alle tastiere e voce, Tore Fazzi al basso e voce, Piero Fazzi alla chitarra ritmica e voce, oltre al cantante Luciano Degortes, che nel 1974 abbandoner\u00e0 definitivamente il gruppo, anche per la chiamata al servizio militare. Il quintetto inizia a suonare in Sardegna, ma gi\u00e0 nel 1972 partecipa come ospite al festival di Castrocaro con il brano \"Tu che pensi a tutto\". La band viene notata da Massimo Di Cicco, produttore, che nel 1975 consente il debutto del complesso in sala per la registrazione del brano \"Angeli sbagliati\", che diverr\u00e0 il primo 45 giri della sua discografia.\nGi\u00e0 nella formazione a cinque (per la defezione di Degortes), il complesso dei Collage ottiene un contratto con la Harmony, etichetta di propriet\u00e0 della SAAR di Walter Guertler, e nel 1976 vince il Festival di Castrocaro con la canzone \"Due ragazzi nel sole\", con cui riscuote un notevole successo e raggiunge la fama presso il grande pubblico.\nNel 1977 la band approda a Sanremo per partecipare alla 27\u00aa edizione del festival della canzone italiana con il brano \"Tu mi rubi l'anima\" (classificandosi al secondo posto): i due primi singoli raggiungono le vette delle classifiche e portano al successo il loro primo album \"Due ragazzi nel sole\", ripubblicato dopo la partecipazione al festival di Sanremo col titolo \"Tu mi rubi l'anima\".\nNegli anni a seguire il successo arriva sempre puntuale con brani come \"Sole rosso\", \"Lei non sapeva far l'amore\", \"Donna musica\", \"Un'altra estate\", \"La gente parla\", \"I ragazzi che si amano\".\nTra un tour e l'altro la band partecipa ad altre tre edizioni del festival di Sanremo (alla XXIX edizione del 1979 con \"La gente parla\", alla XXXI edizione del 1981 con \"I ragazzi che si amano\" e alla XXXIV edizione del 1984 con \"Quanto ti amo\") e lancia in Spagna e Sudamerica \"Como dos ni\u00f1os\", \"Poco a poco...\", \"La gente habla\" e \"Sol caliente\", versioni spagnole di alcuni tra i maggiori successi del complesso.\nDopo un periodo di riflessione e alcune defezioni, sul principio degli anni novanta i fratelli Fazzi, unici superstiti della formazione originale, avvalendosi della collaborazione di altri musicisti (tra cui Mario Chessa, violinista e tastierista), danno luogo alla sperimentazione di nuove sonorit\u00e0 che caratterizzano un nuovo corso artistico; il rilancio discografico avviene con l'album cd \"Replay\" del 1994 e, nel 2000, con l'album antologico \"Settantaseiduemila\" contenente anche incisioni live.\nNel 2003 nascono le nuove atmosfere di \"Abitudini e no\", un progetto discografico di inediti dove le melodie italiane si vestono di sonorit\u00e0 e ritmi rock-blues e persino funky.\nDal concerto registrato nell'agosto 2008 a Muro Leccese (Lecce) viene pubblicato un doppio album live nel 2010, che raccoglie le atmosfere delle ultime esibizioni e un nuovo singolo inedito: \"Non ti dimenticher\u00f2\".\nNel 2010 il complesso si assesta sotto forma di quartetto, mentre dal Tour 2012 entra in pianta stabile il batterista e percussionista Francesco Astara.\nSette anni dopo esce invece quello che ad oggi \u00e8 il loro ultimo lavoro di inediti: \"Inconfondibile\", da cui viene estratto il primo singolo \"Ascolta\"."}
{"id": "114992", "revid": "484362", "url": "https://it.wikipedia.org/wiki?curid=114992", "title": "Birr", "text": ""}
{"id": "114994", "revid": "148107", "url": "https://it.wikipedia.org/wiki?curid=114994", "title": "Carica di colore", "text": "Nella fisica delle particelle la carica di colore \u00e8 una propriet\u00e0 dei quark e gluoni nel contesto della cromodinamica quantistica (QCD: \"quantum chromodynamics\"), che descrive l'interazione forte.\nLa carica di colore \u00e8 analoga alla nozione di carica elettrica, ma a causa degli aspetti matematici della QCD vi sono numerose differenze tecniche. Venne proposta da Oscar W. Greenberg poco dopo aver avanzato l'ipotesi dell'esistenza dei quark nel 1964, per spiegare come essi, pur avendo caratteristiche identiche, possano coabitare negli adroni senza contraddire il principio di esclusione di Pauli.\nIl \"colore\" di quark e gluoni non ha nulla a che vedere con i colori percepiti dall'occhio umano. Si tratta semplicemente di un termine scelto a caso tra i tanti possibili per indicare una propriet\u00e0 che si manifesta soltanto al di sotto delle dimensioni del nucleo atomico.\nRosso, blu e verde.\nI colori dei quark sono tre: rosso, blu e verde; gli antiquark si presentano con gli anticolori: antirosso, antiblu e antiverde (che vengono rappresentati come ciano, giallo e magenta). Allo stesso modo i gluoni hanno una mescolanza di due colori, per esempio rosso-antiverde, che costituisce la loro carica di colore. In base a questo si \u00e8 stabilito che vi sono otto gluoni indipendenti, invece delle nove combinazioni possibili (3 colori e tre anticolori), in funzione di considerazioni matematiche, riportate nell'articolo \"gluone\". Ulteriori approfondimenti riguardanti la carica di colore richiedono un po' di nozioni in pi\u00f9 che si possono trovare nell'articolo sottostante ed alla voce \"costanti di accoppiamento\".\nLe costanti di accoppiamento per le particelle dotate di carica di colore hanno queste caratteristiche: \nCostante di accoppiamento e carica.\nIn una teoria quantistica dei campi il concetto di costante di accoppiamento e di carica (fisica) sono differenti ma in relazione tra loro. La costante di accoppiamento stabilisce la grandezza della forza di interazione; per esempio, nell'elettrodinamica quantistica (QED), la costante di struttura fine \u00e8 la costante di accoppiamento. \nLa carica in una teoria di gauge ha a che vedere con il modo in cui una particella si trasforma nell'ambito della simmetria di gauge, come ad esempio la sua rappresentazione nell'ambito del gruppo di gauge. L'elettrone, ad esempio, ha carica formula_1 e il positrone ha carica formula_2 e ci\u00f2 comporta che la trasformazione di gauge abbia, in qualche modo, effetti opposti su di loro. In particolare, se una trasformazione locale di gauge formula_3 viene applicata in elettrodinamica, si ha che \ndove formula_7 \u00e8 il campo del fotone e formula_8 \u00e8 il campo dell'elettrone con formula_9 (una barra sopra formula_8 denota la sua antiparticella, il positrone). \nPoich\u00e9 la QCD \u00e8 una teoria non-abeliana, le rappresentazioni, e da questo momento la carica di colore, sono pi\u00f9 complicate. Le trattiamo nella sezione successiva.\nI campi dei quark e dei gluoni e le cariche di colore.\nNella QCD il gruppo di gauge \u00e8 il gruppo non-abeliano SU(3). La costante di accoppiamento running coupling \u00e8 solitamente indicata con il simbolo formula_11. Ogni sapore di quark fa parte della rappresentazione fondamentale (3) e contiene una tripletta di campi indicata col simbolo formula_8. Il campo dell'antiquark fa parte della rappresentazione coniugata complessa (3*) ed anch'esso contiene una tripletta di campi. Possiamo quindi scrivere\nIl gluone contiene un ottetto di campi, appartiene alla rappresentazione aggiunta (8) e pu\u00f2 essere scritta usando le matrici di Gell-Mann come \nTutte le particelle fanno parte della rappresentazione triviale (1) della SU(3) di colore. La carica di colore di ciascuno di questi campi \u00e8 completamente specificata dalle rappresentazioni. I quark e gli antiquark hanno carica di colore 2/3 mentre i gluoni hanno carica di colore 8. Tutte le altre particelle hanno carica di colore zero. Dal punto di vista matematico, la carica di colore di una particella corrisponde al valore di un dato operatore quadratico di Casimir nella rappresentazione della particella.\nNel linguaggio semplificato introdotto precedentemente, i tre indici \u201c1\u201d, \u201c2\u201d e \u201c3\u201d nella tripletta di quark di cui sopra sono solitamente identificati con i tre colori. Questo linguaggio per\u00f2 manca del seguente punto. Una trasformazione di gauge SU(3) del colore pu\u00f2 essere scritta come \ndove formula_17 \u00e8 una matrice 3x3 che appartiene al gruppo SU(3). Quindi, dopo la trasformazione di gauge, i nuovi colori sono trasformazioni lineari dei vecchi colori. In breve, il linguaggio semplificato introdotto precedentemente non \u00e8 un'invariante di gauge.\nLa carica di colore \u00e8 conservata ma la registrazione interessata \u00e8 pi\u00f9 complicata della semplice somma delle cariche, cos\u00ec come invece succede nell'elettrodinamica quantistica. Un modo semplice per fare ci\u00f2 \u00e8 determinare il vertice dell'interazione e sostituirlo con la rappresentazione della linea di colore. Il significato \u00e8 il seguente. Rappresentiamo con formula_18 \nla componente formula_19esima del campo di un quark (approssimativamente chiamato formula_19esimo colore). Il \"colore\" di un gluone \u00e8 similmente dato da formula_21 che corrisponde alla specifica matrice di Gell-Mann alla quale \u00e8 associato; la matrice ha indici formula_22 e formula_23. Queste sono le \"etichette di colore\" del gluone.\nAl vertice dell'interazione si ha:\nLa rappresentazione a \"linea di colore\" definisce questi indici. La conservazione della carica di colore significa che la fine di queste linee di colore deve trovarsi o nello stato iniziale o in quello finale e, in modo equivalente, che non vi deve essere rottura di linee nel mezzo del diagramma. \nPoich\u00e9 i gluoni portano una carica di colore, due gluoni possono anche interagire tra loro. Un tipico vertice di interazione per i gluoni (detto vertice di tre gluoni) coinvolge g+g\u2192g, insieme alla sua rappresentazione della linea di colore. I diagrammi di linea di colore possono essere ri-enunciati in termini di leggi di conservazione del colore; comunque, come \u00e8 stato specificato prima, questo non \u00e8 un linguaggio a invarianza di gauge. Da notare che in una tipica teoria di gauge non-abeliana il bosone di gauge porta la carica prevista dalla teoria e di conseguenza ha interazioni di questo tipo, come ad esempio il bosone W della teoria elettrodebole. In questa teoria il bosone W trasporta anche una carica elettrica e perci\u00f2 interagisce con i fotoni."}
{"id": "114998", "revid": "1543377", "url": "https://it.wikipedia.org/wiki?curid=114998", "title": "Steven Tyler", "text": "Storico frontman della band hard rock Aerosmith, \u00e8 stato classificato 99\u00ba nella classifica stilata da \"Rolling Stone\" dei \"100 migliori cantanti di tutti i tempi\"; nel 2015, in occasione degli World Music Award, \u00e8 stato riconosciuto come l'icona musicale pi\u00f9 imponente di tutti i tempi ed \u00e8 stato inoltre classificato terzo nella classifica di \"Hit Parade\" su \"I 100 migliori vocalist metal di tutti i tempi\".\nBiografia.\nNasce a Yonkers, nello stato di New York, il 26 marzo del 1948 al Policlinico Hospital. Il padre di Steven, Victor A. Tallarico (1916-2011), \u00e8 di origini italo-tedesche: il nonno di Steven, il musicista Giovanni Tallarico (1873-1954), \u00e8 emigrato negli Stati Uniti da Cotronei nella provincia di Crotone, la nonna Constance Neidhart (1886-1976) era di Berlino, mentre la madre Susan Blanche (1925-2008) \u00e8 di discendenza polacca e inglese. Il nonno materno, Felix Carol Blancha Czarnyszewicz (1892-1987) aveva cambiato il suo cognome una volta giunto negli USA in quanto il cognome originale \"Czarny\" in polacco significa nero, sostituendolo con il catalano \"Blancha\", ovvero bianco. In varie interviste radio e televisive, ha rivelato che il suo quadrisavolo era afro-americano.\nLa famiglia Tallarico vive ad Harlem non molto lontano dall'Apollo Theater fino a quando Steven ha quattro anni, momento in cui la famiglia si sposta nel Bronx. Steven inizia la scuola nella vicina PS 81, dove non \u00e8 molto bravo. Descrive se stesso da piccolo in questo modo:\n\"\"Ho iniziato a mettermi nei guai ancora prima di camminare. A nove mesi, ho ingoiato un penny\". \"Me lo hanno tolto dallo stomaco e mia madre lo ha messo nell'album di famiglia. Poi ho mangiato una tazzina di formica, che mi ha portato nuovamente in ospedale. Oggi si direbbe che ero iperattivo, ma a quel tempo ero un problema come bambino...\"\nSteven viene sospeso dalla PS 81 al quarto anno, quando si mette a inseguire un altro studente con un vetro rotto. Trascorre i due anni successivi praticamente esiliato, nella scuola di Hoffman, una scuola speciale per i bambini con problemi di comportamento. Mentre Steven sta per andare alle medie inferiori, la famiglia si sposta nuovamente, questa volta a Yonkers nel sobborgo di Westchester County. La passione di Steven per la scuola non \u00e8 mai nata, preferisce passare il suo tempo catturando animali o arrampicandosi sugli alberi. Il suo sogno \u00e8 quello di diventare una guardia forestale e ha una passione per la natura. Un altro interesse primario di Steven \u00e8 la musica. Figlio di un musicista e di una mamma insegnante di musica, \u00e8 stato naturale per Steven interessarsene. Da piccolo, usava giocare sotto il piano del padre, ascoltandolo nei suoi esercizi. Passa le sue vacanze al lago Sunapee in New Hampshire, dove la famiglia Tallarico possiede un ristoro musicale chiamato Trow Rico Lodge. Steven inizia la sua carriera al Trow Rico Lodge, esibendosi in musical e intrattenendo gli ospiti. Ancora teenager, con il suo amico Ray Tabano, usava recarsi al bar del padre di Ray e durante le pause delle varie band musicali, si esibiva sul piccolo palco. Ray suonava la batteria mentre Steven suonava la chitarra e cantava. A quattordici anni, passa alla batteria cos\u00ec da poter suonare con la band del padre: i Vic Tallarico Orchestra.\nSteven suona anche in un gruppo chiamato i Maniacs up in Sunapee. In quel periodo inizia ad essere coinvolto seriamente nel suonare in molte rock band. Il suo primo vero ingaggio lo ottiene con i The Strangers, e contemporaneamente suona con una band locale, i Dantes. I The Strangers diventano una band di alto livello della zona. Aprono lo show dei Byrds al Westchester Country Center e quello degli Yardbirds allo Staples Hight School a Westport, Connecticut. Alla band viene chiesto di partecipare al dance show per ragazzi di Cleveland dove hanno la possibilit\u00e0 di incidere quattro brani: \"The Sun\", \"When I Needed You\", \"You Should Have Been Here Yesterday\" e \"Ever Loving Man\"\". Dopo soli due anni per\u00f2, la band si ferma e si scioglie.\nIl college non fa per Steven, viene spesso tormentato dagli altri studenti e ha problemi generali con il sistema. Gli insegnanti lo odiano, gli altri compagni lo chiamano \"nigger lips\" (\"labbra da negro\") e lo prendono in giro sul suo aspetto. Per affrontare le giornate, Steven beve vodka prima di andare a scuola, ma la maggior parte del tempo lo passa fuori ad ascoltare altre band di New York. Non gli interessano i compiti, \u00e8 ossessionato dal mondo del rock.\nViene espulso dalla Roosevelt high school per possesso di marijuana. Finisce la scuola al Quintano's Children's Professional school, \"un posto per ragazzi che non andavano d'accordo con il sistema\", secondo quanto detto dallo stesso Steven. La scuola non aveva molte pretese, cos\u00ec a Steven bastava presentarsi raramente e passare il resto del suo tempo in Central Park invece che in classe. Mentre \u00e8 alla Quintano, incontra uno studente, il cantante dei Left Banke, e gli viene offerto un lavoro con la band. Canta i cori di alcune loro canzoni e suona in un paio di brani, ma per Steven \u00e8 una band troppo pigra, cos\u00ec \u00e8 costretto a cercare nuovamente altrove.\nAlla fine del 1967, dopo un'estate senza band, Steven mette insieme un trio con alcuni vecchi componenti di altre band. Nascono i The Chain che passano l'estate del 1968 suonando nell'area di Sunapee. La band si scioglie un anno dopo e Steven crea subito un'altra band dal nome Fox Chase, ma che ha medesima breve vita. Nell'estate del '69 durante la sua solita vacanza nel Sunapee, incontra un giovane chitarrista dal nome Joe Perry che lavora in un ristorante locale che Steven frequenta molto spesso, l'Anchorage. Joe invita Steven a vedere il suo gruppo, la Jam band, esibirsi al club Barn. Steven ne resta impressionato e torna a New York con in progetto di formare una band con Joe un giorno o l'altro. Agli inizi del 1970, Steven crea una nuova band dal nome William Proud, con Don Solomon, il suo amico storico Ray Tabano e Twitty Farren. Da l\u00ec a poco tempo, Steven si stufa della band e di tutto il sistema che ruota intorno ai club di New York, cos\u00ec fa le valigie intenzionato a tornare a Sunapee alla ricerca del chitarrista Joe Perry conosciuto l'estate prima. Joe Perry e Tom Hamilton erano a Sunapee con l'intenzione di spostarsi insieme a Boston alla fine dell'estate e proseguire l\u00ec la loro carriera musicale. La prima volta che suonarono tutti e tre insieme, fu per un provino su cassetta che Steven invi\u00f2 a Jeff Beck. Finita l'estate, mentre Joe e Tom si preparavano per partire, Steven gli comunica che sarebbe andato con loro a Boston e cos\u00ec ha inizio la storia degli Aerosmith. Il 10 novembre 2009 si apprende tramite la pagina web su Twitter di Joe Perry che Steven Tyler abbandona definitivamente la sua carriera con gli Aerosmith. A detta di Perry, Tyler ha intenzione di fondare un proprio nome, legato alla sua figura. Dopo pochi giorni arriva la smentita, facendo un'apparizione a sorpresa durante un concerto solista di Perry \"Voglio che New York sappia che non sto lasciando gli Aerosmith\". Proseguendo con una simpatica frase: \"Joe tu sei un uomo dai tanti colori, ma io sono il fottuto arcobaleno\". La band sul palco ha quindi attaccato a suonare \"Walk This Way\", un successo degli Aerosmith del 1975, e Tyler ha finito la canzone con il braccio attorno al collo di Perry.\nNel settembre 2006 ha annunciato che tre anni prima gli era stata diagnosticata l'epatite C e che aveva appena completato undici mesi di trattamento.\nNell'ottobre 2011 Tyler \u00e8 vittima di un incidente, una caduta ad Asunci\u00f3n nella camera d'albergo in cui si trovava, riportando un trauma facciale (che l'ha lasciato in parte sfigurato) e la perdita di alcuni denti: a detta del cantante, egli sarebbe scivolato nella doccia a causa di un malore.\nFamiglia.\nSteven ha origini italiane, tedesche, russe e cherokee. \u00c8 figlio di Vittorio (Victor) Tallarico, un musicista, e di Susan Blanche, insegnante di musica. Steven \u00e8 il secondogenito; la sorella maggiore si chiama Lynda Hasz ed \u00e8 un'insegnante di scuola elementare nel Vermont.\nVerso la fine dell'Ottocento, il nonno, Giovanni Tallarico, si trasfer\u00ec negli Stati Uniti da Cotronei (Calabria), di cui Tyler divenne cittadino onorario nel 2010. Nel luglio 2013 visita per la prima volta Cotronei, incontrando i suoi parenti da parte paterna e nello stesso viaggio si reca ai Sassi di Matera rimanendone particolarmente colpito.\nLa prima figlia di Steven \u00e8 Liv Tyler, attrice nota al grande pubblico per diversi film come \"Io ballo da sola\", \"Armageddon\" (colonna sonora degli Aerosmith) o la trilogia de \"Il Signore degli Anelli\". \u00c8 apparsa anche nello storico video degli Aerosmith \"Crazy\" e, assieme a Ben Affleck, in quello di \"I Don't Wanna Miss a Thing\" (traccia principale della colonna sonora di \"Armageddon\"). La madre di Liv \u00e8 Bebe Buell, famosa modella degli anni settanta con la quale Steven ha avuto una breve relazione poco prima di sposarsi nel 1979 con Cyrinda Foxe, prima vera moglie ufficiale per Steven. Dal matrimonio con Cyrinda, nasce Mia, attualmente famosa modella per taglie forti negli Stati Uniti.\nQualche anno dopo agli inizi del 1980, Steven e Cyrinda si separano. Steven incontra la seconda moglie, Teresa Barrick, mentre sta registrando l'album \"Rock in a Hard Place\" a New York nel 1982. Qualche anno dopo, nel 1988 i due si sposano nella citt\u00e0 natale di Teresa, Tulsa in Oklahoma. Da questo secondo matrimonio nascono due figli, Chelsea nel 1989 e Taj nel 1992. Nel 2005 anche il matrimonio con Teresa finisce e Steven qualche tempo dopo porta alla luce la sua nuova fidanzata Erin Brady. Nel 2004 Steven diventa per la prima volta nonno: la figlia maggiore Liv, dopo essersi sposata nel 2003 con il cantante Royston Langdon, d\u00e0 alla luce il suo primo figlio Milo. In seguito, nel 2018 dalla figlia Mia nasce l\u2019altro nipote Axton.\nProtezione degli animali e difesa dell'ambiente.\nSteven Tyler si \u00e8 ripetutamente impegnato per la protezione degli animali e dell'ambiente. Insieme al suo collega Joe Perry, ha visitato la flotta dell'organizzazione per la protezione della vita marina Sea Shepherd a Melbourne, in Australia. Ha descritto i membri dell'equipaggio che hanno combattuto per la libert\u00e0 delle balene come \"combattenti per la libert\u00e0\" e li ha invitati come VIP al concerto seguente.\nNel 2014, Tyler ha promosso una legge che garantisse migliori condizioni abitative per suini e bovini da allevamento.\nNel 2016 ha partecipato alla \"The Rescue!\" Gal\u00e0 dell'associazione per il benessere degli animali Humane Society degli Stati Uniti a Los Angeles per attirare l'attenzione sull'abuso degli animali da allevamento. Quando Steven Tyler ha ricevuto il Premio umanitario dell'organizzazione delle Nazioni Unite per le vittime di abusi nel 2016, il suo discorso si \u00e8 concentrato sul riscaldamento globale.\nDoppiatori italiani.\nDa doppiatore \u00e8 sostituito da:"}
{"id": "115000", "revid": "533238", "url": "https://it.wikipedia.org/wiki?curid=115000", "title": "Eurovision Song Contest 1987", "text": "Il trentaduesimo Gran Premio Eurovisione della Canzone si tenne a Bruxelles (Belgio) il 9 maggio 1987.\nStoria.\nA causa delle polemiche fra la televisione di lingua francese, la vallone RTBF, e quella di lingua olandese, la fiamminga VRT, si dovette scegliere quale TV avrebbe organizzato il \u201cGran Premio dell'Eurovisione\u201d del 1987. Nel 1986 vinse una candidata vallone, ma nel 1987 toccava alla televisione fiamminga scegliere il candidato belga; quest'ultima avrebbe voluto anche organizzare il concorso, ma la RTBF non fu d'accordo e insistette, riuscendo nell'intento, per organizzare il \u201cGran Premio\u201d. Il ritorno della Grecia e dell'Italia portarono il numero di partecipanti a ventidue. La competizione fu vinta da Johnny Logan con il brano \"Hold me now\" per l'Irlanda; il cantante fu il primo e, finora, ultimo a vincere il concorso per due volte. Plastic Bertrand, per il Lussemburgo, fu ventunesimo con il brano \"Amour-amour\". L'Italia ritorna alla grande all'Eurofestival, con Umberto Tozzi e Raf che si piazzano al terzo posto con \"Gente di mare\". Secondo alcune dichiarazioni in questa edizione doveva debuttare l'Unione Sovietica.\nStruttura di voto.\nOgni paese premia con dodici, dieci, otto e dal sette all'uno punti le proprie dieci canzoni preferite.\nOrchestra.\nDiretta dai maestri: Laszlo Bencker (Germania), Jo Carlier (Cipro), Terje Fjaern (Norvegia), Ronnie Hazlehurst (Regno Unito), Curt-Eric Holmquist (Svezia), Nikica Kalogjera (Jugoslavia), Noel Kelehan (Irlanda), Henrik Krogsg\u00e5rd (Danimarca), Eduardo Leiva (Spagna), Gianfranco Lombardi (Italia), Garo Mafyan (Turchia), Alec Mansion (Lussemburgo), Giorgos Niarchos (Grecia), Jaime Oliveira (Portogallo), Kobi Oshrat (Israele), Richard \u00d6sterreicher (Austria), Jean-Claude Petit (Francia), Hjalmar Ragnarsson (Islanda), Ossi Runne (Finlandia), Freddy Sunder (Belgio) e Rogier van Otterloo (Paesi Bassi). La canzone svizzera non ha utilizzato l'accompagnamento orchestrale.\nClassifica.\n12 punti"}
{"id": "115001", "revid": "124777747", "url": "https://it.wikipedia.org/wiki?curid=115001", "title": "Florence Chadwick", "text": "Fu la prima donna ad attraversare a nuoto la Manica in entrambe le direzioni. Nel corso degli anni 1950 si distinse per diverse traversate in mare aperto su lunghe distanze.\nNel 1970 fu inserita nella International Swimming Hall of Fame, la \"Hall of Fame\" internazionale del nuoto.\nBiografia.\nGli inizi.\nNata e cresciuta in California, inizi\u00f2 a praticare nuoto in tenera et\u00e0. A sei anni partecip\u00f2 alla sua prima gara. A dieci anni arriv\u00f2 quarta in una gara notturna in mare aperto sulla distanza di due miglia e mezzo (circa 4\u00a0km), e l'anno dopo vinse una competizione su sei miglia nella baia di San Diego.\nContinu\u00f2 a gareggiare con successo nelle gare di media e lunga distanza organizzate in varie localit\u00e0 della California. Nelle gare pi\u00f9 brevi in piscina invece non otteneva buoni risultati. Partecip\u00f2 alle selezioni della nazionale statunitense di nuoto per le Olimpiadi di Berlino 1936, ma non riusc\u00ec a qualificarsi. Negli anni successivi si dedic\u00f2 esclusivamente al nuoto di gran fondo, che esaltava le sue notevoli doti di resistenza e velocit\u00e0 alla distanza.\nLa doppia traversata.\nL'8 agosto 1950 Florence Chadwick realizz\u00f2 un'impresa che la fece entrare nella storia del nuoto: attravers\u00f2 il Canale della Manica dalla Francia all'Inghilterra, in 13 ore e 23 minuti, frantumando il precedente record del mondo di 14 ore e 34 minuti della connazionale Gertrude Ederle che resisteva imbattuto da ventiquattro anni.\nIl percorso era da Cap Griz-Nez a Dover, il tratto dove la Manica \u00e8 pi\u00f9 stretta, e copriva 34\u00a0km. Altre undici donne dopo la Ederle e prima della Chadwick avevano compiuto la traversata, ma nessuna era riuscita a migliorare il primato della Ederle. La stessa Chadwick aveva gi\u00e0 tentato la traversata nel luglio 1950, ma aveva abbandonato dopo 14 ore senza completarla.\nUn anno dopo, l'11 settembre 1951 Florence Chadwick comp\u00ec la traversata in senso opposto, nuotando in 16 ore e 22 minuti. Divent\u00f2 cos\u00ec la prima donna ad attraversare lo stretto in entrambe le direzioni.\nAltre imprese.\nIl 21 settembre 1952 fu la prima donna ad attraversare a nuoto lo stretto di Catalina, un tratto di mare di 21 miglia (circa 34\u00a0km) che separa la costa della California dall'Isola di Santa Catalina. In quell'occasione stabil\u00ec il nuovo record assoluto (maschile e femminile) di 13 ore, 45 minuti e 32 secondi.\nNell'estate del 1953 fu impegnata in diverse traversate. Prima la Manica dall'Inghilterra alla Francia stabilendo il nuovo primato femminile di 14 ore e 42 minuti; poi lo Stretto di Gibilterra in 5 ore e 6 minuti, nuovo record assoluto; infine in Turchia, con la traversata del Bosforo (in un solo senso) e dei Dardanelli (andata e ritorno).\nNel 1955 si ciment\u00f2 per la terza volta nella traversata della Manica dall'Inghilterra alla Francia, ottenendo ancora una volta il record con 13 ore e 55 minuti.\nTent\u00f2 per tre volte di attraversare il Canale del Nord nel mare d'Irlanda, ma senza successo. Abbandon\u00f2 il nuoto di gran fondo nel 1960, a 42 anni. In seguito si dedic\u00f2 alla promozione del nuoto e dell'attivit\u00e0 fisica, partecipando a programmi radiofonici e televisivi e con apparizioni pubbliche. Nel 1969 inizi\u00f2 una nuova carriera professionale come intermediario finanziario.\nMorte.\nFlorence Chadwick mor\u00ec nel 1995, di leucemia."}
{"id": "115007", "revid": "6392", "url": "https://it.wikipedia.org/wiki?curid=115007", "title": "Areometro", "text": ""}
{"id": "115008", "revid": "124123", "url": "https://it.wikipedia.org/wiki?curid=115008", "title": "Lisistrato", "text": "Originario di Sicione, fratello di Lisippo e zio di Daippos, Boedas, e Euthycrates, a loro volta tutti scultori (Plinio, \"Nat. hist.\", XXXIV, 66).\n\u00c8 stato raccontato dallo storico romano Plinio il Vecchio nella sua \"Naturalis historia\" che Lisistrato segu\u00ec sempre, nella sua lunga carriera artistica, una forte linea realistica. Un grande spirito innovativo lo caratterizz\u00f2 rispetto agli altri scultori greci suoi contemporanei, sembra infatti essere stato il primo scultore della storia ad ideare ed applicare la presa del calco in gesso del viso umano, per poterne poi ricreare una fedelissima riproduzione in marmo o in bronzo, molto pi\u00f9 realistica di quelle fatte fino ad allora \"ad occhio\"."}
{"id": "115014", "revid": "161374", "url": "https://it.wikipedia.org/wiki?curid=115014", "title": "CSI - New York", "text": ""}
{"id": "115015", "revid": "339392", "url": "https://it.wikipedia.org/wiki?curid=115015", "title": "CSI- Crime Scene Investigation", "text": ""}
{"id": "115016", "revid": "50", "url": "https://it.wikipedia.org/wiki?curid=115016", "title": "APEC", "text": ""}
{"id": "115019", "revid": "36426", "url": "https://it.wikipedia.org/wiki?curid=115019", "title": "Santuario di Gibilmanna", "text": "Il santuario di Gibilmanna, dedicato alla Santissima Vergine, \u00e8 un celebre luogo di culto della citt\u00e0 metropolitana di Palermo, che si trova a Gibilmanna, frazione di Cefal\u00f9 e appartenente all'omonima diocesi nella provincia religiosa di Palermo. Si trova a circa 800\u00a0m s.l.m. sulle pendici occidentali del Pizzo Sant'Angelo (cima delle Madonie), sulla cui cima esisteva una chiesetta dedicata a San Michele Arcangelo.\nStoria.\nLe origini benedettine e il \"priorato\".\nSecondo la tradizione quello di Gibilmanna era uno dei sei monasteri benedettini che San Gregorio Magno (540-604; pontefice dal 590) fece erigere a proprie spese, prima di essere eletto pontefice. La festa del giubileo di San Gregorio prevedeva infatti un pellegrinaggio al santuario e poi alle rovine di una chiesa distrutta che si riteneva l'originario oratorio edificato dal santo nel VI secolo.\nGli edifici conventuali dovettero andare in rovina nel IX secolo, in concomitanza con l'arrivo degli Arabi (858), mentre la piccola chiesa fu probabilmente in custodia di diversi eremiti. Con la conquista dei Normanni venne avviata una vasta opera di ricostruzione di monasteri ed edifici sacri. In un documento del 1178 viene nuovamente citata la chiesa. Nel 1228 la chiesa era divenuta un \"priorato\" e dunque non apparteneva pi\u00f9 ai monaci benedettini. Nel 1279 il beneficio di \"Santa Maria de Jubileo Magno\" pass\u00f2 ad un frate agostiniano.\nNella prima met\u00e0 del XVI secolo divenne priore il sacerdote Antonio Lo Duca, promotore della costruzione della chiesa di Santa Maria degli Angeli a Roma.\nIl convento dei Cappuccini.\nNegli anni 1530 erano stati gi\u00e0 fondati in Sicilia diversi conventi per il nuovo ordine dei Cappuccini, appena costituito, (a Castronovo e a Vizzini nel 1533, a Enna, allora \"Castrogiovanni\" nel 1534). \nNel 1535 Padre Sebastiano Majo da Gratteri, uno dei primi seguaci della riforma cappuccina, si stabil\u00ec a Gibilmanna, ottenendo in tal modo la facolt\u00e0 di rifondare la chiesa ed il convento. Venne costruito accanto alla vecchia cappella benedettina un primo edificio conventuale, con solo sei piccole celle costruite rozzamente. \nPadre Sebastiano Di Majo, gi\u00e0 dei Minori Osservanti, fu il fondatore della comunit\u00e0 cappuccina del Santuario di Gibilmanna.\nPresso il convento sembra abitasse l'eremita Giuliano Piazza da Mussomeli, la cui cella secondo una versione sarebbe stata nel tronco di un castagno. Il suo nome si legge sull'iscrizione del piedistallo (\"Julianus de Placia de terra Musumeri fieri me fecit\" su un lato e sull'altro \"fu fatto in tempore di Presti Miceli Senaturo Chapelano\") di una venerata statua della Madonna, attribuita nell'Ottocento a Antonello Gagini. Nel capitolo generale dell'ordine del 1574 i convento di Gibilmanna fu inserito nella provincia di Val di Demenna o Val Demone (Palermo), delle tre in cui fu allora suddivisa la Sicilia.\nNel 1619 veniva eletto \"guardiano\" del convento padre Sigismondo da Pollina, coadiuvato dal fratello Germano Urbano (al secolo Ottaviano e Vincenzo Minneci), e fu decisa l'erezione di una nuova chiesa al posto dell'antica cappella benedettina, insufficiente a contenere i pellegrini. La chiesa fu completata nel 1623 e riaperta al culto nel 1625. Questa fu allargata verso ovest e dotata di una sacrestia e di una scalinata di accesso. La facciata era preceduta da un portico.\nNella nuova chiesa fu trasferita la venerata immagine della \"Madonna con Bambino\", un affresco in stile bizantino dell'antica cappella benedettina, che fu distaccato e inserito nel muro della cappella della Madonna. Furono inoltre trasferiti la statua della Vergine e un antico Crocefisso ancora di stile bizantino, collocato sulla parete laterale della stessa cappella e che secondo una pia leggenda avrebbe parlato ad uno dei padri guardiani del convento. Per l'altare maggiore venne realizzato un nuovo dipinto raffigurante l'Assunta. La vecchia cappella fu quindi definitivamente abbattuta.\nProbabilmente negli stessi anni il convento fu considerevolmente ingrandito e migliorato. Rifacimenti e nuove costruzioni, anche a seguito dell'allargamento della comunit\u00e0 e alle esigenze di accoglimento dei pellegrini, si susseguirono fino a tempi recenti.\nNel 1785 venne sistemato l'altare per la cappella della Madonna, opera del palermitano Baldassarre Pampilonia, destinato ad una cappella della cattedrale di Palermo, ma non pi\u00f9 messo in opera. L'altare comprende le statue in marmo di \"San Giovanni Battista\", opera di Scipione Casella, e di \"Sant'Elena\", opera di Fazio Gagini provenienti dalla Cattedrale di Palermo in seguito al rinnovo della \"Cappella Madonna Libera Inferni\" del 1785.\nIl portico che prevedeva la chiesa croll\u00f2 e la facciata della chiesa fu rifatta in stile neogotico nel 1907. Il sagrato fu ornato nel 1927, al posto della precedente Croce in ferro, da un monumento dedicato a San Francesco (opera di Francesco Garufi su progetto dell'architetto Misuraca), donato dal Cav. Dott. Gaetano Saeli.\nNel 1954 papa Pio XII dichiar\u00f2 Maria Santissima di Gibilmanna patrona della diocesi e della citt\u00e0 di Cefal\u00f9. Nel 1958 venne inaugurato nel convento il Seminario Serafico.\nUlteriori modifiche sono state apportate negli ultimi anni: la statua di San Francesco \u00e8 stata trasportata nel lato destro del piazzale, i cortili interni sono stati ristrutturati, l'antica stalla trasformata in museo, mentre continuano i lavori per la creazione di una casa albergo per anziani, per l'allestimento dei laboratori di restauro e di un teatro ligneo."}
{"id": "115025", "revid": "1534511", "url": "https://it.wikipedia.org/wiki?curid=115025", "title": "Radiazione", "text": "Con radiazione, in fisica, si indica generalmente l'insieme di fenomeni caratterizzato dal trasporto di energia nello spazio: tipici esempi di radiazioni sono la luce ed il calore.\nDescrizione.\nCaratteristica comune a quasi tutti i tipi di radiazione (luminosa, termica, etc.) \u00e8 la cessione di energia alla materia; questa \"cessione\" di energia pu\u00f2 essere spiegata, considerando l'energia cinetica posseduta dalle \"particelle\" che compongono la relativa radiazione (i \"fotoni\"); la particella, a contatto con la materia, pu\u00f2 cederle la propria energia cinetica, generalmente sotto forma di energia termica e luminosa.\nUn particolare tipo di radiazione \u00e8 costituito dalle onde elettromagnetiche, caratterizzate da una velocit\u00e0 finita e costante nel vuoto, pari a circa (valore arrotondato spesso in ), indicata con \"c\", da una particolare \"frequenza\" e dalla sua \"lunghezza d'onda\", indicata con il simbolo \"\u03bb\" (lambda); la frequenza \"f\" \u00e8 definita come il numero di lunghezze d'onda che passano in un secondo per un determinato punto dello spazio, ed \u00e8 possibile ricavarlo numericamente considerando la relazione:\nQuesta relazione \u00e8 sempre valida in quanto \"c\" \u00e8 una costante.\nTanto pi\u00f9 alto \u00e8 il valore della frequenza dell'onda, tanto minore \u00e8 la sua lunghezza d'onda, quindi la velocit\u00e0 della luce risulta costante per ogni radiazione elettromagnetica nel vuoto. La luce visibile (o meglio, la luce visibile per l'occhio umano) \u00e8 la radiazione elettromagnetica con lunghezza d'onda che va dai circa del violetto ai circa del rosso.\nL'assorbimento di energia da parte della materia pu\u00f2 causare un aumento locale di temperatura, cosa che viene sfruttata nel caso del riscaldamento dei pannelli solari da parte della luce del Sole. Se l'energia della radiazione incidente sulla materia \u00e8 sufficiente a ionizzarne gli atomi, la radiazione si chiama ionizzante.\nSe la radiazione ionizzante investe un tessuto biologico pu\u00f2 creare danni biologici, agendo sul DNA e impedendogli di riprodursi in modo corretto.\nLa cessione di energia all'uomo da parte delle radiazioni ionizzanti avviene attraverso irradiazione esterna o interna. Si parla di esposizione o irradiazione esterna quando la fonte di radiazioni \u00e8 all'esterno del corpo umano. Si ha esposizione interna quando la sorgente di radiazione \u00e8 introdotta nel corpo umano, ci\u00f2 che successe ad Alexander Litvinenko il quale, pur ucciso da avvelenamento chimico con polonio, ne sub\u00ec il notevole irraggiamento.\nUna fonte di radiazioni ionizzanti deriva dall'instabilit\u00e0 atomica e/o nucleare di alcuni elementi. Gli elementi presenti in natura che hanno questa instabilit\u00e0 sono rintracciabili facilmente sulla \"tavola periodica degli elementi\", ed in particolare sono tutti gli elementi che hanno numero atomico (Z) uguale o superiore a 84, ovvero a partire dal polonio. Vi sono poi isotopi di altri elementi anche con numero atomico inferiore che sono radioattivi e sono prodotti dall'uomo, il caso pi\u00f9 comune \u00e8 il 60Co prodotto dal 59Co nei reattori nucleari per aggiunta di un neutrone. Il 60Co, con un decadimento beta si trasforma in 60Ni ed emette due fotoni di energia 1,17 e 1,33 MeV che vengono utilizzati in svariati campi quali ad esempio quello militare (bomba al cobalto) o industriale (trattamenti di alimenti, di materiali, sterilizzazioni...).\nIn genere, la trasformazione di tali elementi in altri elementi pi\u00f9 stabili avviene attraverso l'emissione di raggi \u03b1 o \u03b2 accompagnati inoltre dall'emissione di raggi \u03b3. Gli elementi che presentano tali caratteristiche sono detti elementi radioattivi ed il processo di emissione di radiazioni \u00e8 detto decadimento radioattivo."}
{"id": "115029", "revid": "122216541", "url": "https://it.wikipedia.org/wiki?curid=115029", "title": "Ruggero Bacone", "text": "Frate francescano, fu uno dei maggiori pensatori del suo tempo. Come filosofo della Scolastica, diede grande importanza alle osservazioni dei fatti e va considerato come uno dei padri dell'empirismo. Per certi aspetti pu\u00f2 considerarsi uno dei rifondatori del metodo scientifico, ma non sono pochi i suoi collegamenti con l'occultismo e le tradizioni alchemiche.\nBiografia.\nLa data di nascita di Ruggero Bacone \u00e8 incerta. In una lettera scritta al Papa del 1267, Ruggero afferma che per quarant'anni, da quando ha imparato l'alfabeto, non ha mai smesso di studiare. Aggiungendo tredici anni a questi quaranta e contando a ritroso, giungiamo all'anno 1214, che usualmente \u00e8 considerato l'anno di nascita di Ruggero Bacone. Nacque presso Ilchester da una famiglia probabilmente benestante, ma che per gli eventi turbolenti del regno di Enrico III d'Inghilterra venne spogliata delle sue propriet\u00e0 e vide molti dei suoi membri costretti all'esilio.\nStudi\u00f2 a Oxford discepolo di Roberto Grossatesta, dove ricevette una formazione prevalentemente aristotelica. Quindi si trasfer\u00ec a Parigi dove studi\u00f2 teologia dal 1245 al 1250 presso l'Universit\u00e0 di Parigi, allora il maggior centro della vita intellettuale europea. Continu\u00f2 i suoi studi a Parigi fino a quando, secondo quanto da lui stesso affermato, torn\u00f2 ad Oxford dove entr\u00f2 nell'Ordine francescano.\nI due grandi ordini monastici dei francescani e dei domenicani, da poco costituiti, stavano cominciando a contendersi il primato nel dibattito teologico. Alessandro di Hales guidava i francescani, mentre l'ordine rivale disponeva di Alberto Magno e Tommaso d'Aquino. Le capacit\u00e0 di Ruggero si fecero presto riconoscere ed egli si guadagn\u00f2 l'amicizia di personaggi eminenti come Adamo di Marsh e Roberto Grossatesta, vescovo di Lincoln. Nel corso dei suoi insegnamenti e delle sue ricerche egli esegu\u00ec e descrisse vari esperimenti.\nLa formazione scientifica che Bacone ricevette lo convinse che il dibattito accademico del suo tempo presentava gravi pecche. Aristotele era conosciuto solo attraverso traduzioni scadenti; nessuno dei professori voleva cimentarsi con lo studio del greco. Analoga situazione per lo studio delle Sacre Scritture. La scienza fisica non veniva sviluppata attraverso esperimenti secondo lo stile degli aristotelici, ma mediante argomentazioni basate sulla tradizione. Bacone si allontan\u00f2 dalla routine scolastica e si dedic\u00f2 allo studio delle lingue e alla ricerca sperimentale. L'unico insegnante che rispettava era un certo \"Petrus de Maharncuria Picardus\", cio\u00e8 \"della Piccardia\", probabilmente identificabile con un matematico chiamato anche Petrus Peregrinus di Piccardia, forse l'autore di un trattato, il \"De Magnete\", un manoscritto conservato nella Biblioteca Nazionale di Parigi. Il contrasto tra la poca notoriet\u00e0 di quest'uomo e la fama goduta dai loquaci giovani dottori suscitava la sua indignazione. Nei libri \"Opus Minus\" e \"Opus Tertium\", Bacone port\u00f2 avanti una violenta invettiva contro Alessandro di Hales ed un altro professore che, a suo parere, imparava insegnando agli altri e adottava un tono dogmatico che gli consentiva di essere accolto a Parigi tra gli applausi come se valesse quanto Aristotele, Avicenna o Averro\u00e8.\nBacone incontr\u00f2 poi il cardinale Guy le Gros de Foulques, che si interess\u00f2 delle sue idee e gli chiese di compilare un trattato sistematico. Bacone inizialmente esit\u00f2, a causa della regola dell'Ordine francescano che vietava che i suoi membri pubblicassero alcunch\u00e9 senza un permesso specifico. Ma il cardinale, divenuto papa Clemente IV, torn\u00f2 a sollecitare Bacone di ignorare il divieto e di scrivere il suo trattato in segreto. Bacone allora acconsent\u00ec e nel 1267 invi\u00f2 al papa la sua opera, intitolata \"Opus Majus\", un trattato sulle scienze (grammatica, logica, matematica, fisica e filosofia). Questa venne seguita nello stesso anno da una \"Opus Minus\", un sommario delle idee pi\u00f9 rilevanti della sua prima opera. Nel 1268 riusc\u00ec ad inviare al papa la sua \"Opus Tertium\"; il pontefice per\u00f2 mor\u00ec quello stesso anno. Bacone cadde allora in disgrazia e successivamente dallo stesso Ordine francescano venne imprigionato per la seconda volta nel 1278, con l'accusa di diffusione di idee dell'alchimia araba, ma senza dubbio anche per il fatto che le sue proteste contro l'ignoranza e l'immoralit\u00e0 del clero avevano fatto nascere nei suoi confronti un'accusa di stregoneria. Bacone rimase imprigionato per pi\u00f9 di dieci anni, fino a che l'intercessione di alcuni nobili inglesi gli assicur\u00f2 la liberazione.\nOpere.\nNei suoi scritti Bacone reclamava una riforma degli studi teologici: si sarebbe dovuto dare meno enfasi alle distinzioni filosofiche minori discusse nella Scolastica, mentre la stessa Bibbia doveva tornare al centro dell'attenzione e i teologi avrebbero dovuto studiare approfonditamente le lingue nelle quali i testi originali erano stati composti. Egli in effetti padroneggiava parecchie lingue e lamentava la corruzione dei testi sacri e delle opere dei filosofi greci dovuta ai numerosi errori di traduzione e di interpretazione. Inoltre Bacone spingeva tutti i teologi a studiare accuratamente tutte le scienze e ad aggiungerle al normale curricolo universitario.\nBacone disponeva di una delle pi\u00f9 autorevoli intelligenze del suo tempo e, nonostante i tanti svantaggi e impedimenti che dovette subire, riusc\u00ec a compiere molte scoperte e ad avvicinarsi a un numero ancora maggiore. Egli rifiutava di seguire ciecamente le autorit\u00e0 precostituite, sia sul piano teologico che su quello scientifico. La sua \"Opus Majus\" contiene trattazioni di matematica, ottica, alchimia e manifattura della polvere da sparo, le posizioni e le estensioni dei corpi celesti, compresa la chiara affermazione della sfericit\u00e0 della terra; l'opera inoltre anticipa successive invenzioni come il microscopio, il telescopio, gli occhiali, le macchine volanti e le navi a vapore. \nBacone studi\u00f2 anche l'astrologia ed era convinto che i corpi celesti esercitano una influenza sul fato e la mente degli umani. A lui si deve anche una critica al calendario giuliano allora in uso. Per primo dopo gli scienziati ellenistici riconobbe lo spettro visibile in un bicchiere d'acqua, secoli prima dei lavori di ottica di personaggi come Marcantonio de Dominis, Cartesio e Isaac Newton. A lui si devono anche misurazioni sull'arcobaleno.\nLa gnoseologia.\nEgli fu un entusiasta sostenitore e praticante del primato dell'esperienza come mezzo per acquisire conoscenze intorno al mondo. Secondo Bacone, infatti, tre sono i modi in cui l'uomo pu\u00f2 attuare la conoscenza della verit\u00e0: con la conoscenza interna (data da Dio tramite illuminazione), con la ragione (che per Bacone da s\u00e9 non \u00e8 sufficiente) o con l'esperienza sensibile (ossia tramite i cinque sensi), ma solo quest'ultima modalit\u00e0 ci consente di avvicinarci massimamente all'oggettiva conoscenza del reale.\nSulla base di questa concezione empiristica della conoscenza, Bacone tent\u00f2 anche di tracciare una enciclopedia generale delle scienze, tale da liberare il sapere da tutte quelle dispute oziose tipiche della scolastica precedente, vittima del principio di autorit\u00e0 e di una applicazione astratta e distorta della ragione.\nSecondo Bacone suprema scienza \u00e8 la matematica, sussidiaria di tutte le altre scienze, e solo la connessione di questa con l'esperienza concreta del reale pu\u00f2 consentire all'uomo di scorgere i rapporti quantitativi e matematici che reggono il mondo sensibile. Conoscere \u00e8 quindi un modo per ri-conoscere la realt\u00e0, cio\u00e8 fare esperienza sensibile di quella rivelazione che \u00e8 gi\u00e0 presente nelle Scritture; ma conoscere significa anche entrare in possesso di una capacit\u00e0 tecnica, che secondo Ruggero Bacone potr\u00e0 mettere in condizione l'uomo, in futuro, di manipolare la realt\u00e0 e modificarla, ad es. costruendo macchine per volare oppure per sollevare pesi etc.\nVa tuttavia sottolineato che le affermazioni di Bacone, pur innovando il pensiero medievale nella direzione di un vero e proprio metodo empirico appropriato alla scienza, costituiscono soltanto un primo e astratto passo in questo percorso di autonomia del sapere dalla fede. Le sue affermazioni restano infatti del tutto generiche e vaghe sul metodo con cui concretamente condurre l'esperienza nella conoscenza del reale.\nInfluenza culturale.\nNella letteratura.\nMolti autori, soprattutto a partire dall'epoca rinascimentale, sono stati attratti dalla figura di Ruggero Bacone come l'incarnazione del saggio e sottile possessore di conoscenze negate ai pi\u00f9 e forse proibite, simile al Dottor Faust. Intorno alla sua figura sono cresciute numerose leggende e storie impossibili a verificarsi, ad esempio quella che egli avesse creato una testa di ottone parlante in grado di rispondere ad ogni quesito; questa diceria ha un ruolo centrale nell'opera teatrale \"Friar Bacon and Friar Bungay\" scritta da Robert Greene intorno al 1589.\nProbabilmente la pi\u00f9 completa ed accessibile descrizione della vita di Ruggero Bacone \u00e8 contenuta nel libro \"Doctor Mirabilis\", scritto nel 1964 dall'autore di fantascienza James Blish. Si tratta del secondo libro (inedito in Italia) di una trilogia quasi religiosa, intitolata \"After Such Knowledge\" (o \"Apocalisse\"), e si configura come un racconto completo, a tratti autobiografico della vita di Bacone e del suo sforzo volto a sviluppare una \"scienza universale\". Si tratta di un testo basato su ricerche approfondite anche per un accademico e ricco di riferimenti, comprese ampie citazioni dalle opere del protagonista, ma presentato secondo lo stile romanzesco; l'autore lo considera un'opera di fantasia o una \"visione\".\n\u00c8 pi\u00f9 volte menzionato nel romanzo di Umberto Eco \"Il nome della rosa\" dal protagonista, Guglielmo da Baskerville, che ne \u00e8 discepolo.\nVideogiochi, fumetti, manga.\nUna versione di fantasia di Bacone appare nel videogioco \"\".\nAppare inoltre nel Manga di Iwahara Yuji Koudelka.\nNel fumetto Martin Mystere n\u00b0167 \"Obiettivo Apocalisse\", la storia \u00e8 incentrata sul personaggio di Ruggero Bacone a cui viene attribuito il Manoscritto Voynich (storicamente impossibile; infatti il suddetto testo fu redatto oltre un secolo dopo la sua morte).\nAltro.\nIl cratere lunare Baco \u00e8 intitolato a lui."}
{"id": "115031", "revid": "399", "url": "https://it.wikipedia.org/wiki?curid=115031", "title": "Roger Bacon", "text": ""}
{"id": "115036", "revid": "373458", "url": "https://it.wikipedia.org/wiki?curid=115036", "title": "Dr. Slump e Arale", "text": ""}
{"id": "115037", "revid": "768068", "url": "https://it.wikipedia.org/wiki?curid=115037", "title": "Tramoggia", "text": "La tramoggia o tramogena pu\u00f2 essere un contenitore a forma di tronco di piramide o di cono capovolto, munito di apertura sul fondo. Utilizzato per raccogliere dall'alto materiali o liquidi, per poi scaricarli verso il basso.\nL'etimologia della parola \u00e8 dalla lingua latina, dal termine \"trimodia\", cio\u00e8 contenente tre \"moggia\", antica unit\u00e0 di misura del grano.\nViene definita tramoggia anche la parte concava del macinino da caff\u00e8.\nTramoggia da carico.\nLa tramoggia da carico serve per convogliare un prodotto, spesso di origine agricola, verso un altro luogo dove avviene una seconda lavorazione.\nUn utilizzo tipico nel caso del grano \u00e8 la sua sistemazione sopra la macina per convogliare il grano da macinare. Un altro utilizzo \u00e8 quello sui carri merci sempre per il carico di granaglie da scaricare attraverso aperture inferiori."}
{"id": "115038", "revid": "2075278", "url": "https://it.wikipedia.org/wiki?curid=115038", "title": "Akira Toriyama", "text": "\u00c8 divenuto celebre soprattutto per aver realizzato i manga \"Dragon Ball\" e \"Dr. Slump\", quest'ultimo vincitore nel 1981 del Premio Sh\u014dgakukan per il miglior manga \"sh\u014dnen\".\nOltre ad aver scritto tanti altri manga minori, \u00e8 stato il character designer di molti celebri videogiochi, tra cui \"Dragon Quest\", \"Chrono Trigger\", \"Blue Dragon\", \"Dragon Ball Legends\" e \"\".\nToriyama \u00e8 considerato uno degli artisti che hanno cambiato la storia dei manga, in quanto i suoi lavori hanno influenzato notevolmente le generazioni successive di \"mangaka\" che hanno infatti citato \"Dragon Ball\" come fonte d'ispirazione per le loro opere. Ha inoltre ottenuto il Grand Prix alla carriera.\nBiografia.\nPrimi anni.\nAkira Toriyama nasce a Nagoya, nella prefettura di Aichi, il 5 aprile 1955. Gi\u00e0 in giovane et\u00e0 viene attratto dal disegno, durante le scuole elementari. Uno dei motivi che lo spingono a disegnare \u00e8 la visione de \"La carica dei 101\" e poco tempo dopo, grazie ad una illustrazione del cartone animato della Disney, vince un premio d'arte locale. Decide quindi di iscriversi ad una delle scuole pi\u00f9 prestigiose di disegno industriale di Tokyo, la \"Prefectural Industrial High School\". Conseguito il diploma nel 1974, lavora per circa due anni come progettista di poster presso una rinomata industria di Nagoya in cui, anche se la sua abilit\u00e0 salta subito all'occhio, il suo estro viene limitato dai rigidi schemi della produzione industriale.\nDopo essersi licenziato inizia a dedicarsi ai manga, la sua vera grande passione. Propone un suo lavoro ad un concorso per dilettanti indetto dalla rivista \"Weekly Sh\u014dnen Jump\" allo scopo di vincere il premio in denaro. Nonostante non riesca a vincere conosce Kazuhiko Torishima, che pi\u00f9 avanti diventer\u00e0 il suo editore, che lo sprona nel continuare la carriera di mangaka. Nel 1978 propone al medesimo concorso \"Wonder Island\", con cui si aggiudica il primo premio e la pubblicazione; inizia quindi a lavorare per \"Sh\u014dnen Jump\".\nIl successo internazionale.\nIl successo conseguente gli vale un contratto decennale con la Sh\u016beisha. Per i due anni successivi Toriyama realizza quattro fumetti: il gi\u00e0 menzionato \"Wonder Island\", il suo seguito \"Wonder Island II\", \"Today's Highlight Island\" e \"Tomato Police Woman\", per i quali si occupa sia dei testi che dei disegni. La sua popolarit\u00e0 raggiunge un livello internazionale con la serializzazione su \"Jump\" della storia comica \"Dr. Slump\". Inizialmente pensata come mini serie di quattro capitoli, la serie arriva infine a contare 18 volumi tank\u014dbon, pubblicati dal 1980 al 1984, e fa ottenere a Toriyama lo Shogakukan Manga Award nel 1981. Per l'ideazione della serie e del protagonista, Toriyama si basa su Kazuhiko Torishima, all'epoca il suo caporedattore, che l'autore descriveva scherzando come \"un maniaco fissato con le ragazzine\". Nello stesso anno viene prodotta una serie anime ispirata a \"Dr. Slump\", trasmessa da Fuji Television fino al 1986, con un remake della serie che andr\u00e0 in onda dal 1997 al 1999. Divenuto una delle colonne portanti di \"Sh\u014dnen Jump\", gli viene commissionata la realizzazione di \"Akira Toriyama - Scuola di manga\", in collaborazione con Akira Sakuma, un corso per aspiranti fumettisti pubblicato sulle pagine della rivista stessa. In questo periodo inoltre produrr\u00e0 un buon numero di episodi autoconclusivi tutti raccolti nel primo volume di \"Toriyama World\". Proprio due delle storie autoconclusive presenti all'interno di questo volume, \"Dragon Boy\" e \"The Adventure of Tongpoo\", saranno il punto di inizio per il suo manga successivo: \"Dragon Ball\".\nIl primo capitolo di \"Dragon Ball\" viene pubblicato sul numero 51 di \"Sh\u014dnen Jump\" del 1984 e diventa rapidamente la serie pi\u00f9 popolare di Toriyama. Con 159 milioni di copie vendute a febbraio 2014 \u00e8 la seconda serie pi\u00f9 venduta in Giappone dopo \"One Piece\". L'opera andr\u00e0 avanti per 11 anni, concludendosi nel 1995 con un totale di 519 capitoli raccolti in 42 tank\u014dbon. \"Dragon Ball\" diventa uno dei manga pi\u00f9 influenti e popolari della storia del fumetto giapponese e contribuisce addirittura ad aumentare le vendite della rivista su cui viene pubblicato. Il manga viene poi adattato in diverse serie anime, film, OAV e videogiochi. Con un numero di vendite pari a 230 milioni, esso diventa un fenomeno anche al di fuori del Giappone. Al termine del 42\u00b0 volume Toriyama annuncia di aver voluto concludere \"Dragon Ball\" per \"andare avanti con la vita\". Lo stesso autore aveva tentato pi\u00f9 volte di interrompere la serializzazione del manga, incontrando per\u00f2 la resistenza della casa editrice; per questa esasperazione era arrivato ad odiare i combattimenti che lui stesso disegnava durante l'ultima parte della serie. Nonostante gli impegni con \"Dragon Ball\" riuscir\u00e0 comunque a disegnare altre storie autoconclusive, poi raccolte in altri due volumi di \"Toriyama World\".\nDopo \"Dragon Ball\".\nUna volta concluso \"Dragon Ball\" Toriyama si prende un lungo periodo di riposo dal disegno a causa della stanchezza accumulata nel corso dei dieci anni di serializzazione. Nonostante ci\u00f2 si dedica alla sceneggiatura dello spin-off \"Dr. Slump colpisce ancora\", lasciando la parte grafica a Katsuyoshi Nakatsuru e Takao Koyama. Il successo del manga \u00e8 tale da indurre, nel 1997, la realizzazione di un remake dell'anime \"Dr. Slump\", in cui Toriyama viene coinvolto per revisionare i testi. Dal 1996 al 1997 \u00e8 impegnato anche con la supervisione di \"Dragon Ball GT\", un sequel anime del manga, realizzato dalla Toei Animation. Dal 1998 al 2005 pubblica alcune storie brevi e miniserie, tra cui \"Cowa!\", \"Kajika\", \"Sand Land\", \"Toccio the Angel\" e \"Nekomajin\". Il 6 dicembre 2002 \u00e8 il promotore della nuova rivista statunitense \"Shonen Jump\" di Viz Media, dove vengono pubblicati dal primo numero le serie \"Dragon Ball\" e \"Sand Land\", oltre ad un'intervista col mangaka. Nel 2006 pubblica, insieme all'autore di \"One Piece\" Eiichir\u014d Oda, un episodio autoconclusivo \"crossover\" tra \"Dragon Ball\" e \"One Piece\" intitolato \"Cross Epoch\".\nNel 2008 Toriyama avvia una collaborazione con Masakazu Katsura, autore di serie come \"I\"s\" e \"Zetman\", che conduce alla pubblicazione della storia autoconclusiva di 53 pagine \"Sachie-chan's goo!\" sulla rivista \"Jump Square\". In questa circostanza Toriyama si occupa della sola sceneggiatura, mentre Katsura \u00e8 il disegnatore effettivo. I due danno vita ad una nuova collaborazione l'anno successivo col manga in tre capitoli \"Jiya\", pubblicato dal numero 2-3 fino al numero 6 di \"Weekly Young Jump\". Nel 2010 pubblica \"Kintoki\" nel numero 50 di \"Sh\u014dnen Jump\".\nNel 2013 Toriyama disegna \"Oish\u012b shima no \u016a-sama\", un manga commissionato da \"Anjo's Rural Society Project\", un'organizzazione no-profit impegnata in una campagna di sensibilizzazione su tematiche ambientaliste. La storia viene distribuita dalla stessa citt\u00e0 di Anju in un booklet omaggio di 24 pagine durante una serie di eventi legati all'ambiente. Nello stesso anno pubblica dal numero 33 di \"Weekly Sh\u014dnen Jump\", per festeggiare i 45 anni della rivista, il manga \"Jaco the Galactic Patrolman\" composto da 11 capitoli pi\u00f9 un bonus presente solo nelle edizioni tank\u014dbon e kanzenban che presentano la madre di Son Goku. L'autore ha dichiarato che \"Jaco\" sar\u00e0 l'ultimo manga che scriver\u00e0 completamente da solo a causa dello sforzo richiesto non pi\u00f9 conciliabile con la sua et\u00e0 avanzata. Partecipa inoltre come direttore creativo alla realizzazione del nuovo film d'animazione cinematografico su \"Dragon Ball\", ovvero ', realizzato da Toei Animation insieme a 20th Century Fox. Sempre nel 2013 vince il premio speciale Grand Prix de la ville d'Angoul\u00eame per il quarantesimo anno della competizione. Nel 2015 partecipa nuovamente come direttore creativo del nuovo film di \"Dragon Ball\" intitolato ', inoltre sempre dallo stesso anno contribuisce alla creazione della nuova serie animata di \"Dragon Ball\" e del suo manga, chiamata \"Dragon Ball Super\". Il manga viene disegnato dal mangaka Toyotar\u014d. Toriyama e Toyotar\u014d realizzano insieme le storie di \"Dragon Ball Super\" e il character design dei personaggi.\nAltre attivit\u00e0.\nOltre il suo lavoro come mangaka, Toriyama si \u00e8 distinto anche per aver curato la parte grafica di diversi videogiochi, come \"Dragon Quest\" nel 1986, \"Chrono Trigger\" nel 1995, \"Tobal No. 1\" e \"Tobal 2\", rispettivamente nel 1996 e nel 1997, e il videogioco di ruolo \"Blue Dragon\" nel 2006. Per quest'ultimo videogioco, Toriyama ha collaborato con Hironobu Sakaguchi e Nobuo Uematsu, con cui aveva lavorato in precedenza anche a \"Chrono Trigger\". L'autore \u00e8 stato coinvolto anche nella realizzazione dell'anime; proprio a questo riguardo Toriyama ha annunciato che l'anime di \"Blue Dragon\" sarebbe stato, con ogni probabilit\u00e0, l'ultimo che avrebbe realizzato: \n\u00c8 stato inoltre incaricato, insieme ad Eiichir\u014d Oda, della realizzazione di alcuni personaggi del videogioco \"Gaist Crusher\". Toriyama ha fondato nel 1982 un proprio studio, chiamato Bird Studio, gioco di parole sulla traduzione del cognome dell'autore: infatti il kanji significa \"uccello\" (\"bird\" in inglese). Lo studio ha prodotto alcuni one-shot e manga non serializzati, oltre a varie illustrazioni. Avex Trax ha commissionato a Toriyama il ritratto della cantante pop Ayumi Hamasaki, ritratto che fu poi stampato sul CD del singolo del 2009 \"Rule/Sparkle\" e che fu poi usato nella colonna sonora del film live action \"Dragonball Evolution\", di cui Toriyama \u00e8 stato anche un collaboratore per la sceneggiatura.\nNel 2005 Toriyama ha realizzato il design di una macchina elettrica della CQ Motors, per il quale l'artista ha impiegato oltre un anno di tempo per lo sviluppo. Nel 2011 ha collaborato con \"Sh\u014dnen Jump\" alla creazione di un video che incoraggiasse il supporto alle vittime del terremoto e maremoto del T\u014dhoku.\nStile ed influenze.\nLo stile di disegno di Toriyama porta alla creazione di personaggi molto piccoli e cartooneschi con l'uso di forme principalmente rotonde. Infatti il suo tratto viene descritto come \"molto personale e facilmente riconoscibile\" diventando uno dei fattori di popolarit\u00e0 di \"Dr. Slump\" e \"Dragon Ball\". Questa sua peculiarit\u00e0 la deve all'influenza che \"Astro Boy\" di Osamu Tezuka e il film d'animazione Disney \"La carica dei 101\", che lui ricorda principalmente per l'alta qualit\u00e0 delle sue animazioni, hanno avuto nella sua infanzia. A risentire il suo modo di disegnare non sono solo i personaggi, ma anche i veicoli che disegna appositamente in uno stile cartoonesco sia per ridurre l'ammontare di tempo necessario a disegnarli sia per adattarli alla storia. Per i veicoli inventati si ispira principalmente ai mecha ed ama non avere restrizioni particolari sul disegno, mentre trova i veicoli reali pi\u00f9 restrittivi da disegnare. Nonostante i suoi disegni fossero adatti ad un manga comico, lo stesso non si pu\u00f2 dire per \"Dragon Ball\". Infatti, a differenza della gran parte degli shonen anni '80 e dei primi anni '90 in cui sono presenti personaggi principali molto mascolini come in \"Ken il guerriero\" e \"City Hunter\", il protagonista Goku ha un tratto che ricorda molto quello usato durante \"Dr. Slump\". Lo stesso Toriyama ha ammesso di essere andato contro il canone che vuole un personaggio forte molto grande fisicamente, disegnando molti dei personaggi pi\u00f9 forti della serie di piccola stazza. \"Dragon Ball\" fu quindi l'unico manga ad essere disegnato in questa maniera in quegli anni anche perch\u00e9 \u00e8 disegnato da un autore dedito principalmente alle storie comiche. Nonostante ci\u00f2 lo stile di disegno dell'autore evolve durante la serie, con i personaggi che perdono la loro rotondit\u00e0 e con l'introduzione di un design pi\u00f9 spigoloso e che trasmetta pi\u00f9 energia. L'autore fu anche influenzato dall'animatore Toyoo Ashida e dall'anime di \"Dragon Ball\", dal quale ha imparato alcune tecniche di colorazione che rendono le illustrazioni pi\u00f9 nitide e colorate.\nToriyama \u00e8 stato il character design dei personaggi e mostri per il videogioco \"Dragon Quest\" uscito nel 1986 in modo da differenziarlo dagli altri videogiochi di ruolo del periodo. Da allora ha lavorato su ogni titolo della serie \"Dragon Quest\". Yuji Horii, designer e scrittore degli scenari del gioco, prima spediva al mangaka le bozze dei personaggi e delle loro informazioni di base, il quale le ridisegnava e le rispediva ad Horii che le approvava definitivamente. Oltre i design di personaggi e mostri, il mangaka si \u00e8 occupato anche del design di barche e navi in \"\". Il personaggio Slime \u00e8 diventato una vera e propria mascotte per il franchise.\n\"Dr. Slump\" \u00e8 principalmente una serie comica, in cui sono molto presenti giochi di parole ed allusioni sessuali. Ma \u00e8 anche presente una vena fantascientifica: sono presenti infatti alieni, animali antropomorfi, viaggi nel tempo e parodie di opere come Godzilla, Star Wars e Star Trek. Inoltre ha preso spunto anche dalle persone che conosce nella vita reale, inserendo personaggi come i suoi assistenti, sua moglie e alcuni colleghi (come Masakazu Katsura), ma soprattutto il suo editore Kazuhiko Torishima che interpreta l'antagonista principale della serie, Dr. Mashirito.\nQuando \"Dragon Ball\" inizi\u00f2, l'autore si bas\u00f2 principalmente sul classico della letteratura cinese \"Il viaggio in Occidente\", con Goku ispirato al personaggio di Sun Wukong mentre Bulma a Xu\u00e1nz\u00e0ng, mentre per i combattimenti si rifece molto ai film su Jackie Chan, soprattutto il film di arti marziali \"Drunken Master\". Una delle particolarit\u00e0 di Toriyama era l'utilizzo dell'alfabeto occidentale per la scrittura delle onomatopee, che solitamente erano scritte in katakana, e che catturarono l'attenzione dell'editore Kazuhiko Torishima che gli sugger\u00ec di utilizzare i katakana ma il mangaka rimase fermo sulla sua decisione, trovando la sua scelta pi\u00f9 originale. Toriyama continu\u00f2 ad usare il suo stile prevalentemente comico per la prima parte del manga cambiandolo per\u00f2 mentre la pubblicazione andava avanti e trasformando la storia in un \"manga di combattimenti puro\".\nEredit\u00e0 culturale.\nMoltissimi mangaka si sono ispirati a \"Dragon Ball\" e hanno in Toriyama la loro principale ispirazione come Eiichir\u014d Oda, Masashi Kishimoto, Hiro Mashima, Atsushi Suzumi, Tite Kubo, Kentar\u014d Yabuki e Shinya Suzuki. Nel 2008, Oricon ha proposto un sondaggio sul mangaka preferito dalle persone, con Toriyama arrivato al secondo posto ma al primo tra i maschi over 30. In un altro sondaggio riguardante il mangaka che ha cambiato la storia dei manga effettuato nel 2010, Toriyama \u00e8 arrivato secondo dietro solo ad Osamu Tezuka. Ha vinto nel 2013 un Grand Prix alla carriera durante il 40\u00ba anniversario del Festival international de la bande dessin\u00e9e d'Angoul\u00eame conquistando la maggior parte dei voti disponibili. Grazie al suo lavoro di design nell'ambito dei videogiochi, IGN ha inserito Toriyama al 74\u00ba posto nella \"Top 100 Game Creators of All Time\"."}
{"id": "115043", "revid": "22475", "url": "https://it.wikipedia.org/wiki?curid=115043", "title": "GNU GRUB", "text": "GNU GRUB (acronimo di \"GNU GRand Unified Bootloader\", detto anche GRUB 2 per far riferimento all'ultima versione) \u00e8 un boot loader del progetto GNU. Viene utilizzato in diverse distribuzioni Linux come gestore di avvio per ambienti \"dual boot\" o per avviare specifiche configurazioni del kernel.\nDescrizione.\nFunziona su architetture PC basate su BIOS recenti di tipo UEFI o sulle precedenti IBM-compatibili, sulle PowerPC basate su OpenFirmware (come PowerMac e Pegasos), ma anche su RiscOS/ARM, su UltraSparc e Coreboot (ex LinuxBIOS). Semplice da usare, perch\u00e9 configurabile in maniera automatica o modificando un unico file di configurazione, \u00e8 corredato da vari programmi ausiliari. Primo fra tutti, l'installatore \"grub-install\", che appunto individua i vari \"kernel\" e altri sistemi presenti nella \"directory radice\" e negli altri dispositivi di memorizzazione di massa per e genera automaticamente la configurazione.\nIdentificare i dispositivi.\nGRUB utilizza una nomenclatura dei moduli diversa rispetto a quella che \u00e8 utilizzata in LILO o all'interno di Linux, anche perch\u00e9 non \u00e8 un \"bootloader\" dedicato solo a Linux. GRUB richiede che le unit\u00e0 cui si fa riferimento siano indicate fra parentesi tonde, e deve essere specificato sia il tipo di unit\u00e0 che il numero cardinale progressivo (iniziano a contare dal numero 0 e non 1) ed, eventualmente, la partizione utilizzata.\nQualche esempio chiarir\u00e0 meglio la situazione: (hd0,1) indica che ci si sta riferendo ad un hard disk (hd), e tra tutti i dischi fissi presenti sul computer, si indica proprio il primo della catena (hd0). GRUB non fa alcuna differenza tra IDE, SCSI o SATA: tutto dipende dalla catena di riconoscimento del BIOS, che pu\u00f2 essere impostata a piacere. In genere, i dischi EIDE hanno la precedenza sui restanti, e vengono identificati con i numeri pi\u00f9 bassi.\nIl secondo numero dopo la virgola indica la partizione del disco specificato alla quale ci si sta riferendo: le partizioni primarie vengono identificate come 0, 1, 2 e 3 mentre le partizioni logiche iniziano sempre da 4, indipendentemente dal numero di primarie presenti. Nell'esempio, (hd0,1) indica la seconda partizione primaria, mentre (hd0,4) indica la prima partizione logica sempre dello stesso disco. Nel caso ci si stia riferendo ad un disco EIDE, secondo la convenzione Linux, (hd0,1) corrisponde a hda2, mentre (hd0,4) corrisponde a hda5.\nRispetto ad altri boot loader, GRUB \u00e8 in grado di sfogliare file all'interno dei file system. Attualmente supporta i seguenti file system:\nGRUB \u00e8 normalmente utilizzato attraverso monitor e tastiera del computer, ma pu\u00f2 essere configurato anche per interagire con una console seriale.\nProcesso di avvio.\nGRUB \u00e8 un \"bootloader a stadi\" poich\u00e9 la sua esecuzione \u00e8 scandita da vari stadi (stage) di avvio, ognuno dei quali \u00e8 rappresentato da un file:- due stage essenziali (file stage1 e stage2)- vari stage opzionali (indicati con i files che contengono nel proprio nome stage1_5)stage1Questo \u00e8 un file essenziale per poter effettuare il boot con GRUB. Tipicamente si trova nel MBR o nel boot sector di una partizione. Poich\u00e9 un boot sector \u00e8 grande 512 byte, la dimensione di tale file \u00e8 esattamente 512 byte. Tutto ci\u00f2 che fa stage1 \u00e8 di caricare il file stage2 o lo specifico file *stage1_5 dal disco (stage1 non gestisce nessun tipo di filesystem).stage2Questo \u00e8 il nucleo di GRUB. Generalmente risiede su un filesystem, ma ci\u00f2 non \u00e8 necessario.stage1_5Questa famiglia di file ha lo scopo di collegare il file stage1 al file stage2. Cio\u00e8 un ipotetico file che contenga nel proprio nome \"stage1_5\" significa che quest'ultimo \u00e8 caricato da stage1 e, a sua volta, caricher\u00e0 stage2. Lo specifico stage1_5 rende GRUB capace di gestire un determinato filesystem. In questo modo, si pu\u00f2 spostare il file stage2 in una posizione diversa sul filesystem senza dover necessariamente reinstallare GRUB.Il processo di avvio pu\u00f2 essere cos\u00ec riassunto:1) Il BIOS cerca le periferiche avviabili e d\u00e0 il controllo al settore di avvio (MBR) del floppy o dell'hard disk.\n2) Il Master Boot Record pu\u00f2 caricare lo stage 1.5 (risiede nei 30\u00a0kB successivi all'MBR) che a sua volta caricher\u00e0 lo stage 2 oppure caricare direttamente lo stage 2, collocato in qualsiasi punto del disco.\n3) Lo stage 2 contiene il menu di avvio con la lista dei kernel avviabili.\n4) GRUB carica il kernel selezionato nella memoria e lo esegue.\nVersioni.\nUna prima versione del software, prima chiamata GRUB e poi rinominata \"GRUB Legacy\", \u00e8 stata sviluppata fino alle versioni 0.9x. Sulla distribuzione Ubuntu, per esempio, l'ultima versione legacy inclusa \u00e8 stata la 0.9.10.\nL'attuale GRUB 2 non costituisce un mero aggiornamento della precedente versione, perch\u00e9 nasce da una completa riscrittura con il fine di semplificare il codice del precedente e aumentare modularit\u00e0 e portabilit\u00e0. Il software nasce con il progetto PUPA, volto appunto alla ricerca sulle evoluzioni di GRUB. Tra le caratteristiche pi\u00f9 interessanti della versione 2 spiccano: il supporto per lo scripting; il caricamento dinamico di moduli, per estendere le funzionalit\u00e0 in \"run-time\" piuttosto che in \"compile-time\"; un supporto grafico particolarmente avanzato per un boot loader, che supporta VGA, VESA \"framebuffer\", font e anche un terminale grafico (gfxterm)."}
{"id": "115045", "revid": "2225", "url": "https://it.wikipedia.org/wiki?curid=115045", "title": "Toriyama Akira", "text": ""}
{"id": "115046", "revid": "1305772", "url": "https://it.wikipedia.org/wiki?curid=115046", "title": "Grub", "text": "Grub in inglese come sostantivo significa larva oppure una certa quantit\u00e0 di cibo. Il verbo To grub significa ripulire, scavare o dissotterrare."}
{"id": "115048", "revid": "287204", "url": "https://it.wikipedia.org/wiki?curid=115048", "title": "Cronologia del cristianesimo del I secolo", "text": "Sulle date degli eventi della storia del cristianesimo nel I secolo vi sono pochissime informazioni. Alcuni eventi, tuttavia, si possono datare precisamente o con un'approssimazione di pochi anni (tra questi la nascita e la morte di Ges\u00f9, il martirio dell'apostolo Giacomo, l'incendio di Roma, la distruzione di Gerusalemme). Da questi si estrapolano, con un minore grado di certezza, le possibili date degli altri eventi.\nLe fonti principali da cui si ricostruisce la cronologia degli eventi sono il Nuovo Testamento e gli scritti dei primi cristiani. Va detto che alcuni rifiutano l'attendibilit\u00e0 di questi scritti, e di conseguenza l'intera cronologia qui riportata."}
{"id": "115050", "revid": "1543377", "url": "https://it.wikipedia.org/wiki?curid=115050", "title": "Apoidea", "text": "Gli Apoidei (Apoidea ) sono una superfamiglia di imenotteri che raggruppa ad oggi 29.835 specie, la pi\u00f9 nota delle quali \u00e8 l'ape da miele (\"Apis mellifera\").\nDescrizione.\nLa morfologia degli Apoidei riflette la loro specializzazione di insetti bottinatori di polline: il corpo \u00e8 pi\u00f9 o meno ricoperto di peli, l'apparato boccale \u00e8 adattato al prelievo del nettare, le zampe presentano modificazioni atte a favorire la raccolta del polline; il pungiglione serve solo per la difesa.\nApparato boccale.\nL'apparato boccale degli Apoidei \u00e8 di tipo masticatore-succhiante, masticatore-lambente e masticatore-lambente-succhiante ed \u00e8 per lo pi\u00f9 adatto ad aspirare liquidi zuccherini (nettare, miele, melata). Le mandibole perdono del tutto la capacit\u00e0 di masticare e i liquidi sono succhiati per mezzo del \"complesso maxillo-labiale\": la galea e i palpi labiali sono sviluppati in lunghezza e appiattiti; alla ligula, l'insetto forma un canale di suzione attraverso il quale viene aspirato l'alimento liquido.\nLe specie appartenenti alle famiglie pi\u00f9 primitive (Colletidae, Andrenidae, Stenotritidae, Halictidae, Melittidae) possiedono una ligula corta che consente loro di bottinare solo fiori che possiedono una corolla poco profonda. Altre (Megachilidae, Apidae) hanno una ligula pi\u00f9 adatta alle corolle pi\u00f9 profonde .\nZampe.\nHanno zampe di tipo fondamentalmente ambulatorio, ma che presentano particolari formazioni finalizzate a raschiare il polline attaccato al corpo e raccoglierlo in un vero e proprio organo di trasporto localizzato nelle tibie posteriori. Una particolare caratteristica degli Apoidei \u00e8 l'eccezionale sviluppo del primo tarsomero, molto pi\u00f9 grande dei successivi.\nLa \"stregghia\" \u00e8 un particolare adattamento della zampa anteriore, in corrispondenza del primo tarsomero e della tibia, ed ha lo scopo di facilitare la pulizia delle antenne. Il lato ventrale del primo tarsomero, in prossimit\u00e0 dell'articolazione tibio-tarsale, presenta un incavo semicircolare rivestito da una serie di brevi setole, che simulano una spazzola. La chiusura dell'articolazione tibio-tarsale fa in modo che lo sperone distale della tibia si opponga all'apertura dell'incavo chiudendo un lume subcircolare in cui viene fatta passare l'antenna. Lo sperone, in questo modo, esercita una spinta che costringe l'antenna a scorrere dentro l'incavo del tarsomero, mentre le setole raschiano il polline rimasto attaccato alle antenne.\nLa \"corbicula\" o \"cestella\" \u00e8 una concavit\u00e0 presente sulla faccia esterna delle tibie posteriori, sui cui margini sono inserite setole rade e lunghe. L'insetto spazzola il polline dal corpo, aiutandosi con le zampe anteriori e quelle posteriori e lo inumidisce compattandolo sulla cestella; le setole hanno naturalmente la funzione di formare una gabbia che trattiene il polline. Questa struttura si evidenzia in particolare quando le operaie bottinatrici tornano al nido o all'alveare: il polline raccolto si presenta in forma di due masserelle globose, di colore generalmente giallastro, pi\u00f9 o meno aranciato, (colori prevalenti, ma non esclusivi, nei pollini), ai lati delle zampe posteriori.\nLa \"spazzola\" o \"scopa\" \u00e8 una serie di setole fitte e robuste, disposte in pi\u00f9 file trasversali sulla faccia interna del primo tarsomero delle zampe posteriori. \u00c8 usata per raschiare il polline dal torace, dalle ali e dall'addome.\nAli.\nLa discriminazione sistematica degli Apoidei si avvale della morfologia delle nervature alari.\nBiologia.\nVita sociale.\nIn base al comportamento sociale si distinguono:\nAlimentazione.\nLa dieta degli Apoidei \u00e8 estremamente specializzata: essi dipendono totalmente dai fiori per la loro alimentazione. Gli adulti si cibano di nettare, mentre le larve di polline e nettare.\nIn base alle preferenze fiorali si distinguono:\nNon \u00e8 raro osservare specie ritenute oligolettiche che modificano il loro comportamento in funzione della momentanea indisponibilit\u00e0 di pollini della specie preferita: \"Colletes cunicularius\", per esempio, pu\u00f2 orientare la sua attivit\u00e0 bottinatrice a specie diverse da \"Salix\" spp. in caso di indisponibilit\u00e0 di queste ultime.\nVi sono poi apoidei che mostrando una specializzazione per la raccolta del polline su fiori di specie non nettarifere (ad es.\"Ophrys\" spp.), debbono necessariamente ricorrere ad altre specie per soddisfare il loro fabbisogno di glucidi.\nAlcune specie non nettarifere ospitano talora colonie di afidi la cui melata si accumula nello sperone dei fiori: \u00e8 il caso, per esempio, dell'orchidea \"Himantoglossum robertianum\", che ospita numerose colonie dell'afide \"Dysaphis tulipae\", la cui melata funge da attrattiva per l'insetto impollinatore \"Bombus hortorum\".\nRiproduzione.\nLe api solitarie con comportamenti tradizionali si accoppiano quando i maschi, che anticipano le femmine nell'uscita dalla fase pupale, si accorgono di una femmina con feromone, e quindi la sommergono in gran numero per vincere la concorrenza; generalmente i maschi non sono aggressivi nei confronti dei loro simili ad eccezione di alcuni antoforini e di megachilidi che combattono per allontanare i maschi dal loro territorio. Le femmine costruiscono individualmente il nido, formato da una decina di celle utilizzate per il cibo e muoiono spesso prima della comparsa della nuova generazione di api. Anche le api solitarie sono lavoratrici a tempo pieno, instancabili nella ricerca di cibo, nella deposizione dell'uovo e nello scavo e nella cura delle celle.\nNelle api sociali pi\u00f9 evolute come \"Apis mellifera\", la regina \u00e8 seguita, durante il volo nuziale da moltissimi i maschi, i fuchi. Soltanto pochi fuchi, salvo qualche eccezione, fecondano la femmina, la quale conserva il seme maschile in una spermateca; al momento della ovodeposizione la regina ha la facolt\u00e0 di controllare il processo di fecondazione delle uova. Le uova non fecondate (o partenogenetiche) producono individui di sesso maschile, geneticamente aploidi, con 16 cromosomi, mentre le uova fecondate producono femmine diploidi, con 32 cromosomi. Se le condizioni ambientali lo consentono una regina arriva a deporre fino a 2000-3000 uova al giorno, inserendo ciascun uovo sul fondo di una celletta.\nAlcune api solitarie della sottofamiglia Nomadinae (p.es. \"Nomada\", \"Epeolus\", \"Triepeolus\", \"Holcopasites\") seguono un comportamento cleptoparassitario e depongono le uova nei nidi di altre api.\nGli inglesi le chiamano \"api cuculo\" e le loro larve sono munite di mandibole, con le quali smembrano le larve ospiti e approfittano delle celle di cibo per nutrirsi. Analogo comportamento si osserva tra le Apinae delle trib\u00f9 Anthophorini, Osirini (p.es. \"Epeoloides\" spp.) e Euglossini (\"Exaerete\" spp. e \"Aglae\" spp). Esistono anche casi di parassitismo sociale, in cui la specie parassita depone le proprie uova tra quelle dell'ospite, affidando l'onere delle cure parentali alle operaie della specie ospite, come nel caso di alcune specie di \"Bombus\" (\"B. barbutellus\", \"B. insularis\", \"B. vestalis\").\nStruttura dei nidi.\nAlcune famiglie di Apoidea (Andrenidae, Melittidae, Halictidae e Colletidae) sono terricole, cio\u00e8 scavano un nido nel terreno, in un ambiente difficile a causa dell'umidit\u00e0 e quindi della proliferazione batterica, e di funghi. Le specie solitarie terricole sono generalmente dotate di una particolare ghiandola addominale (ghiandola di Dufour) che si apre vicino al pungiglione (aculeo), e che secerne sostanze che impermeabilizzano le celle per le larve ed il cibo; alcune specie, invece, ricoprono le pareti delle celle con sostanze resinose vegetali.\nI maschi di alcune specie di api solitarie trascorrono la notte in gruppi su posatoi naturali (piccoli rami di piante, gambi di fiori), ritornando ogni sera allo stesso sito.\nUna singolare abitudine dei maschi di alcune specie (Nomadinae spp., Anthophorini spp.) \u00e8 quella di dormire aggrappati per le mandibole ai fusti o alle foglie delle piante.\nAltre specie (Xylocopinae, Colletidae) sono lignicole, cio\u00e8 utilizzano per nidificare le ceppaie, il legname e diversi tipi di fusti vegetali; le Xylocopinae, generalmente riescono a bucare tramite le loro mandibole il legno e talvolta ad arrecare qualche danno alle travi degli edifici.\nAltre specie, ancora, utilizzano cavit\u00e0 e substrati di ogni tipo. I Megachilidae, ad esempio, utilizzano il legno ma talvolta anche le anfrattuosit\u00e0 di una pietra, le concavit\u00e0 delle tegole di un tetto, le fessure di un muro, le scarpate, ecc. \n\"Megachile centuncularis\" utilizza gallerie precedentemente scavate negli alberi da insetti xilofagi, come i coleotteri cerambicidi, ricoprendole con frammenti di foglie di rosa, mentre \"Osmia rufa\" utilizza i gusci vuoti delle chiocciole, dentro i quali fabbrica caratteristiche cellette a forma di botte; \"Megachile parietina\" impasta terra e saliva fabbricando cellette compatte come cemento.\nNei bombi, la regina crea una cavit\u00e0 sferica di 3\u20134\u00a0cm di diametro collegata con l'esterno con un foro di qualche cm di lunghezza. La cavit\u00e0 \u00e8 creata in un riparo utilizzando i materiali disponibili nell'ambiente. Subito dopo essa costruisce un oriolo di cera per conservarvi il miele, che sar\u00e0 utilizzato solo quando la regina non pu\u00f2 uscire dal nido per avversit\u00e0 climatiche. Inoltre la regina predispone un ammasso di polline a forma di otre, sopra il quale depone 8-16 uova che poi ricopre con cera. Fino al momento della schiusa (4-6 giorni dopo la ovodeposizione), la regina resta nel nido, stando sopra l'ammasso di polline in modo da covare le uova.\nLa struttura pi\u00f9 complessa, che nelle forme pi\u00f9 evolute pu\u00f2 arrivare ad ospitare decine di migliaia di individui, \u00e8 rappresentata dal favo, un raggruppamento di celle esagonali modellate con la cera, secreta dalle ghiandole addominali delle operaie.\nDistribuzione.\nGli Apoidei hanno distribuzione pressoch\u00e9 ubiquitaria essendo presenti in tutti i continenti ad eccezione dell'Antartide. Le aree in cui si concentra la maggiore biodiversit\u00e0 sono rappresentate dalle regioni temperate-calde del Mediterraneo e dalla California. Alcune famiglie sono presenti solo in Africa (Meganomiidae) mentre altre hanno in Africa il maggior numero di generi e specie (Dasypodaidae e Melittidae).\nTassonomia.\nLa sistematica degli Apoidei ha subito nel corso degli anni notevoli trasformazioni e le esatte relazioni filogenetiche tra le varie famiglie che ne fanno parte rimangono ancora, almeno parzialmente, da chiarire.\nSecondo una recente proposta di classificazione la superfamiglia Apoidea comprende 10 famiglie suddivise in due grandi raggruppamenti (Spheciformes e Anthophila):\nStudi successivi hanno portato a 9 il numero di famiglie del raggruppamento Anthophila (e quindi a 13 il numero delle famiglie complessive) elevando alcune sottofamiglie della precedente classificazione al rango di famiglia (Stenotritidae, Meganomiidae e Dasypodaidae).\nLe api nella cultura.\nAraldica.\nIn araldica l'ape compare frequentemente come simbolo di operosit\u00e0, lavoro e dolcezza. Talvolta sono rappresentati anche gli alveari.\nLe api pi\u00f9 note sono quelle portate dalla famiglia Barberini e quelle che ornavano il manto imperiale di Napoleone.\nSono presenti anche negli stemmi di molti comuni italiani.\nCinema.\nLe api sono state protagoniste di numerosi film tra cui:"}
{"id": "115051", "revid": "2184720", "url": "https://it.wikipedia.org/wiki?curid=115051", "title": "Dragon (rivista)", "text": "Dragon (letteralmente \"Drago\"), pubblicata per la prima volta nel 1976, \u00e8 una delle due riviste ufficiali per il gioco di ruolo fantasy \"Dungeons &amp; Dragons\" (l'altra \u00e8 \"Dungeon\" dedicata alla pubblicazione di avventure scritte dai lettori). Fino al numero 38 la rivista si chiam\u00f2 The Dragon, a partire dal numero 39 venne chiamata semplicemente \"Dragon\", per diventare infine \"Dragon Magazine\" dal novembre 1987.\n\u00c8 stata pubblicata dall'editore di \"Dungeons &amp; Dragons\" (in sequenza la TSR, la Wizards of the Coast e attualmente la Hasbro), fino al 2002 quando la Paizo Publishing ne acquis\u00ec i diritti di pubblicazione, sotto licenza della Hasbro. L'edizione Paizo si concluse con il numero 359, si chiude definitivamente la pubblicazione cartacea di \"Dragon\".\nDall'aprile 2003 fino a giugno 2007 la Nexus Editrice ha pubblicato la rivista \"Dragon &amp; Dungeon\", in cui pubblicava la traduzione italiana di articoli selezionati da \"Dragon\" e \"Dungeon\". A met\u00e0 agosto 2007 la Wizards of the Coast rilanci\u00f2 la rivista come rivista online, continuando la numerazione dall'ultimo numero stampato.\nStoria.\nNel 1975 la TSR inizi\u00f2 la pubblicazione di \"The Strategic Review\". All'epoca i giochi di ruolo erano ancora considerati un sottogenere del wargame e la rivista era stata progettata non solo per supportare \"Dungeons &amp; Dragons\" e gli altri prodotti della TSR, ma anche per coprire il wargame in generale. Comunque in breve la rapida crescita e popolarit\u00e0 di \"Dungeons &amp; Dragons\" rese chiaro che non solo si era ormai separato dalle sue origini nel wargame, ma che aveva creato una nuova industria.\nL'anno successivo, dopo soli sette numeri la TSR cancell\u00f2 \"The Strategic Review\", rimpiazzandolo con due riviste, \"Little Wars\", dedicata al wargame tridimensionale e \"The Dragon\", dedicato ai giochi di ruolo. \"Little Wars\" cess\u00f2 le pubblicazioni dopo soli 13 numeri e il suo contenuto venne ospitato in \"The Dragon\" a partire dal numero 24.\n\"The Dragon\" debutt\u00f2 nel giugno 1976. Gary Gygax, cofondatore della TSR, comment\u00f2 anni dopo: \"Quando decisi che \"The Strategic Review\" non era il giusto mezzo, assunsi Tim Kask come curatore per Tactical Studies Rules, e ribattezzai la futura pubblicazione che avrebbe dovuto curare \"The Dragon\", pensai che avremmo avuto infine un grande periodico per servire gli appassionati di gioco in tutto il mondo... sebbene all'epoca non pensai che sarebbe stato un cos\u00ec grande successo, n\u00e9 che avrebbe avuto una vita cos\u00ec lunga.\"\n\"Dragon\" fu il punto di lancio per numerose regole, incantesimi, mostri, oggetti magici e altre idee che vennero successivamente incorporate in supplementi ufficiali di \"Dungeons &amp; Dragons\". Per esempio l'ambientazione Forgotten Realms, comparve per la prima volta in una serie di articoli pubblicati su \"Dragon\" negli anni ottanta e scritti dal suo creatore Ed Greenwood e successivamente divenne nel 1987 una delle ambientazioni principali di \"Dungeons &amp; Dragons\".\nLa Wizards of the Coast acquist\u00f2 la TSR e le sue propriet\u00e0 intellettuali, incluso \"Dragon\" nel 1997. La produzione venne trasferita dal Wisconsin allo Stato di Washington. Nel 1999 la Wizards of the Coast venne a sua volta acquistata dalla Hasbro.\nTra il 2001 e il 2002 la Wizards of the Coast decise di tagliare i costi di pubblicazione di \"Dragon\" e \"Dungeon\", che pur non essendo in perdita non rendevano quanto altre linee di prodotti. Quindi le licenze di pubblicazione vennero offerte a Lisa Stevens, ex-dipendente della Wizards of the Coast che in precedenza si era detta interessata al loro acquisto. Per poter gestire le licenza Lisa costitu\u00ec la Paizo Publishing nel luglio del 1982, e operando inizialmente dagli uffici della Wizards of the Coast inizi\u00f2 a pubblicare le prime edizioni Paizo di \"Dragons\" (il numero 299 di settembre 1992) e \"Dungeon/Polyhedron\" (il numero 153 di settembre/ottobre 1992).\nLa Paizo leg\u00f2 \"Dragon\" molto pi\u00f9 strettamente a \"Dungeon\" includendo articoli che supportavano e promuovevano le sue serie di avventure come \"Age of Worms\" e \"Savage Tide\". Introdusse anche i \"Class Acts\", articoli mensili di una o due pagine che offrono idee per sviluppare specifiche classi di personaggi.\nNel 2007 la Wizards of the Coast si stava preparando al lancio della quarta edizione di \"Dungeons &amp; Dragons\" riportando in casa tutte le licenze che aveva concesso ad altre case editrici. Il 18 aprile 2007 la Wizards of the Coast annunci\u00f2 che non avrebbe rinnovato la licenza della Paizo per la pubblicazione di \"Dragon\" e \"Dungeon\". Scott Rouse, Senior Brand Manager di \"Dungeons &amp; Dragons\" alla Wizards of the Coast afferm\u00f2, \"Oggigiorno la gente usa Internet per ottenere questo tipo di informazioni. Spostandoci a un modello online usiamo un sistema che ci permette di raggiungere i nostri fan in tutto il mondo.\" La Paizo pubblic\u00f2 l'ultima edizione cartacea di \"Dragon\" e \"Dungeon\" nel settembre 2007.\nNell'agosto 2007, la Wizards of the Coast annunci\u00f2 i piani per la quarta edizione di \"Dungeons &amp; Dragons\". In questo annuncio venne anche detto che gli abbonati a D&amp;D Insider avrebbero avuto anche accesso alla nuova versione online delle riviste \"Dungeon\" e \"Dragon\", insieme a strumenti per costruire campagne, gestire le schede personaggi e altro. Nella sua nuova incarnazione online, \"Dragon\" continua a pubblicare articoli indirizzati ai giocatori di \"Dungeons &amp; Dragons\", con i dati di queste regole che alimentano il \"D&amp;D Character Builder\" e altri strumenti online.\nContenuto.\nSebbene \"Dragon\" fornisse informazioni sui giochi di ruolo e fantasy in generale, fu principalmente un house organ per i giochi di ruolo prodotti dalla TSR, e successivamente dalla Wizards of the Coast, con un focus particolare su \"D&amp;D\". La sua copertura dei giochi di altre ditte \u00e8 spesso periferica.\nLa maggior parte degli articoli forniva materiale supplementare per \"D&amp;D\" incluse nuove classi di prestigio, razze, mostri e altri argomenti che potevano essere usati per migliorare una campagna di \"Dungeons &amp; Dragons\". La popolare colonna \"Sage Advice\" offriva risposte ufficiali a domande su \"Dungeons &amp; Dragons\" sottoposte dai lettori. Altri articoli offrivano suggerimenti per i giocatori e i master. A volte venivano discussi argomenti di metagioco, come per esempio come andare d'accordo con gli altri compagni di gioco.\nNelle ultime pagine la rivista presentava anche strisce a fumetti e tra quelli pubblicati ci sono: \"Nodwick\", \"Dork Tower\", \"Zogonia\", e una versione specializzata di \"The Order of the Stick\", \"Knights of the Dinner Table\", \"Fineous Fingers\", \"What's New with Phil &amp; Dixie\", \"Wormy\", \"Yamara\" and \"SnarfQuest\".\nMolti dei pi\u00f9 famosi scrittori, artisti e autori del mondo dei giochi hanno pubblicato lavori su questa rivista. Durante la maggior parte della sua esistenza ha pubblicato racconti brevi o estratti di romanzi. Dopo gli anni novanta la presenza di racconti divenne relativamente rara. Uno degli ultimi esempi fu il numero 305 in cui comparve un'anticipazione del romanzo \"A Feast for Crows\" di George R.R. Martin's che venne nominato per il Premio Hugo. Sono state anche pubblicate recensioni di romanzi fantasy e di fantascienza, e occasionalmente di film di particolare interesse, come il film per la tv \"Labirinti e mostri\".\nNelle occasioni in cui \"Dungeons &amp; Dragons\" venne coinvolto in controversie pubbliche, \"Dragon\" present\u00f2 occasionalmente articoli scritti dai portavoce della TSR che discutevano gli argomenti dal loro punto di vista.\nUna colonna regolare di \"Dragon\" fu per molti anni la serie di articoli \"Ecology of..\" (\"L'ecologia del ...\"), a volte presentati come scritti dal saggio fittizio Elminster, in cui veniva ogni volta presentato in modo approfondito un diverso mostro di \"D&amp;D\", spiegando come si procurava il cibo, si riproduceva e cos\u00ec via. Durante la gestione Paizo questi articoli divennero pi\u00f9 pesanti in \"crunch\" (meccaniche di gioco) rispetto al \"fluff\" (narrativa e descrizioni).\nNei primi anni ottanta quasi ogni numero di \"Dragon\" conteneva un'avventura, un gioco da tavolo semplice o qualche altro supplemento per il gioco (come un castello in cartoncino da ritagliare e montare). Per esempio i giochi di Tom Wham \"Snit's Revenge\", \"The Awful Green Things From Outer Space\" e \"File 13\" cominciarono tutti come supplementi per \"The Dragon\". Questi bonus divennero meno frequenti dopo il lancio nel 1986 di \"Dungeon\", che pubblicava diverse nuove avventure in ogni numero.\nNegli anni ottanta, in seguito all'acquisisione della Simulations Publications (SPI) da parte della TSR, la rivista comprese una sezione intitolata \"Ares Magazine\", basata sull'omonima rivista precedentemente pubblicata dalla SPI. Questa sezione fu dedicata a giochi di ruolo di fantascienza e supereroi e le sue pagine si distinguevano dal resto della rivista per il loro bordo grigio delle pagine. Il contenuto comprese descrizioni di vari supereroi della Marvel Comics per il gioco della TSR \"Marvel Super-Heroes\".\nNumeri speciali.\nNei primi anni la rivista pubblic\u00f2 anche cinque numeri di \"Best of\" (termine in inglese che significa \"il meglio di\") ristampando gli articoli pi\u00f9 apprezzati da \"The Strategic Review\" e \"The Dragon\".\nDal 1996 al 2001, pubblic\u00f2 il \"Dragon Annual\" un tredicesimo numero contenente materiale inedito\nNel 1999 la Wizards of the Coast pubblic\u00f2 la \"Dragon Magazine Archive\" una raccolta di 5 CD contenenti la collezione dei primi 250 numeri di \"Dragon\" in PDF, insieme a un programma apposito per vederli e ad un programma per effettuare ricerche sul contenuto degli articoli. Questa raccolta comprende anche i sette numeri della \"Strategic Review\". In seguito a dei conflitti riguardo ai diritti di ristampa del fumetto \"Knights of the Dinner Table\" presente in molti numeri di \"Dragon\", questa raccolta \u00e8 fuori stampa e molto difficile da rintracciare."}
{"id": "115052", "revid": "1863889", "url": "https://it.wikipedia.org/wiki?curid=115052", "title": "Metafora concettuale", "text": "Nella linguistica cognitiva la metafora \u00e8 definita come la comprensione di un \"dominio concettuale\" nei termini di un altro dominio concettuale, per esempio l'esperienza di vita di una persona nei confronti dell'esperienza di un'altra persona. Un dominio concettuale \u00e8 una qualsiasi organizzazione coerente dell'esperienza.\nQuest'idea - ed i suoi processi di fondo - furono esplorati in dettaglio per la prima volta da George Lakoff e Mark Johnson in \"Metafora e vita quotidiana\" (\"Metaphors We Live By\").\nMappature.\nUna metafora concettuale si basa su due domini concettuali, dove un dominio viene compreso nei termini di un altro. Le espressioni metaforiche linguistiche sono parole o altre espressioni linguistiche che provengono dalla lingua o dalla terminologia del dominio concettuale concreto. Le \"metafore concettuali\" restano sottostanti alle espressioni metaforiche. Esse tendono ad essere pre-linguistiche, facendo assunzioni fondamentali riguardanti lo spazio, il tempo, il movimento, il conteggio, il controllo, ed altri elementi essenziali dell'esperienza umana.\nIl dominio concettuale da cui sono tratte le espressioni metaforiche \u00e8 detto \"dominio sorgente\".\nIl dominio concettuale che si tenta di capire \u00e8 detto \"dominio obiettivo\" o \"dominio bersaglio\".\nLe metafore concettuali impiegano tipicamente un concetto astratto come obiettivo e un concetto concreto o fisico come sorgente. Ad esempio, metafore quali 'i giorni a venire' oppure 'offrire il proprio tempo' si affidano a concetti pi\u00f9 concreti, esprimendo cos\u00ec il tempo (il concetto pi\u00f9 astratto o bersaglio) come un (pi\u00f9 concreto) percorso nello spazio fisico o come una sostanza che pu\u00f2 essere presa o offerta in dono. Metafore concettuali differenti tendono ad essere invocate quando l'oratore tenta di sostenere un punto di vista o condotta di azione. Ad esempio, tendiamo ad associare i 'giorni a venire' con la leadership e 'offrire il proprio tempo' con la negoziazione (se il tempo \u00e8 una sostanza, chiaramente, dovr\u00e0 essere scambiato con cose di sostanza, e questa metafora chiarisce ci\u00f2 meglio della metafora precedente). La selezione di tali metafore tende ad essere diretta da uno scopo subconscio o implicito, nella mente di chi le sceglie.\nIl principio di unidirezionalit\u00e0 afferma che il processo metaforico va tipicamente dal concreto all'astratto, ma non nella direzione opposta. Di conseguenza, i concetti astratti sono compresi in termini di concetti-campione concreti. Una versione estrema di questa prospettiva \u00e8 espressa nella scienza cognitiva della matematica, dove si propone che la matematica stessa, il mezzo di astrazione pi\u00f9 ampiamente accettato nella comunit\u00e0 umana, risente di una tendenza cognitiva unica agli esseri umani, ed ai processi campione, p. es. il conteggio, il movimento lungo un percorso, che sono compresi da tutti gli esseri umani attraverso le loro esperienze.\nUna mappatura \u00e8 l'insieme sistematico di corrispondenze che esiste tra gli elementi costituenti dei domini sorgente e bersaglio. Molti elementi dei concetti bersaglio vengono dai domini sorgente e non sono preesistenti. Riconoscere una \"metafora concettuale\" significa riconoscere l'insieme di mappature applicabili ad un dato accoppiamento sorgente-bersaglio.\nLa lingua e la cultura come mappature.\nSi presume che tale conoscenza sia largamente inconscia ed emerga nell'acquisizione del linguaggio. Willard Quine e altri autorevoli esponenti della pi\u00f9 recente filosofia della matematica hanno sostenuto che ogni linguaggio naturale umano riflette un'ontologia data per scontata che facilita l'impiego di alcune \"metafore concettuali\" e ne rende altre pi\u00f9 difficili o complesse, e pertanto meno convincenti. Se cos\u00ec \u00e8, ogni linguaggio naturale diventa una 'mappatura' dall'esperienza concreta della vita umana primitiva al pi\u00f9 astratto e socialmente prescritto 'dominio bersaglio' della cultura. Una conseguenza di questo sarebbero grandi difficolt\u00e0 di apprendere una nuova lingua naturale nella vita adulta, come effettivamente sembra verificarsi.\nAlcune metafore concettuali discusse in Lakoff, Johnson, 1980, sono:\nOgnuna di queste invoca certe presunzioni circa l'esperienza concreta e richiede che il lettore o ascoltatore le applichi ai concetti molto pi\u00f9 astratti dell'amore o dell'organizzazione sociale allo scopo di comprendere la frase dove la metafora concettuale \u00e8 usata.\nVi sono numerosi modi in cui questo processo di assunzione ed applicazione di metafore manipolerebbe la percezione e la comunicazione umana, soprattutto nei mezzi di comunicazione di massa e nella politica pubblica.\nModello di propaganda.\nNoam Chomsky, un altro linguista, ha proposto (con Edward S. Herman) un modello della propaganda consistente di filtri mediatici che impediscono a notizie o opinioni che violano le metafore concettuali fondamentali degli uditori di essere affatto ascoltate nell'arena pubblica. A suo parere, la capacit\u00e0 umana fondamentale di acquisizione linguistica e metaforica viene abusata restringendo, nei mezzi di comunicazione di massa, la gamma ed il tipo di metafore cui \u00e8 esposto il cittadino.\nSpecificamente, mappature che diano rilievo alla stabilit\u00e0 della propriet\u00e0 o alla paura del conflitto con l'autorit\u00e0 tenderebbero ad essere enfatizzate in un mezzo di comunicazione di massa a controllo privato-corporativo, e mappature che tendessero a dar rilievo al rischio di conflitti sulle risorse o di iniquit\u00e0 tenderebbero ad essere de-enfatizzate, o completamente censurate.\nEtica e ruoli familiari.\nUn'affermazione meno estrema ma simile \u00e8 quella fatta da George Lakoff in 'Moral Politics': l'arena politica pubblica riflette necessariamente una metafora concettuale fondamentale della \"famiglia\", e di conseguenza ci si possono aspettare figure \"paterne\", \"autoritarie\", \"di destra\" e figure \"materne\", \"allevatrici\", \"di sinistra\", che non possono essere fondamentalmente alterate da alcuna lotta o opposizione diretta. Due prospettive fondamentali dell' sorgono dal desiderio di vedere lo stato-nazione agire 'pi\u00f9 come un padre' o 'pi\u00f9 come una madre'.\nL'urbanista teorica ed eticista Jane Jacobs fece questa distinzione in termini meno legati al genere differenziando tra un'\"etica del guardiano\" ed un'\"etica del commerciante\". La custodia ed il commercio erano due attivit\u00e0 concrete che un essere umano tendeva ad imparare ad applicare metaforicamente a tutte le scelte nella vita futura. In una societ\u00e0 dove custodire i bambini era il dovere femminile primario, mentre commerciare in un'economia di mercato era il dovere maschile primario, nella cognizione propria del bambino i due presunti ruoli di Lakoff sarebbero stati assegnati rispettivamente alla madre ed al padre.\nEntrambe queste teorie suggeriscono che possano esservi grandi condizionamenti sociali e pressioni verso specifiche tendenze cognitive. A prova di ci\u00f2, gli antropologi osservano che tutte le societ\u00e0 tendono ad avere ruoli assegnati per et\u00e0 e per genere.\nLinguistica e politica.\nLakoff, Chomsky, e Jacobs dedicano tutti una elevata proporzione del proprio tempo all'attualit\u00e0 ed alla teoria politica, cosa che suggerisce che vi sia almeno una tendenza dei teorici della metafora concettuale o linguisti rispettati a mettere in pratica le loro opinioni da attivisti. In effetti, se le metafore concettuali sono cos\u00ec fondamentali come tutti loro sembrano pensare, essi potrebbero letteralmente non avere scelta.\nI critici di questo approccio etico al linguaggio tendono ad accettare che le locuzioni idiomatiche riflettono fortemente le metafore concettuali, ma la grammatica effettiva molto meno (affermazione accettata da Chomsky), ed i concetti transculturali pi\u00f9 fondamentali del metodo scientifico e della pratica matematica tendono a minimizzare l'impatto delle metafore (asserzione fermamente respinta da Chomsky). Tali critici tendono a vedere sia Lakoff, che Chomsky che Jacobs come 'figure di sinistra', e non accetterebbero la loro politica come qualsiasi tipo di crociata contro un'ontologia radicata nella lingua e nella cultura, ma piuttosto come un passatempo peculiare, n\u00e9 parte della scienza linguistica n\u00e9 di grande utilit\u00e0.\nIn parziale risposta a critiche del genere, Lakoff e Raphael Nunez, nel 2000, proposero una scienza cognitiva della matematica che spieghi la matematica come conseguenza - e non alternativa - della dipendenza umana verso la metafora concettuale per comprendere l'astrazione in termini esperienziali concreti fondamentali.\nNeurobiologia.\nGerald Edelman riconosce alla metafora un ruolo fondamentale e peculiare nello sviluppo delle reti cerebrali,una funzione che tra l'altro le differenzia dalle pretese dell'intelligenza artificiale."}
{"id": "115054", "revid": "600229", "url": "https://it.wikipedia.org/wiki?curid=115054", "title": "Pop music", "text": ""}
{"id": "115057", "revid": "125727994", "url": "https://it.wikipedia.org/wiki?curid=115057", "title": "Flash (fotografia)", "text": "Il lampeggiatore fotografico (per metonimia prevalentemente chiamato flash) \u00e8 un dispositivo in grado di emettere lampi di luce in sincronia con il periodo di apertura dell'otturatore di una macchina da presa fotografica. La sua funzione \u00e8 di illuminare la scena ripresa dalla fotocamera, in modo da ottenere fotografie pi\u00f9 luminose in ambienti poco illuminati, o addirittura consentire la ripresa notturna in esterni.\nIl lampeggiatore fotografico pu\u00f2 essere un dispositivo a s\u00e9 stante, oppure essere integrato nella macchina fotografica. Come dispositivo a s\u00e9 stante, pu\u00f2 essere predisposto per essere collocato a terra o su appositi supporti, oppure essere tenuto in mano o fissato alla fotocamera mediante un piedino dotato anche dei contatti elettrici di sincronizzazione con l'otturatore. Come dispositivo incorporato nella fotocamera, ha il vantaggio di essere sempre disponibile e di non comportare alcun ingombro aggiuntivo.\nDescrizione.\nOriginariamente il flash era costituito da un supporto a forma di torcia su cui veniva versato un piccolo quantitativo di polvere di magnesio, cui veniva dato fuoco al momento di generare il lampo. Non essendo presente alcun dispositivo di sincronizzazione, era necessario aprire l'otturatore della fotocamera, dare fuoco al magnesio e poi richiudere l'otturatore, operazione questa consentita dalla bassissima sensibilit\u00e0 dei materiali sensibili allora in uso. Non occorre evidenziare la intrinseca pericolosit\u00e0 connessa alla manipolazione e alla combustione del magnesio in polvere.\nUna evoluzione notevole di questa tecnica furono i flash a lampadine, in cui un filamento di magnesio era racchiuso in un bulbo di vetro. Due contatti elettrici provocavano l'accensione e la combustione del magnesio in sincrono con lo scatto. La lampadina flash andava innestata in una apposita torcia dotata di parabola riflettente e doveva essere cambiata ad ogni scatto, in quanto non riutilizzabile. Per la fotografia a colori le lampadine erano colorate in blu per avvicinare la qualit\u00e0 della luce a quella naturale diurna. Gi\u00e0 nel corso degli anni 60, le lampadine al magnesio (nella versione non professionale), apparvero in versioni miniaturizzate e multiple (cuboflash, magicube, flipflash, flashbar, ecc.), allo scopo di disporre di una piccola scorta di lampi e di semplificarne l'uso (sostituzione lampada automatica, alimentazione basata sulla batteria della fotocamera o addirittura non necessaria ecc.). \nAttualmente si impiegano quasi esclusivamente flash elettronici, costituiti da un circuito survoltore che trasforma la bassa tensione continua della batteria di alimentazione in una elevata tensione continua (parecchie centinaia di volt), che va a caricare un condensatore. Al momento dello scatto l'otturatore della fotocamera, tramite i contatti di sincronizzazione (contatto caldo), comanda la scarica del condensatore su una lampada allo xeno, la quale emette un lampo brevissimo (dell'ordine del millisecondo o anche molto meno), ma di grande potenza (espressa in watt). La qualit\u00e0 del lampo emesso risulta gi\u00e0 corretta per le riprese a colori. La lampada allo xeno (appartenente alla famiglia delle lampadine a scarica nel gas), presenta una durata di vita che pu\u00f2 raggiungere e superare i centomila lampi. \nControllo dell'esposizione.\nAi tempi del magnesio l'esposizione era regolata scegliendo la quantit\u00e0 di polvere da usare. Con le lampade al magnesio venne introdotto il concetto di numero guida, tuttora in uso per misurare la potenza dei lampeggiatori, che permetteva di calcolare il diaframma in funzione della sensibilit\u00e0 della pellicola e della distanza del soggetto. Il calcolo veniva facilitato da tabelle o dischi calcolatori. Con l'avvento dei lampeggiatori elettronici nacque la possibilit\u00e0 di interrompere l'emissione del lampo nell'attimo in cui fosse arrivata luce sufficiente sul sensore. In un primo tempo questa funzione era comandata da una fotocellula presente sul lampeggiatore. Questo richiedeva che il fotografo selezionasse sul lampeggiatore il diaframma impostato sulla fotocamera. Non sempre per\u00f2 l'area letta dalla fotocellula coincideva con quella ripresa, per cui il flash poteva, ad esempio, sovraesporre un soggetto vicino cercando di illuminare uno sfondo lontano. Tutto questo \u00e8 stato superato dai flash dedicati che sfruttano i sensori della fotocamera per effettuare una lettura TTL della luce presente.\nIn commercio \u00e8 possibile trovare flash elettronici di varia potenza (espressa in numero guida) e con molteplici funzioni, spesso regolate da centraline computerizzate, in grado di garantire la perfetta illuminazione in ogni campo della ripresa fotografica, sollevando in tal modo il fotografo dal compito di calcolare il diaframma da usare. Questo tipo di flash, detto automatico o computerizzato, dosa la potenza (variabile) del lampo grazie ad una fotocellula posta sul frontale. Gli esemplari dedicati ad una determinata fotocamera o linea di fotocamere di un certo produttore, sono dotati di un processore che elabora dati provenienti sia dalla fotocamera che dal flash, consentendo a quest'ultimo di dosare la giusta illuminazione del soggetto in base alla misurazione TTL della luminosit\u00e0 della scena. Questi flash dispongono sempre di un piedino d'innesto pi\u00f9 complesso, incorporante una contattiera (generalmente proprietaria) per l'interscambio dati.\nCome gi\u00e0 detto in introduzione, molte macchine fotografiche dispongono di un flash incorporato, che tuttavia \u00e8 limitato in potenza, autonomia e soprattutto nella possibilit\u00e0 di gestire l'illuminazione.\nFlash esterni.\nI flash elettronici possono essere alimentati da batterie di tipo usa e getta (pile primarie) o batterie ricaricabili (pile secondarie). I modelli professionali possono prevedere l'uso di appositi accumulatori di grande capacit\u00e0, per garantire al fotografo una buona autonomia in termine di numero di lampi e tempi di ricarica del condensatore sufficientemente brevi da permettere scatti ravvicinati tra loro. \nQualora si preferisca collegare meccanicamente la torcia alla macchina fotografica, viene utilizzato l'apposito innesto del flash (detto piedino), che va inserito nella sede prevista sulla fotocamera (che nelle reflex si trova sopra al pentaprisma). In tal caso una coppia di contatti elettrici presenti sull'innesto (\"hot shoe\") provvedono a sincronizzare il lampo con lo scatto dell'otturatore. In alternativa si pu\u00f2 fissare la torcia lateralmente alla fotocamera, innestandola su una apposita staffa collegata all'apparecchio fotografico tramite l'attacco filettato per cavalletto. In tal caso la sincronizzazione si ottiene in genere tramite un cavetto di collegamento elettrico tra le mini prese coassiali (standard PC) presenti sul flash e sulla fotocamera. La posizione laterale aiuta ad evitare il famigerato effetto \"occhi rossi\"\".\" \nEsistono inoltre flash di tipo \"anulare\" che circondano il bordo dell'obiettivo e sono utilizzati prevalentemente in macrofotografia perch\u00e9 consentono di illuminare uniformemente un piccolo oggetto molto prossimo alla lente frontale, evitando ombre indesiderate.\nI flash da studio sono di dimensioni assai maggiori, spesso vengono fissati su uno stativo (che permette di regolarne la posizione) e consentono di applicare accessori che modificano la potenza, le dimensioni del fascio di luce emesso e la sua qualit\u00e0. Richiedono alimentatori di media-elevata potenza elettrica.\nNe esistono sostanzialmente di due tipi: \nUtilizzo.\nL'uso pi\u00f9 ovvio del flash consiste nell'illuminare un soggetto ripreso in condizioni di luce insufficienti per ottenere una corretta esposizione o per abbreviare il tempo di esposizione eccessivamente lungo (con corrispondente rischio di mosso), ottenendo talvolta un effetto di cristallizzazione del movimento difficile da ottenere con la massima velocit\u00e0 dell'otturatore.\nIn realt\u00e0, il flash pu\u00f2 essere utile anche per scattare fotografie in pieno giorno. In questo caso, infatti, il flash pu\u00f2 avere una funzione di \"fill-in\" o \"di riempimento\", ovvero illuminare un soggetto parzialmente in ombra o controluce, riducendo il contrasto rispetto alle zone in luce della scena e quindi facilitando l'esposizione. Viceversa, il flash pu\u00f2 essere utilizzato in giornate con cielo luminoso ma coperto (e quindi caratterizzate da luce diffusa) per incrementare il contrasto. L'utilizzo di appositi filtri per flash o combinazioni di filtri sia sull'ottica che sul flash stesso, permette di ottenere molteplici effetti alterando i colori a seconda della posizione dei vari soggetti e/o sfondi rispetto all'apparecchiatura di ripresa."}
{"id": "115060", "revid": "1450446", "url": "https://it.wikipedia.org/wiki?curid=115060", "title": "Willis Reed", "text": "Da giocatore ha militato per tutta la carriera nei New York Knicks.\nCarriera.\nReed fu nominato matricola dell'anno nel 1965 e miglior giocatore dell'anno nel 1970. Vinse il campionato NBA con i Knicks nel 1970 e nel 1973.\nLa sua partita pi\u00f9 celebre fu gara-7 della finale del 1970. Colpito in gara-5 da un grave infortunio, arriv\u00f2 quasi di nascosto al Madison Square Garden con compagni ed avversari certi della sua assenza.\nIl suo ingresso a riscaldamento gi\u00e0 iniziato, vistosamente zoppicante, fu accolto dal pubblico con una standing ovation.\nReed si present\u00f2 alla palla a due con Wilt Chamberlain e segn\u00f2 i primi due canestri della partita, dando la necessaria carica emotiva ai compagni per riuscire a vincere la partita. Il giocatore, molti anni dopo quella giornata storica, ha dichiarato: \"Non c'\u00e8 un giorno della mia vita in cui qualcuno non mi chieda di quella partita\". Si ritir\u00f2 dalle competizioni dopo la stagione 1973-74, a causa di infortuni e nel 1982 \u00e8 stato inserito nella Basketball Hall of Fame.\nHa tenuto una media di 18,7 punti, 12,9 rimbalzi e 1,8 assist in un totale di 650 partite."}
{"id": "115062", "revid": "916580", "url": "https://it.wikipedia.org/wiki?curid=115062", "title": "Conduttore elettrico", "text": "Il conduttore elettrico \u00e8 un materiale in grado di far scorrere corrente elettrica al suo interno. I materiali conduttori sono caratterizzati dalla presenza di elettroni liberi nella banda di valenza degli atomi del reticolo cristallino (conduttori di prima specie) o contengono specie ioniche che si fanno carico di trasportare la corrente (conduttori di seconda specie).\nLa conducibilit\u00e0 elettrica di un conduttore di prima specie pu\u00f2 essere interpretata mediante il modello delle bande. La carica netta su un conduttore si distribuisce sulla sua superficie, poich\u00e9 in questo modo le singole cariche (che si respingono) massimizzano la loro distanza reciproca raggiungendo una configurazione che minimizza l'energia.\nEsempi di materiali conduttori.\nI materiali metallici (metalli e loro leghe) sono in genere buoni conduttori; i migliori in ordine decrescente sono:\nD'altra parte possono condurre facilmente l'elettricit\u00e0 anche:\nConduttori in equilibrio.\nAll'interno dei conduttori sono presenti cariche elettriche libere di muoversi, pertanto una volta raggiunto l'equilibrio elettrostatico, necessariamente il campo elettrico all'interno del conduttore \u00e8 pari a zero (se cos\u00ec non fosse le cariche sarebbero accelerate e non vi sarebbe equilibrio). Tenendo conto di questo e grazie al teorema del flusso si ha che le cariche elettriche (o meglio gli eccessi di carica) si dispongono sulle superfici esterne dei conduttori.\nEssendo\nil campo nullo significa che lo spazio entro il conduttore \u00e8 equipotenziale. \u00c8 possibile dimostrare che, fissate le condizioni esterne, la distribuzione di carica superficiale del conduttore \u00e8 unica (a meno di un coefficiente costante che dipende dal potenziale) e dipende dalla geometria del conduttore. \nSi deve notare che questa \u00e8 una \"definizione media macroscopica\". Nelle immediate vicinanze dei nuclei atomici ci sono campi elettrici molto intensi, che tengono legati gli elettroni non liberi. \nAll'esterno della superficie e in prossimit\u00e0 di essa per il teorema di Coulomb:\ndove formula_3 \u00e8 la densit\u00e0 di carica superficiale. Inoltre, poich\u00e9 il campo \u00e8 nullo entro il conduttore, il vettore campo elettrico ha direzione normale in ogni punto alla superficie:\nSi nota che il valore del campo elettrostatico \u00e8 maggiore dove formula_3 \u00e8 maggiore, ed \u00e8 possibile dimostrare che la densit\u00e0 superficiale di carica \u00e8 maggiore dove il raggio di curvatura della superficie \u00e8 minore. In altre parole il campo elettrostatico \u00e8 pi\u00f9 intenso nelle zone di una superficie a forma di punta, per via del cosiddetto fenomeno del potere disperdente delle punte. Da questo effetto hanno origine molti fenomeni come la formazione di scintille tra elettrodi di forma appuntita. Il discorso fatto finora non vale soltanto per singoli conduttori, ma anche per sistemi di pi\u00f9 corpi conduttori posti a contatto, ad esempio, tramite un filo conduttore.\nConduttore con cavit\u00e0.\nNel caso il conduttore presenti una o pi\u00f9 cavit\u00e0 al suo interno i risultati non cambiano. In effetti se si vuole calcolare il flusso di Gauss entro la cavit\u00e0 esso \u00e8 nullo poich\u00e9 non contiene cariche. Anche dentro una cavit\u00e0 il campo elettrostatico \u00e8 nullo. Il potenziale elettrico rimane costante.\nInduzione elettrostatica.\nUn altro fenomeno di particolare rilevanza \u00e8 l'induzione elettrostatica; tale fenomeno porta un conduttore a dividere le sue cariche se messo in prossimit\u00e0 di un altro corpo carico. Un esempio di induzione elettrostatica si ha nel caso di due conduttori di cui uno cavo che contiene un altro conduttore (per esempio positivo). Se i due conduttori non sono posti a contatto, la parete interna del conduttore cavo si carica negativamente poich\u00e9 le cariche negative vengono attratte dal conduttore interno e quelle positive vengono respinte dallo stesso. Cos\u00ec sulla superficie esterna del conduttore cavo si ha una carica positiva uguale a quella del conduttore interno, in modo da mantenere equipotenziale lo spazio occupato dai due conduttori.\nSi parla di induzione completa quando due conduttori sono disposti in maniera tale che tutte le linee di flusso partono da un conduttore e arrivano sull'altro. Due conduttori tra cui ci sia induzione completa formano un condensatore. Caratteristica quantitativa dei conduttori e dei condensatori \u00e8 la capacit\u00e0 elettrica, che rappresenta appunto la capacit\u00e0 di un conduttore o condensatore di immagazzinare energia.\nCollegamento a massa.\nQuando un conduttore carico viene collegato \"a massa\" (per esempio la Terra), dopo un breve istante la differenza di potenziale tra i due conduttori si annulla, poich\u00e9 la carica presente sul conduttore si trasferisce tutta alla massa, lasciando il conduttore neutro."}
{"id": "115063", "revid": "125999362", "url": "https://it.wikipedia.org/wiki?curid=115063", "title": "Andy Serkis", "text": "Biografia.\nDi origine armena da parte del padre, \u00e8 diventato celebre grazie alla sua interpretazione del personaggio di Gollum/Sm\u00e9agol nella trilogia cinematografica de \"Il Signore degli Anelli\"; Serkis, infatti, ha interpretato il personaggio nella versione originale inglese dei tre film, tramite l'allora inedita tecnologia a Motion capture. La voce che Serkis ha deciso di usare per il suo personaggio, infine, \u00e8 stata basata, per stessa ammissione dell'attore, su alcuni suoni dei suoi gatti. L'interpretazione di Serkis \u00e8 stata acclamata dalla critica ed ha ottenuto diversi riconoscimenti, tra cui un MTV Movie Awards per la \"miglior performance virtuale\". Nonostante molti critici espressero il desiderio di vedere Serkis candidato al Premio Oscar per l'interpretazione di Gollum, l'attore non ricevette tale candidatura.\nSempre sotto la guida del regista Peter Jackson ha donato le sue movenze al personaggio di King Kong nel remake del 2005, nel quale interpreta anche il ruolo \"in carne ed ossa\" dell'eccentrico cuoco Lumpy. Nel 2006 interpreta Alley nel film \"The Prestige\". Ha interpretato il capo di Jennifer Garner in \"30 anni in 1 secondo\" e ha dato la voce a Titti nei cartoni animati americani. Nel 2008 ha recitato nel film TV \"Il mio amico Einstein\", nel ruolo del celebre scienziato tedesco Albert Einstein. Nel 2009 ha preso parte a \"Inkheart - La leggenda di cuore d'inchiostro\", tratto dal romanzo \"Cuore d'inchiostro\" di Cornelia Funke, interpretando il ruolo di Capricorno, l'antagonista della storia. Un altro ruolo da antagonista \u00e8 stato quello dell'ambiguo personaggio di William \"Bill\" Sikes. \u00c8 stato anche l'acclamato doppiatore di punta del gioco di ruolo \"Risen\". Successivamente interpreta \"Cesare\" nel film \"L'alba del pianeta delle scimmie\", reboot della serie cinematografica tratta dal romanzo del 1963 \"Il pianeta delle scimmie\", di Pierre Boulle.\nNel 2012 torna nei panni di Gollum/Sm\u00e9agol ne \"Lo Hobbit - Un viaggio inaspettato.\" Per questo film e per i due sequel, \"Lo Hobbit - La desolazione di Smaug\" e \"Lo Hobbit - La battaglia delle cinque armate\", Serkis \u00e8 stato anche ingaggiato come regista di seconda unit\u00e0. Nel 2014 Serkis riprende il ruolo della scimmia Cesare nel sequel de \"L'alba del pianeta delle scimmie\", intitolato \"Apes Revolution - Il pianeta delle scimmie\". Inoltre viene assunto dai Marvel Studios per essere il consulente di Mark Ruffalo e di James Spader per le loro interpretazioni rispettivamente di Hulk e di Ultron nel film ': nello stesso film Serkis interpreta il mercenario Ulysses Klaue. Successivamente interpreta il Leader Supremo Snoke nella trilogia sequel della saga fantascientifica di \"Guerre stellari\", intitolati ', ' e '. Nel 2017 interpreta per l'ultima volta il ruolo della scimmia Cesare nell'ultimo film della trilogia reboot, \"The War - Il pianeta delle scimmie\".\nEsordisce alla regia nel 2017 con il dramma \"Ogni tuo respiro\", interpretato da Andrew Garfield. Nel 2018 Serkis riprende nuovamente il ruolo del villain Ulysses Klaue nel film \"Black Panther\", mentre in seguito interpreta l'orso Baloo nel film da lui diretto, \"Mowgli - Il figlio della giungla\".\nNel 2020 ottiene il ruolo del maggiordomo Alfred Pennyworth nel film \"The Batman\" diretto da Matt Reeves, in uscita il 3 marzo 2022.\nVita privata.\nDal luglio 2002 \u00e8 sposato con l'attrice Lorraine Ashbourne da cui ha avuto tre figli: Ruby (1998), Sonny (2000) e Louis (2004). \nDoppiatori italiani.\nNelle versioni in italiano dei suoi film, Andy Serkis \u00e8 stato doppiato da:\nDa doppiatore \u00e8 sostituito da:"}
{"id": "115069", "revid": "2225653", "url": "https://it.wikipedia.org/wiki?curid=115069", "title": "Arte informale", "text": "L'arte informale \u00e8 una corrente artistico-pittorica della fine degli anni '40 (se ne parlava gi\u00e0 dieci anni prima), nata in linea con l'espressionismo astratto americano per poi evolversi in varie correnti a dipendere dal territorio. Abbiamo infatti l'informale americano, quello europeo e pure una ristretta cerchia in Giappone detta Gruppo Gutai. L'informale si protrae sino a circa i primi anni Sessanta del Novecento\".\" A seguito delle enormi devastazioni e sofferenze portate dalla seconda guerra mondiale, nemmeno gli artisti hanno pi\u00f9 certezze. Non si tratta di un movimento in senso stretto ma dell\u2019atmosfera che si viene a creare in quel momento storico, dominata da una forte critica verso tutto ci\u00f2 che potesse essere ricondotto a una forma, intesa come concepita a priori, ossia prima dell\u2019esperienza. Passioni, tensioni e disagi devono emergere senza il filtro della ragione astratta. Il termine Informale viene coniato nel 1951 dallo studioso francese Michel Tapi\u00e8 e prevale in virt\u00f9 della sua genericit\u00e0: le altre denominazioni possibili erano \"Art Autre\", che evidenziava la distanza assoluta di questo tipo di arte dalle precedenti, oppure \"Tachisme\", che fa riferimento a un modo particolare di distribuire il colore a macchie, quest'ultimo solo per quanto riguarda la pittura. Si possono individuare nell\u2019arte Informale varie matrici, tra cui Dadaismo, Espressionismo e Surrealismo. La pittura diventa informale e si sottrae al figurativo, ma anche alla geometria e al rigore matematico che caratterizzano l'astrattismo. E sta proprio qui il vero cambiamento portato avanti da questi artisti, oltre che smontare la forma e renderla un qualcosa d'informe appunto , essi applicano alla loro pittura molti materiali diversi come prima di loro non si era fatto, soprattutto materiali poveri come sabbia, sassi, carta di giornale, cocci di vetro e molti altri materiali innovativi con i quali ogni artista nel suo singolo sperimenta.\nL'informale \u00e8 una concezione ribelle dell'arte, infatti \"rifiuta la forma\" per intervenire direttamente nella materia con un segno espressivo e un gesto spontaneo, ma non va intesa come \"non forma\". Il gesto, in particolare, \u00e8 il momento creativo allo stato puro, diviene quasi un momento di culto, come era avvenuto anche nel movimento Dada, da cui riprende questo aspetto: anche un puro gesto di protesta, come realizzare macchie senza un\u2019apparente forma, pu\u00f2 generare un\u2019emozione. L\u2019arte diviene lo stesso atto di dipingere: va oltre al dipinto eseguito. Non si tratta di un movimento artistico omogeneo: raccoglie anche tendenze contrapposte dal momento che non presuppone di attenersi a regole o modelli costituiti ma fa riferimento al motto del \u201cquid ed ora\u201d, da esprimere nel modo pi\u00f9 libero, spontaneo e violento possibile. \nPer quanto riguarda la scultura informale invece, si possono applicare gli stessi precetti.\nNon ci sono molti esempi di scultori prettamente informali ma ci sono esempi in molte opere di Alberto Burri (anche di Land Art) e altri come Umberto Milani e Francesco Somaini.\nAi materiali e al colore corrisponde un'idea: ad esempio superfici corrugate e bugnate irregolarmente possono suscitare sgradevolezza o aggressivit\u00e0, mentre al contrario superfici lisce e vellutate richiamano sentimenti di serenit\u00e0\".\" Nell'espressionismo astratto americano, l'esprimere sentimenti e percezioni era un impegno preso pi\u00f9 seriamente rispetto agli artisti informali europei, che per\u00f2 non si sottraevano a questo concetto. Fondamentali erano due fattori: un modo nuovo di trattare le forme e la scelta del colore che passa in secondo piano, perch\u00e9 \u00e8 pi\u00f9 importante capire come stendere il colore rispetto al capire quale colore scegliere. Entra in gioco perci\u00f2 la materia. Questo \u00e8 il concetto fondamentale dell'arte informale.\nDal punto di vista sociologico questa corrente rappresenta l\u2019arte dell\u2019incomunicabilit\u00e0 in senso pessimistico, o in senso ottimistico: il tentativo stesso di una nuova comunicazione.\nArtisti.\nJean Fautrier dipinge una serie di quadri dal titolo \"Ostaggi\", nei quali si possono distinguere le forme. Jean Dubuffet chiama \"Vita irrequieta\" un quadro in cui si possono distinguere delle piccole figure umane come graffiate sugli strati di colore. Alberto Burri brucia e buca sacchi di tela e plastica, lavora con colla vinilica e altre materie plastiche creando composizioni bianche.\nAltri esponenti di spicco sono:\nTipologie.\nNell'arte informale \u00e8 possibile fare una distinzione tra pittura materica e pittura segnica. La prima consiste nell'accumulo di materia, la seconda \u00e8 basata sull'importanza dell'impronta calligrafica. A queste due bisogna poi aggiungere lo spazialismo.\nL'arte informale \u00e8 considerata una tendenza rivoluzionaria perch\u00e9 se l'opera \u00e8 stata per secoli come una finestra, ora l'osservatore pu\u00f2 interagire. L'artista desidera quindi che il suo opera prenda vita ed esca dall'ordinario."}
{"id": "115070", "revid": "6340", "url": "https://it.wikipedia.org/wiki?curid=115070", "title": "Didgerid\u00f9", "text": ""}
{"id": "115071", "revid": "436907", "url": "https://it.wikipedia.org/wiki?curid=115071", "title": "Rubber Soul", "text": "Rubber Soul \u00e8 il sesto album del gruppo musicale britannico The Beatles, pubblicato nel dicembre del 1965 e prodotto da George Martin. Venne pubblicato quando il gruppo di Liverpool aveva raggiunto il punto di maturazione artistica. \u00c8 il primo disco dei Beatles a non riportare il nome del gruppo sulla copertina. La classifica dei 500 migliori album di tutti i tempi stilata nel 2012 dalla rivista \"Rolling Stone\" lo colloca al quinto posto mentre la rivista \"NME\" lo posiziona al 43\u00ba posto nella sua analoga classifica dei migliori 500 album; compare nel volume \"1001 Albums You Must Hear Before You Die\".\nDescrizione.\nNella discografia dei Beatles, \"Rubber Soul\" \u00e8 considerato uno degli album pi\u00f9 curati sul piano tecnico e uno dei pi\u00f9 innovativi dal punto di vista musicale, e c'\u00e8 chi vi ravvisa il raggiungimento della maturit\u00e0 artistica del gruppo inglese. Ritenuto l'anello di raccordo fra la musica ancora legata a quella degli esordi di \"Help!\" e lo sperimentalismo di \"Revolver\", \"Rubber Soul\" rappresenta indiscutibilmente un salto di qualit\u00e0 nella produzione beatlesiana per la maggiore ricchezza e pienezza del suono ma anche perch\u00e9 i quattro Beatles cominciavano in quel periodo ad acquisire maggiore consapevolezza e coinvolgimento delle fasi tecniche di registrazione e di missaggio.\nL'album fu registrato nell'autunno del 1965 in sole quattro settimane, al termine di un \"tour\" negli Stati Uniti apertosi il 15 agosto di quell'anno con la storica esibizione allo Shea Stadium di New York. A soli quattro mesi dall'uscita di \"Help!\" fu pubblicato nel Regno Unito, in tempo per le festivit\u00e0 natalizie, il 3 dicembre, contemporaneamente al singolo \"We Can Work It Out\" / \"Day Tripper\", facendo ottenere cos\u00ec al gruppo, per il terzo anno consecutivo, il primo posto nella classifica delle vendite natalizie di dischi sia a 33 che a 45 giri. Paul contribu\u00ec a rendere il suono pi\u00f9 pieno e ricco sostituendo in studio di registrazione il fidato H\u00f6fner \u2013 che avrebbe continuato a utilizzare nelle esibizioni dal vivo \u2013 con un basso Rickenbacker appositamente costruito per mancini. Per \"Rubber Soul\" furono utilizzate tecniche di registrazione innovative, poi evolutesi nelle moderne forme di missaggio elettronico e digitale.\nIl fenomeno della beatlemania nel 1965 stava gi\u00e0 iniziando a mostrare la corda e i Beatles erano davanti al bivio se continuare con canzoni dai contenuti adolescenziali (ma con il rischio di essere surclassati entro poco tempo) o evolvere verso sonorit\u00e0 pi\u00f9 mature, tralasciando i contenuti precedenti. L'operazione era stata tentata talvolta senza successo da molti altri complessi prima e dopo di loro, ma i Beatles con \"Rubber Soul\" grazie a una serie di splendide canzoni, riuscirono egregiamente nell'intento.\nL'album, infatti, \u00e8 spesso indicato dai critici musicali come l'opera nella quale le tipiche sonorit\u00e0 beat frizzanti dei primi Beatles cominciarono ad evolversi nel rock eclettico della loro maturit\u00e0; sono inoltre evidenti influenze musicali folk rock dovute ad artisti contemporanei, quali Bob Dylan e i Byrds. Anche nei testi avviene una trasformazione; dalla monotematicit\u00e0 dei lavori beatlesiani precedenti, incentrati sul tema quasi esclusivo dell'amore romantico-adolescenziale, si passa a una variet\u00e0 lirica in cui cominciano ad apparire temi meno stereotipati quali il sesso, le avventure extraconiugali, la gelosia ossessiva (con minaccia di morte), l'incertezza esistenziale, la nostalgia della giovinezza. Questo arricchimento tematico rappresent\u00f2 uno stadio della maturazione artistica del gruppo e allo stesso tempo una necessit\u00e0 indotta dall'evoluzione del panorama musicale del rock, specialmente con le innovazioni liriche introdotte oltreoceano da Dylan in \"Like a Rolling Stone\" e in \"Subterranean Homesick Blues\", ma elaborate anche da gruppi britannici come i Kinks e gli Animals.\nCopertina e titolo.\nLa foto di copertina \u00e8 tratta da uno scatto effettuato nel giardino di Kenwood da Robert Freeman, il fotografo che aveva gi\u00e0 lavorato per le illustrazioni di quasi tutti gli album precedenti del gruppo. L'idea dell'immagine distorta nacque per caso, quando Freeman cominci\u00f2 a proiettare delle diapositive su un cartone bianco del formato di una copertina di long playing per studiare l'immagine giusta da scegliere. Il cartone si inclin\u00f2 leggermente all'indietro e l'effetto \"stirato\" piacque tanto che si decise di stampare l'immagine nonostante l'evidente distorsione. Quasi a simulare l'effetto di un \"acid trip\", la copertina offriva in definitiva un primo assaggio dell'\"anima di gomma\" che si celava dietro il gruppo, per sottolineare ulteriormente l'inizio della transizione verso quelle sonorit\u00e0 rock psichedeliche che sarebbe stata portata a compimento nei successivi album \"Revolver\" e \"Sgt. Pepper's Lonely Hearts Club Band\", e per dare l'idea che i quattro musicisti producessero musica trovandosi in un'altra dimensione.\nSull'origine del titolo dell'LP (\"anima di gomma\"), esistono pi\u00f9 versioni. Secondo alcune fonti, la frase \"plastic soul\" (da cui germogli\u00f2 il nome del disco) era il commento di un cantante americano sui Rolling Stones riportato da Bob Freeman, l'artista che realizz\u00f2 la fotografia \"stirata\" della copertina. La testimonianza di Paul McCartney \u00e8 leggermente diversa: un suo amico americano, parlando di Mick Jagger, giudic\u00f2 che il cantante britannico aveva un'\"anima di plastica\". I nastri documentano l'espressione di Paul ripetuta in sala di registrazione durante le prove di \"I'm Down\".\nI brani.\nSebbene John Lennon e Paul McCartney siano formalmente accreditati come coautori di tutti i loro brani, come sempre \u00e8 piuttosto facile capire a quale dei due compositori attribuire la paternit\u00e0 effettiva, o principale, di ciascuna canzone. A Lennon si devono \"Norwegian Wood (This Bird Has Flown)\", una classica ballata che, sullo sfondo dei languidi accordi sviluppati al sitar da George Harrison, parla di avventure extraconiugali; \"Nowhere Man\" (in cui l'autore cerca di raccontare i propri tormenti interiori, la struggente ballata \"Girl\" e la meno fortunata \"Run For Your Life\", motivo articolato quasi su un ritmo country, che lo stesso Lennon ammise in seguito di trovare \"odiosa\".\nFra i veri capolavori dell'album \u00e8 senz'altro da citare \"In My Life\", scritta sempre da Lennon durante un viaggio in autobus da casa sua verso il centro di Liverpool. In questa canzone si intravedono i primi segni di carattere nostalgico che in seguito caratterizzeranno la particolare \"geografia beatlesiana\", ripercorribile fra la \"Penny Lane\" e i campi di fragole di \"Strawberry Fields Forever\".\nDi Paul McCartney, invece, sono l'accattivante rock di \"Drive My Car\" e la coppia \"You Won't See Me\" e \"I'm Looking Through You\", che testimonia secondo molti il periodo di crisi affettiva del bassista dei Beatles con la fidanzata storica Jane Asher. A McCartney si deve anche quello che \u00e8 probabilmente il brano pi\u00f9 celebre dell'album, \"Michelle\", in cui piacevoli e malinconici giri di accordi accompagnano un testo da \"love song\" arricchito dall'espediente romantico di versi in francese. La canzone \"The Word\" fu dichiaratamente scritta in coppia da McCartney e Lennon e si pu\u00f2 leggere tra il tema dell'amore adolescenziale espresso nel periodo precedente e quello universale della maturit\u00e0. \"What Goes On\", presumibilmente composta da McCartney, \u00e8 cantata da Ringo Starr; \"Think for Yourself\" e \"If I Needed Someone\", invece, sono scritte e interpretate \u2013 quasi in veste di solista \u2013 da George Harrison.\n\"Drive My Car\".\nL'album si apre con un rock vigoroso e serrato che vede in avvio un breve e graffiante assolo di chitarra, seguito da una batteria energica che introduce la voce solista di McCartney e gli altri strumenti a supporto.\nPaul aveva in mente la melodia della canzone ma non riusciva ad andare avanti con brandelli di un testo ovvio e sfruttato che ruotava attorno a una ragazza di facili costumi a cui offrire \"\u201cGolden rings\u201d\", espressione che avrebbe portato a far rima con \"\u201canything\u201d\", con deprimenti prospettive. John, investito del problema, ebbe il compito di raddrizzare la situazione, e sugger\u00ec al socio la sostituzione del melenso \"\u201cGolden rings\u201d\" con l'irriverente \"\u201cDrive my car\u201d\", una perifrasi che nell'ambiente del blues alludeva al sesso, e cos\u00ec la composizione del testo, che vede sottintesi sessuali e inattesi mutamenti di prospettiva, procedette liscia e sicura senza peraltro deviare dalle intenzioni originarie di Paul, come egli stesso avrebbe detto.\nGeorge Harrison, avendo intravisto delle analogie con \"Respect\" di Otis Redding, contribu\u00ec alla elaborazione della parte musicale indicando alcune soluzioni delle linee della chitarra e del basso che divennero elementi distintivi del pezzo.\nLa registrazione ebbe luogo il 13 ottobre, e dei quattro nastri il migliore fu ritenuto l'ultimo, sul quale furono effettuate delle sovraincisioni. Quella seduta apparentemente ordinaria costitu\u00ec una novit\u00e0 nelle abitudini del gruppo e dello staff dello studio, dal momento che fu la prima che oltrepass\u00f2 la mezzanotte \u2013 fatto che col tempo sarebbe divenuto la normalit\u00e0.\n\"Norwegian Wood\".\n\"Norwegian Wood (This Bird Has Flown)\", pezzo insolitamente strutturato in tempo composto, fu abbozzato da John mentre si trovava in vacanza in Svizzera. Ma, a lavoro terminato, controversa risulta l'attribuzione di paternit\u00e0 del brano. Probabilmente, considerate le rispettive caratteristiche compositive, si pu\u00f2 parlare di una composizione che vede il duo Lennon-McCartney lavorare di concerto. Sono di Lennon le due parti melodiche in maggiore che aprono e chiudono il brano, appartiene allo stile di Paul la parte mediana in minore. Il testo, che richiama \"Spanish Harlem Incident\" di Dylan con i suoi indiretti riferimenti a un'avventura amorosa, tratteggia un fallito rapporto fisico con una donna \u2013 ma la relazione extraconiugale di John con una giornalista che ispir\u00f2 la composizione si risolse nella realt\u00e0 in maniera diversa \u2013 e parte dallo spunto lennoniano \"\u201cI once had a girl / Or should I say, she once had me\u201d\"; dopo le prime difficolt\u00e0 a decollare vide i due autori avviarsi con scioltezza supportandosi vicendevolmente, con John che tracciava il canovaccio e Paul che integrava gli spunti del compagno. Fu \u2013 e non sarebbe stato l'ultimo \u2013 un testo che si scrisse da s\u00e9 e di cui certi frammenti si ispirano, secondo alcuni, a episodi di vita vissuta di Lennon. Racconta Pete Shotton che quando all'inizio del 1960 John viveva con Stu Sutcliffe nella casa di Gambier Terrace, talvolta dorm\u00ec nella vasca da bagno dell'appartamento (\"\u201c[I] crawled off to sleep in the bath\u201d\") e bruci\u00f2 alcuni mobili nel camino (\"\u201cso I lit a fire\u201d\").\n\"Norwegian Wood\" fu la prima creazione dei Beatles in cui fece la comparsa il sitar. Durante la lavorazione del film \"Help!\" i Beatles girarono una scena nella quale alcuni musicisti indiani suonavano i loro strumenti tipici. George Harrison era rimasto affascinato dalle particolari sonorit\u00e0 esotiche del sitar, aveva iniziato a strimpellarlo e ne aveva imparato le basi sotto la guida di Ayana Deva Angadi (fondatore dell'Asian Music Circle di Londra), tanto da essere in grado di suonare, dietro suggerimento di Lennon, una linea non troppo elaborata nella canzone. Il brano fece da battistrada all'uso dello strumento indiano, gi\u00e0 utilizzato in precedenza nel rock e che l'anno successivo sarebbe stato suonato da musicisti come Jimmy Page, Brian Jones (in \"Paint It, Black\"), Donovan (\"Sunshine Superman\"); imitato dalla chitarra di Jeff Beck (\"Shapes of Things\") e assunto da gruppi quali i Kinks, i Byrds e gli Hollies.\nIl brano fu messo su nastro nelle sedute del 12 e del 21 ottobre. Nella seconda data il pezzo sub\u00ec il rifacimento, tuttavia gi\u00e0 il primo \"take\" del 12 ottobre evidenzia che ormai \"Norwegian Wood\" era prossima alla sua versione definitiva. In studio, la registrazione dello strumento indiano caus\u00f2 notevoli problemi di distorsione, a quel tempo difficilmente risolvibili in assenza di accorgimenti tecnici appropriati di l\u00e0 da venire.\n\"You Won't See Me\".\nPaul affida a un motivetto godibile la risposta alla fidanzata Jane Asher che negli ultimi tempi lo aveva pi\u00f9 volte rifiutato, anche per telefono. \u00c8 questo il succo di una canzone incisa quasi a tempo scaduto \u2013 dati i termini perentori per la pubblicazione del nuovo 33 giri \u2013 in una seduta fiume iniziata alle 18 dell'11 novembre e che termin\u00f2 alle 7 del mattino successivo. Il pezzo venne registrato su due nastri con profusione di cori di George e John che affiancano la linea vocale di Paul e che si sfumeranno nella dissolvenza del finale. McCartney si ispir\u00f2 al suono Motown del bassista James Jamerson.\n\"Nowhere Man\".\nIl brano costituiva il primo tentativo del gruppo di cimentarsi con una canzone che non parlasse d'amore. Fu John a infrangere gli schemi, misurandosi con la propria condizione emotiva ed esistenziale. Nascosto dietro la terza persona, scrisse di getto \u2013 dopo ore di frustrante improduttivit\u00e0\u00a0\u2013 un testo che d\u00e0 conto del malessere e dello scoramento per la propria vita, per la perdita d'identit\u00e0 causata dall'uso delle droghe, per la condizione insoddisfacente dell'unione coniugale con la moglie Cynthia, e per il fatto che in taluni casi aveva difficolt\u00e0 a comporre. McCartney, che era andato a trovare Lennon il giorno successivo alla stesura di \"Nowhere Man\", racconta: \u00abQuando arrivai il giorno dopo, [Lennon] sonnecchiava sul divano, molto annebbiato. Era davvero una canzone contro John, scritta da John. Me lo disse in seguito, non me lo disse allora, disse che l'aveva scritta su se stesso, sentendo che non stava andando da nessuna parte. [\u2026] La trattava come se fosse una canzone in terza persona, ma era abbastanza furbo da dire: \u201cNon \u00e8 un po' come te e me?\u201d. \u201cMe\u201d coma parola finale.\u00bb E conclude con un lusinghiero commento: \u00ab[\"Nowhere Man\"] \u00e8 una delle migliori di John.\u00bb.\nLa registrazione fu effettuata il 21 e il 22 ottobre e vide l'incisioni di parti vocali e strumentali fra le quali un brillante assolo della nuova chitarra Fender Stratocaster di George Harrison.\n\"Think for Yourself\".\nL'8 novembre, in prossimit\u00e0 del termine ultimo per la conclusione dell'album, i Beatles si riunirono nello Studio Due e l\u00ec, fra le chiacchiere e i messaggi natalizi, ebbero modo di registrare quella che si chiamava ancora \"Won't Be There with You\", titolo provvisorio di un rimprovero stizzito a una donna colpevolmente bugiarda e che perci\u00f2 merita di essere abbandonata a se stessa dal partner. Il contributo di George Harrison al disco era musicalmente condito dalle voci, dalle chitarre e da due linee di basso, quello normale e quello \"fuzz\".\n\"The Word\".\nPrima canzone dei Beatles a rifarsi alla filosofia hippie (\"\u201dThe Word: Love\u201d \u2013 \u201cLa Parola: Amore\u201d\"), \"The Word\" \u00e8 in questo senso l'antesignana della pi\u00f9 matura \"All You Need Is Love\" che sarebbe stata registrata nell'estate del 1967. Ma la composizione ha anche riferimenti a esperienze psichedeliche. Il coautore Paul ricorda che lui e John, leggermente intontiti dall'erba, terminarono la stesura del pezzo e poi tracciarono dei disegni vivaci e fantasiosi con le matite colorate. Lennon fu ancora pi\u00f9 esplicito, dichiarando in un'intervista che il testo richiamava lo stato percettivo di chi fa uso di droghe, e affermando testualmente: \u00ab\u00c8 il periodo della marijuana, con tutta quella storia della pace e dell'amore. La parola \u00e8 \"amore\", giusto?\u00bb.\nMusicalmente si tratta di una struttura blueseggiante che vede fra gli altri aspetti melodici l'introduzione pianistica di Paul, la linea vocale principale di John e l'apporto dell'armonium di George Martin che nella parte finale viene sfumato con eccessiva fretta.\n\"Michelle\".\nA corto di materiale per l'album, John sugger\u00ec a Paul di rispolverare una melodia che McCartney aveva composto quando era ancora studente al Liverpool Institute e che l'autore canticchiava nel clima boh\u00e9mien delle serate esistenzialiste organizzate a quel tempo dal professor Mitchell. Per richiamare quelle atmosfere, Paul chiese aiuto a Janet Vaughan, insegnante di francese e moglie del suo vecchio amico Ivan Vaughan, colui che lo aveva presentato a John nel luglio del 1957 e con cui Paul era rimasto in contatto. Janet forn\u00ec il nome, la rima e il celebre verso \"\u00abSont les mots qui vont tr\u00e8s bien ensemble\u00bb\" (cos\u00ec come Paul le aveva richiesto di tradurre \"\u00abThese are words that go together well\u00bb\"). Anche Lennon contribu\u00ec al testo proponendo la frase \"\u00abI love you, I love you, I love you\u00bb\" tratta dalla versione di Nina Simone di \"I Put a Spell on You\", brano composto da Screamin' Jay Hawkins. La tecnica \"finger-picking\" si richiama a \"Trambone\" di Chet Atkins. Il risultato finale fu un'unione perfetta di melodie e armonie che resero la canzone una hit degli anni sessanta e fece guadagnare ai Beatles il \"Grammy Award alla canzone dell'anno\" del 1967.\nLa ballata venne incisa il 3 novembre e non fu pi\u00f9 ritoccata. I nastri e le informazioni dell'archivio EMI non permettono di capire se i cori vennero eseguiti da John e George oppure se \"Michelle\" fu, in tutte le sue parti registrate, opera esclusiva del suo autore che ne esalta la semplicit\u00e0 e i tempi ridotti di registrazione. \"Michelle\" fu il maggiore successo radiofonico fra i pezzi di \"Rubber Soul\", e nel 1981 si contavano gi\u00e0 201 \"cover\" del brano, secondo solo a \"Yesterday\", sempre di McCartney.\n\"What Goes On\".\nMancava al disco il contributo della linea vocale solista di Ringo, e per questo John rivang\u00f2 un motivetto composto qualche anno prima quando ancora il gruppo era quello dei Quarry Men. La canzone fu rimpolpata da una sezione centrale \u2013 opera congiunta di Paul e in misura minore di Ringo \u2013 e incisa il 4 novembre, con la voce di Starr e la linea di George Harrison alla chitarra che si snoda dall'introduzione alla chiusura del brano.\nIn quella data il gruppo si ciment\u00f2 anche nel primo pezzo interamente strumentale dai tempi di \"Cry for a Shadow\", un fluente blues piuttosto atipico per la produzione corrente dei Beatles dal titolo \"12-Bar Original\", in cui spiccava la chitarra solista di George supportata da quella di John. Ma si decise di lasciare la composizione inedita nonostante la penuria di materiale per il nuovo album, n\u00e9 essa fu pi\u00f9 ripresa in seguito.\n\"Girl\".\nRisposta dolente di Lennon a \"Michelle\" di McCartney, \u00e8 un pezzo carico di significati reconditi. \"Girl\" si riferisce tra l'altro al concetto della sofferenza che secondo John \u00e8 insito nel cristianesimo, e il pezzo costituisce un'invocazione a una donna ideale, che per Lennon si sarebbe concretizzato pi\u00f9 tardi nelle sembianze di Yoko Ono, come l'autore chiar\u00ec in una conversazione successiva. Nella canzone di Lennon \u00e8 presente un intermezzo \u201calla Zorba\u201d scritto da Paul, che nel 1963 era stato in vacanza assieme a Ringo e alle loro compagne in Grecia e ne aveva assorbito le sonorit\u00e0 musicali create dal bouzouki.\nIl brano venne registrato nella seduta dell'11 novembre, a ridosso della scadenza ultima per la conclusione del disco, e vide, oltre alle parti strumentali, la voce sofferta di John. Sfuggirono all'attenzione della produzione i coretti \"tit-tit-tit\" (\"tette\") allusivi e impertinenti e il risucchio prolungato di Lennon che riproduceva l'inspirazione di un fumatore di cannabis.\n\"I'm Looking Through You\".\nSecondo messaggio \u2013 dopo \"You Won't See Me\" \u2013 inviato da Paul alla sua donna Jane Asher, l'ennesimo rimprovero di volubilit\u00e0 a testimonianza della crisi che la coppia stava attraversando, crisi causata dal reciproco allontanamento per motivi artistici \u2013 Jane, attrice di teatro in ascesa, si era temporaneamente trasferita a Bristol, suscitando l'irritazione di Paul.\nLa prima registrazione, il 24 ottobre, produsse un motivo leggiadro \u2013 con sonorit\u00e0 \u201ccaraibiche\u201d ritmate da maracas e dal rotondo \"finger-picking\" di una chitarra acustica e intervallate da sezioni rock \u2013 che sarebbe stato reso uniforme e pi\u00f9 serrato nella versione definitiva. Rispetto a questa, inoltre, il nastro di quella seduta mancava delle sezioni \"Why, tell me why\" che vennero aggiunte in seguito ed era in tonalit\u00e0 di Sol, con un innalzamento successivo di mezzo tono dovuto probabilmente all'accelerazione del nastro. Il pezzo and\u00f2 attraverso due successivi rifacimenti \u2013 il 6 e il 10 novembre \u2013 e l'11 novembre vide la sovraincisione delle voci che costitu\u00ec, a parte una giornata di missaggi, l'ultimo intervento prima della pubblicazione dell'album.\n\"In My Life\".\nCanzone della memoria, precorre altri pezzi autobiografici di ben altra complessit\u00e0 musicale (\"Penny Lane\" uno per tutti) e, pur essendo il primo tentativo di scavare nel passato, possiede una notevole carica di intensit\u00e0 emozionale rafforzata dall'uso della prima persona. La voce principale \u00e8 quella di Lennon, e questo farebbe pensare che, come ha pi\u00f9 volte rivendicato, John sia l'autore del brano. Ma esistono dichiarazioni che ridimensionano la totale paternit\u00e0 lennoniana della canzone. Ammette altrove lo stesso John: \u00abPaul mi ha aiutato a scrivere la melodia delle otto battute d'intermezzo [\u2026] In \"In My Life\" il suo contributo dal punto di vista melodico era l'armonia e le \"middle-eight\"\u00bb. Paul, dal canto suo, ricorda di essere andato in soccorso di John \u2013 insoddisfatto per avere circoscritto il campo dei ricordi a una specie di nostalgico tour panoramico attraverso i luoghi della propria infanzia\u00a0\u2013 rielaborando a fondo il testo della canzone di Lennon e ritoccandone alcuni passaggi musicali. Qualunque sia la versione che risponde al vero, \"In My Life\" resta una melodia romantica e struggente, tale da essere definita da Spitz \u00abla canzone pi\u00f9 preziosa non solo dell'album ma fra tutte le composizioni Lennon-McCartney\u00bb. Anche George Harrison amava la composizione, tanto che la riarrangi\u00f2 proponendola nel suo \"Dark Horse Tour\" del 1974.\nLa prima registrazione ebbe luogo il 18 ottobre. Nell'incertezza su come completare la parte centrale, otto battute vennero lasciate vuote. Per riempirle, dopo quattro giorni fu tentato un primo esperimento da parte di George Martin all'organo Hammond, successivamente sostituito da una linea alle tastiere elettriche eseguita dal produttore a tempo rallentato e riprodotta poi a velocit\u00e0 doppia cos\u00ec da farle assumere il sapore baroccheggiante di un arpicordo.\n\"Wait\".\nNella corsa a raccogliere materiali per il disco, si procedette al ripescaggio di questo pezzo scritto dai Beatles alle Bahamas e originariamente concepito per il \"soundtrack\" del film \"Help!\". Il brano era stato poi registrato su quattro nastri il 17 giugno nello Studio Due di Abbey Road, ma per motivi sconosciuti fu stabilito di lasciarlo fuori dall'album della colonna sonora.\nIl pezzo fu quindi recuperato e sottoposto alle sovraincisioni di tamburelli e maracas l'11 novembre, giusto prima di procedere alle rifiniture di \"I'm Looking Through You\".\n\"If I Needed Someone\".\n\u00c8 una canzone dedicata da George Harrison alla fidanzata Pattie Boyd. L'autore ammise il debito nei confronti di Roger McGuinn di \"The Bells of Rhymney\" e \"She Don't Care About Time\".\nLa canzone venne registrata in due sedute. Il 16 ottobre fu incisa la base, e il brano venne completato due giorni dopo con la voce solista di George e i cori di John e Paul, pi\u00f9 un tamburello di Ringo.\nSuccessivamente, gli Hollies eseguirono una \"cover\" del pezzo, e questo innesc\u00f2 un dissidio con l'autore. Harrison infatti disapprov\u00f2 duramente l'arrangiamento non di proprio gradimento, e a loro volta gli Hollies criticarono George per la sua stroncatura. Il risultato fu che la reinterpretazione ebbe minor fortuna degli altri singoli prodotti dagli Hollies.\n\"Run for Your Life\".\nOpera di John Lennon, \u00e8 da alcuni considerata la composizione pi\u00f9 debole dell'album. L'autore stesso in seguito disdegn\u00f2 la sua opera sostenendo che il brano venne composto per obbligo e sotto la spinta della fretta, tuttavia anche \"Girl\" era stata scritta da Lennon sotto la pressione delle scadenze, perci\u00f2 questa non pare essere una motivazione convincente. John non neg\u00f2 di avere copiato i versi iniziali da \"Baby, Let's Play House\" di Elvis Presley (\"\u00abI'd rather see you dead, little girl, / Than to be with another man\u00bb \u2013 \u00abPreferirei vederti morta, ragazzina, che in compagnia di un altro uomo\u00bb\"), concetti che entreranno in conflitto con le successive influenze del femminismo di Yoko Ono su Lennon; e questa contraddizione pu\u00f2 aver indotto John a rinnegare la propria composizione. Paul, seppure con toni morbidi, evidenzi\u00f2 il sessismo del testo affermando che \u00e8 \u00abUn pochino una canzone da \"macho\"\u00bb.\nIl pezzo venne registrato in un'unica tirata, con cinque tentativi il 12 ottobre, e l'ultimo nastro venne giudicato il migliore e fu oggetto lo stesso giorno delle sovraincisioni. Come sarebbe avvenuto per \"Revolver\", anche in questo caso \"Run for Your Life\" fu la prima incisione destinata al nuovo disco e fu quella a essere inserita in chiusura dell'album.\nTracce.\nIl disco, come molti altri album del primo periodo dei Beatles, fu pubblicato in due diverse versioni in Europa e negli Stati Uniti. La versione statunitense, uscita sotto etichetta Capitol, conteneva 12 brani anzich\u00e9 14; due di questi (\"I've Just Seen a Face\" e \"It's Only Love\") provenivano dalla seconda facciata del precedente \"Help!\", i quattro brani mancanti (\"Drive My Car\", \"Nowhere Man\", \"What Goes On\" e \"If I Needed Someone\") vennero successivamente inclusi nella raccolta \"Yesterday and Today\", anch'essa destinata esclusivamente al mercato americano.\nVersione europea.\nLato B"}
{"id": "115076", "revid": "125251910", "url": "https://it.wikipedia.org/wiki?curid=115076", "title": "Ludovico II il Giovane", "text": "Origine.\nEra il figlio primogenito del re d'Italia (822-850), poi Imperatore d'Occidente e re di Lotaringia (840-855), Lotario I (795-\u2020 855), e di Ermengarda di Tours (?-\u2020 851), figlia di Ugo di Tours, membro della famiglia degli Eticonidi, che vantavano la loro discendenza dai re merovingi. Ludovico II era nipote quindi di Ludovico il Pio (778-\u2020 840, imperatore d'Occidente dall'814) e di Ermengarda di Hesbaye (780-\u2020 818).\nBiografia.\nNell'842, secondo lo storico francese esperto di genealogie Christian Settipani, Ludovico fu fidanzato con una delle figlie di Teodora, la vedova dell'imperatore Teofilo, madre e reggente del nuovo imperatore, Michele III. Il fidanzamento fu rotto l'anno successivo.\nDesignato re d'Italia nell'839, nell'844, secondo gli \"Annales Bertiniani\", fu inviato dal padre in Italia con il compito di restaurare l'autorit\u00e0 imperiale a Roma e in quella citt\u00e0 fu incoronato da papa Sergio II, il 15 giugno 844.\nI Saraceni, con i loro attacchi in Italia Meridionale, nell'846 erano giunti a minacciare Roma e nel mese di agosto avevano saccheggiato la basilica di San Pietro, che si trovava fuori le mura, profanando la tomba del primo apostolo. Ludovico intervenne, ma fu sconfitto dai Saraceni e a stento riusc\u00ec a raggiungere Roma.I saraceni, secondo una leggenda riportata negli Annales Bertiniani, nell'847 perirono tutti a seguito di un naufragio ed il loro bottino, disperso in mare, fu ritrovato in parte sul litorale e riconsegnato a San Pietro.\nNell'847 il padre Lotario ide\u00f2 una spedizione contro i Saraceni, che avevano occupato il Beneventano, avvicinandosi nuovamente a Roma. Egli pose Ludovico al comando della stessa, che riusc\u00ec nell'848 a sconfiggere i saraceni e a liberare Benevento.\nDopo aver ottenuto la riappacificazione dei principi longobardi di Salerno e Benevento, nell'850 Ludovico venne unto da papa Leone IV e incoronato co-Imperatore. Sempre in quell'anno, suo padre Lotario, ritiratosi nel suo regno di Lotaringia, rinunci\u00f2 alla corona d'Italia e Ludovico, ormai unico re, dovette tenere a bada i Saraceni.\nSecondo il cronista Reginone, nell'851, mor\u00ec Ermengarda di Tours, la madre di Ludovico.Sempre nell'851, Ludovico si era fidanzato con Engelberga o Angilberga, di cui non si conoscono gli ascendenti; ma secondo alcuni storici Engelberga era probabilmente la figlia di Adelchi I, conte di Parma e duca di Spoleto. Sembra per\u00f2 che la relazione tra i due fosse cominciata in un periodo imprecisato tra l'848 e l'851, prima del matrimonio; il legame port\u00f2 al concepimento della primogenita della coppia, Gisla: per regolare la loro relazione quindi retrodatarono il contratto matrimoniale all'ottobre 851. Il matrimonio fu celebrato l'anno successivo; comunque, da un documento di una donazione dell'860 Angilberga risulta essere la moglie dell'augusto imperatore Ludovico II. L'evento sanc\u00ec l'ascesa dei Supponidi, emarginando altri clan come quello degli Hucpoldingi, dinastia a cui apparteneva Hucpold.\nNegli anni 851 e 852, Ludovico II intervenne nuovamente a Benevento liberandola da una banda di Saraceni che vi si era insediata. Poi si diresse in Puglia, dove non riusc\u00ec a liberare Bari. Dopo il suo rientro al nord i saraceni ripresero le scorrerie che portarono al saccheggio dell'abbazia di Montecassino.\nNell'855, il padre Lotario I si ammal\u00f2 seriamente e, disperando della guarigione, rinunci\u00f2 al trono e si fece monaco nell'abbazia di Pr\u00fcm; prima di morire, secondo Reginone, con la ripartizione di Pr\u00fcm divise il suo regno, la Lotaringia, tra i tre figli:\nCarlo, il terzogenito, era ancora un bambino e, secondo gli \"Annales Bertiniani,\" era anche epilettico, per cui i suoi fratelli maggiori, a Orbe, cercarono di convincerlo a rinunciare al regno che il padre gli aveva destinato e a farsi tonsurare, ma i nobili provenzali si ribellarono a tale proposta (secondo gli \"Annales Bertiniani\" la causa fu la mancanza di accordo tra i fratelli maggiori) e Carlo mantenne il trono.In quello stesso anno i Saraceni devastarono Napoli.\nI suoi fratelli, Lotario II e Carlo, nell'858 avevano trovato un accordo per l'eredit\u00e0 del regno di Provenza, nel caso che Carlo fosse morto senza eredi, con un trattato che garantiva il regno a Lotario in cambio della cessione di alcuni territori al fratello.\nMa dopo che era sorto il problema del divorzio tra suo fratello Lotario II e Teoberga (o Teutberga), Ludovico si riconcili\u00f2 col fratello, appoggiando l'annullamento del matrimonio di quest'ultimo da Teutberga, convinto di poter influenzare Papa Nicola I, dopo che, nell'858, ne aveva favorito l'elezione. Nell'859, Ludovico ottenne da Lotario le citt\u00e0 di Ginevra, Losanna e Sion.\nIl giorno della Pentecoste dell'860, Ludovico incontr\u00f2 i fratelli Carlo e Lotario nella chiesa di San Castore, fuori le mura di Coblenza, stipulando un trattato di pace, la pace di Coblenza, destinato per\u00f2 a essere infranto gi\u00e0 nell'869.\nNell'862, con l'appoggio di Ludovico II e dello zio Ludovico il Germanico, Lotario II convoc\u00f2 un secondo concilio ad Aquisgrana, dove il sinodo dei vescovi annull\u00f2 il matrimonio con Teoberga, per cui Lotario fu finalmente libero di sposare la sua concubina, Waldrada. Il matrimonio fu celebrato nello stesso anno (862).\nCarlo, oppresso dalla malattia, mor\u00ec nell'863, senza eredi, rendendo vacante il trono di Provenza, che secondo l'accordo dell'858 tra Carlo e Lotario sarebbe dovuto toccare a quest'ultimo; ma Ludovico II occup\u00f2 la Provenza prima dell'arrivo di Lotario e, con l'appoggio dei maggiorenti, si appropri\u00f2 del regno. L'altro fratello, Lotario II, venuto a conoscenza della cosa arriv\u00f2 in Provenza. La guerra fu evitata con un accordo in cui Ludovico assunse il titolo regale, mentre una parte di territori della Borgogna Transgiurana appartenuti al defunto Carlo venne assegnata a Lotario.\nPochi mesi dopo, entr\u00f2 in conflitto con Nicola I poich\u00e9 questi aveva manifestato la propria opposizione all'annullamento del matrimonio del fratello con Teoberga ed al riconoscimento del nuovo matrimonio di Lotario con Waldrada. A seguito della decisione del papa di deporre i vescovi che, a Metz, avevano appoggiato il riconoscimento del secondo matrimonio, Ludovico si pose al comando di un esercito e raggiunse Roma nel febbraio dell'864. Ammalatosi durante l'assedio, si rappacific\u00f2 con il papa e torn\u00f2 a Pavia.\nIn questa citt\u00e0, sede formale del regno d'Italia, tenne un'assemblea (865) che pose le basi della pi\u00f9 importante spedizione contro i Saraceni di tutto il suo regno. Nell'866, accompagnato dalla moglie, marci\u00f2 su Benevento. L'intrapresa apparve presto inutile senza l'appoggio di una flotta. Ludovico cerc\u00f2 quindi un accordo con l'Imperatore Romano d'Oriente (\"Basileus\") Basilio I, promettendo la figlia Ermengarda in sposa al figlio del \"Basileus\", il co-imperatore Symbatios/Costantino, ma non avendo mantenuto l'impegno matrimoniale la flotta bizantina, che si era presentata di fronte a Bari, si ritir\u00f2 senza intervenire.Con Basilio Ludovico non rinunci\u00f2 ad affermare la sua dignit\u00e0 imperiale, rivendicando il titolo di \"Imperatore dei Romani\" al posto di \"Imperatore dei Franchi\", utilizzato dalle lettere dell'imperatore bizantino.Nell'869 penetr\u00f2 all'interno della Puglia, pi\u00f9 precisamente nell'Istmo salentino (area tra Taranto e Brindisi), riconquistando ai longobardi l'importante citt\u00e0 di Oria, e regal\u00f2 alla moglie Angelberga la corte di Dova Superiore, usata per cacciare e svagarsi.\nNel novembre dell'867 era morto papa Nicola I, cui era succeduto papa Adriano II, con l'appoggio di Ludovico, che aveva mantenuto lo stesso atteggiamento del predecessore nei confronti di suo fratello Lotario II. Quest'ultimo, l'anno successivo (869), si era dato da fare, con l'aiuto di Ludovico e della cognata Engelberga, per far recedere papa Adriano dalla sua posizione, ed era morto senza aver ottenuto il riconoscimento del matrimonio con Waldrada; i suoi figli furono dichiarati bastardi.E mentre il legittimo erede, Ludovico II, era impegnato in Italia, ma soprattutto non aveva un grosso seguito tra i nobili di Lotaringia, gli zii Ludovico il Germanico, re dei Franchi Orientali, e Carlo il Calvo, re dei Franchi Occidentali, che invece avevano parecchi sostenitori tra la nobilt\u00e0 della Lotaringia, poterono reclamare la successione, impossessandosi dei domini del nipote. L'anno seguente sancirono la spartizione col trattato di Meerssen (870).I due fratelli ignorarono nella spartizione Ludovico II, il quale si rivolse al papa Adriano II per perorare la sua causa. Il pontefice mand\u00f2 due ambasciatori nelle corti di Carlo e Ludovico allo scopo di far risolvere le questioni al vescovo di Reims Incmaro. Questi ignor\u00f2 il volere del papa mostrandosi leale nei confronti del suo sovrano Carlo, garantendo a lui e al fratello i territori che si erano spartiti.\nNell'871, dopo aver fatto un appello a tutti i sudditi della province marittime, Ludovico II riusc\u00ec a conquistare Bari, roccaforte musulmana dalla quale partivano le scorrerie saracene nell'Adriatico.\nRinunciando formalmente alla Lotaringia, Ludovico cerc\u00f2 di unificare la penisola progettando un attacco contro le roccaforti bizantine e longobarde rimaste autonome. Stabilita la sua sede a Benevento, nell'agosto dell'871 fu attaccato nel suo palazzo dalle forze longobarde guidate dal duca della citt\u00e0 Adelchi. Venne liberato solo dopo aver promesso solennemente che non si sarebbe vendicato. In quell'occasione si era diffusa la notizia che fosse morto; i suoi zii, Carlo il Calvo e Ludovico II il Germanico, inviarono immediatamente truppe in Italia per impadronirsi del regno, ma trovando Ludovico in buona salute dovettero rientrare.\nSuccessivamente si diresse a Roma, dove il nuovo papa Adriano II, nell'872, lo incoron\u00f2 una seconda volta Imperatore e lo liber\u00f2 dal vincolo del giuramento. Nell'873 respinse i saraceni presso Capua, mentre fall\u00ec il suo tentativo di punire i feudatari ribelli.\nIn questo contesto, Lotario in onore di Clemente papa fond\u00f2 negli Abruzzi l'abbazia di San Clemente a Casauria, importante cenobio benedettino.\nRitornato nel Nord, mor\u00ec nei pressi di Ghedi, in provincia di Brescia, il 12 agosto 875 e fu sepolto sette giorni dopo nella basilica di Sant'Ambrogio a Milano. Il suo corpo \u00e8 andato perduto durante i successivi ampliamenti della basilica, ma \u00e8 stata conservata la lastra tombale, che \u00e8 stata murata.\nLo zio Carlo il Calvo, che per primo ricevette la notizia della morte di Ludovico, invase l'Italia riuscendo cos\u00ec a succedergli sul trono di Provenza, sul trono d'Italia e su quello imperiale.\nDiscendenza.\nLudovico II da Engelberga (830-ca. 890) ebbe due figlie:"}
{"id": "115079", "revid": "123302750", "url": "https://it.wikipedia.org/wiki?curid=115079", "title": "Marx (disambigua)", "text": ""}
{"id": "115080", "revid": "111373", "url": "https://it.wikipedia.org/wiki?curid=115080", "title": "Meilen", "text": "Meilen (toponimo tedesco) \u00e8 un comune svizzero di 13\u00a0762 abitanti del Canton Zurigo, nel distretto di Meilen del quale \u00e8 capoluogo; ha lo status di citt\u00e0.\nGeografia fisica.\nMeilen si affaccia sul Lago di Zurigo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMeilen \u00e8 servito dall'omonima stazione sulla Rechtsufrige Z\u00fcrichseebahn (linee S6 e S7 della rete celere di Zurigo). Tra il 1903 e il 1950 era capolinea della ferrovia Wetzikon-Meilen.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115083", "revid": "1543377", "url": "https://it.wikipedia.org/wiki?curid=115083", "title": "Ambrogio Fogar", "text": "Biografia.\nFiglio di Antonio Fogar, funzionario delle Assicurazioni Generali, e Alma, docente; \u00e8 il secondo di quattro fratelli. Nato e cresciuto a Milano, si dedica all'avventura fin da giovanissimo; \u00e8 a Trieste, citt\u00e0 natale del padre, che vede per la prima volta il mare. A neanche 18 anni aveva gi\u00e0 attraversato per ben due volte le Alpi con gli sci, oltre ad aver intrapreso imprese come scalatore. In questo periodo, inoltre, si diploma in ragioneria. Tra le competizioni sciistiche pi\u00f9 importanti a cui ha preso parte figurano la Marcialonga in Italia e la Vasaloppet in Svezia, gareggiando sulle distanze di 70\u00a0km e 90\u00a0km.\nPoco pi\u00f9 che maggiorenne inizia a praticare il paracadutismo e si dedica in seguito al volo acrobatico. Poco dopo aver terminato il servizio militare di leva, durante il suo 56\u00ba lancio un inconveniente tecnico mette a rischio la sua vita: il paracadute non si apre e precipita a 100\u00a0km/h; fortunatamente si salva. In questo periodo, nutrendo interesse per la politica internazionale e la sociologia, ha frequentato scienze politiche presso l'Universit\u00e0 Cattolica del Sacro Cuore (UCSC) di Milano. Ambrogio Fogar, inoltre, prende il brevetto di pilota per piccoli aerei acrobatici; sempre in questi anni ha lavorato anche alla Scala di Milano.\nDopo l'aria passa all'esperienza sul mare: tra la fine degli anni '60 e gli inizi degli anni '70 partecipa a varie regate nel Mediterraneo. Nel 1972 attraversa l'Atlantico del nord in solitaria e per quasi tutto il viaggio senza l'uso del timone a causa di un'avaria. La transatlantica in solitario, la OSTAR 1972, lo porter\u00e0 ad essere uno dei primi due italiani ad aver compiuto questa impresa. Nel 1973 partecipa alla regata Cape2Rio Citt\u00e0 del Capo-Rio de Janeiro.\nNel 1973 pubblica per la Bietti \"Il mio Atlantico\"; con il libro si aggiudica il premio CONI per la letteratura e l'anno successivo il Premio Bancarella Sport.\nDal 1\u00ba novembre 1973 al 7 dicembre 1974, per un totale di 402 giorni, esegue la circumnavigazione del globo in solitaria da est verso ovest, cio\u00e8 in direzione opposta rispetto alle correnti, con uno sloop, un tipo di barca a vela, chiamato \"Surprise\". Questo giro del mondo nella direzione opposta ai venti e alle correnti predominanti, iniziato ed anche terminato a Castiglione della Pescaia nelle acque della Toscana, lo fa di fatto entrare come primo italiano nell'olimpo dei suoi predecessori, quali lo statunitense Joshua Slocum, il britannico Sir Francis Chichester e l'inglese Chay Blyth.\nNel 1974 viene premiato, dal Comitato olimpico nazionale italiano (CONI), con la Medaglia d'oro al valore atletico per meriti eccezionali in base all'articolo 2 del regolamento della circumnavigazione in solitario in barca a vela. Sempre nel 1974 riceve il Grifone d'oro per aver compituto la circumnavigazione del globo, impresa caratterizzata dalle eccezionali doti di coraggio e perizia, e dall'esaltazione dei valori dello spirito che possono prevalere sulla materia e dare un senso e un ideale alla vita umana.\nIl 13 gennaio 1975 \u00e8 stato nominato Commendatore dell'Ordine al Merito della Repubblica Italiana; nello stesso anno con il \"Surprise\" affianca lo yacht del Presidente dell'Egitto Sadat durante la riapertura del Canale di Suez. Inoltre, nel 1975, pubblica per la Rizzoli il best seller \"400 giorni intorno al mondo\". Sempre nello stesso anno, il 17 novembre, nasce a Tradate la sua primogenita Francesca, avuta da Maria Teresa Panizzoli. Inoltre, nel 1975, ha ricevuto il \"Premio atleta dell'anno\".\nNegli anni '70, inoltre, \u00e8 stato il padrino di cresima di Guido Meda.\nNel 1976 \u00e8 la volta di un'altra transatlantica in solitario, Ambrogio Fogar affronta la OSTAR 1976. Pubblica il libro \"Messaggi in bottiglia. Da un catamarano in mezzo all'Atlantico - O.S.T.A.R. '76\" edito Landoni.\nL'anno successivo decide di esplorare il Triangolo delle Bermude e lo fa insieme a Enzo Maiorca e Uri Geller. Nello stesso anno, inoltre, pubblica \"L'ultima leggenda\", libro edito Rizzoli.\nSempre nel 1977 si prepara per una nuova impresa a bordo del \"Surprise\", si tratta di una traversata transatlantica a cui partecipa anche Alberto Rudi, cognato di Ambrogio Fogar in quanto marito della sorella di Ambrogio, Maria Grazia. Nel 1978, precisamente il 6 gennaio, salpa da Mar del Plata intraprendendo la navigazione verso l'Antartide; per\u00f2, il 18 gennaio, al largo delle isole Falkland nel Sud dell'Oceano Atlantico, la sua imbarcazione viene colpita da un branco di orche o balene e affonda in poco tempo. Con lui c'\u00e8 il suo amico e compagno di viaggio, il giornalista Mauro Mancini. I due, che riescono a portare con loro sulla zattera autogonfiabile di salvataggio solo un po' di zucchero e un pezzo di pancetta e a uccidere a colpi di remi due cormorani nelle settimane successive, sopravviveranno in mare bevendo acqua piovana e nutrendosi di una specie di telline che si attaccava al fondo della zattera. Il 2 aprile, dopo 74 giorni alla deriva, vengono finalmente individuati e soccorsi dal mercantile greco \"Master Stefanos\" al comando di Johannis Kukunaris. In gravissime condizioni, i due hanno perso circa 40 chilogrammi ciascuno, e due giorni dopo Mauro Mancini muore di polmonite. Solo Ambrogio Fogar riesce a sopravvivere.\nNel 1978 pubblica \"La zattera\", libro edito Rizzoli, e \"Il giro del mondo del Surprise\", edito Epipress-Famiglia cristiana; nello stesso anno riceve il Premio Barendson. Nel 1979 vince il Premio Bancarella Sport con il libro \"La zattera\" edito Rizzoli; nello stesso anno viene pubblicato il vinile \"Ambrogio Fogar - Chi \u00e8 la mamma del Sole?\" per la Lotus. Riceve la medaglia d'oro al valore marinaro.\nNegli anni '80 Ambrogio Fogar \u00e8 il direttore della collana \"Dentro l'avventura\" pubblicata per Rizzoli Junior. Tra il 23 e il 26 febbraio 1980, sul Pizzo Fornalino delle Alpi Pennine, Ambrogio Fogar, Graziano Bianchi e Ambrogio Veronelli, sulla parete est, aprirono una via d'arrampicata lunga 350 m, fino alla vetta. Nel 1981 partecipa al \"Grand Prix\", correndo sulla distanza di 20 km e 800 m; la corsa su strada si \u00e8 sviluppata nei territori del meratese.\nNegli anni '80, insieme a Claudio Schranz, fece due spedizioni polari. Sempre negli anni '80 trascorre due mesi in Alaska per imparare a guidare i cani da slitta; poi si sposta sull'Himalaya e in Groenlandia; inoltre, in Italia, trascorre una settimana in un crepaccio sull'Adamello; tutto questo per prepararsi per la sua prossima impresa. Infatti, nel 1983 in compagnia del fido Armaduk, il suo forte cane eskimo, conquista a piedi il Polo nord. L'impresa \u00e8 durata 51 giorni. Negli anni '80, inoltre, Armaduk spesso viene contrattato da un'azienda che produce alimenti per animali e, oltre ad avere il suo nome e la sua immagine sulle confezioni, intraprende anche dei tour promozionali. Sia Ambrogio Fogar che Armaduk, inoltre, diventano personaggi della Lego. Armaduk morir\u00e0 il 24 febbraio 1993 di vecchiaia, all'et\u00e0 di 17 anni.\nNel 1983 pubblica \"Sulle tracce di Marco Polo\", libro edito da Mondadori, e \"Verso il Polo con Armaduk\", edito da Rizzoli. \u00c8 il protagonista di \"Poli Mirabilia - La marcia sul pack e altre meraviglie\", radio-documentario presentato al Prix Italia nel 1983 e trasmesso da Rai Radio 1 nel 1984.\nGli anni '80 fanno da sfondo a due importanti momenti sentimentali: avviene la rottura con Maria Teresa Panizzoli e, nello stesso decennio, inizia una relazione con la donna che sar\u00e0 la sua ultima compagna, l'ungherese Katalin Szijarto.\nDiventa conduttore televisivo e abile divulgatore, mettendo a frutto le proprie capacit\u00e0 di esploratore, con il fortunato programma d'avventura \"Jonathan - Dimensione avventura\" da lui creato e trasmesso su Canale 5 dal 1984 al 1986 e successivamente su Italia 1 dal 1986 al 1991. Per realizzare il programma Ambrogio Fogar ha girato il mondo con la sua troupe, realizzando immagini di rara bellezza e spesso in condizioni di estremo pericolo. Parallelamente, trasmesso sulle stesse reti negli stessi anni, Ambrogio Fogar conduce anche \"Antologia di Jonathan\". Nel 1985 con \"Jonathan - Dimensione avventura\" vince il Gran Premio Internazionale dello Spettacolo e riceve quindi il Telegatto.\nNel frattempo tra il 1987 e il 1988 co-conduce \"Parliamone\", il talk di \"Buongiorno Italia\", su Canale 5. Nel 1988 fonda una casa di produzione. Tra il 1989 e il 1991 conduce \"Campo base - Il mondo dell'avventura\" e \"Speciale campo base\", programmi andati in onda per la televisione slovena su TV Koper-Capodistria e per la televisione italiana su Canale 5 e dal 1990 anche su TELE+2.\nPubblica sulle pagine del \"Corriere dei ragazzi\" la storia delle sue imprese e diventa anche direttore della rivista \"Molto interessante\", edita dalla Peruzzo. Dopo il mare \u00e8 la volta del deserto e Ambrogio Fogar partecipa a tre edizioni del Rally Dakar (in quegli anni noto con il nome Parigi-Dakar) e a tre edizione del Rally dei Faraoni, a bordo di veicoli, fuoristrada, Land Rover o Suzuki. Durante la sua vita, ha praticato vari sport tra cui anche la corsa: in particolare ha disputato delle maratone e ha corso anche distanze superiori ai 42 km, quali quelle sui 100 km. Nel 1990 riceve il Premio Panathlon International.\nIl 31 luglio 1991 nasce a Milano la sua secondogenita Rachele, avuta dall'ungherese Katalin Szijarto. Di professione modella, ha ereditato dal padre la passione per le sfide e gli sport estremi; ha inoltre anche il brevetto di paracadutismo e alcune patenti tra cui quella nautica. Partecipa anche a vari reality, come per esempio \"Pechino Express 7 - Avventura in Africa\" o \"Calzedonia Ocean Girls\", ad alcuni dei quali ha partecipato insieme all'amica e collega Linda Morselli.\nIl 12 settembre 1992 Ambrogio Fogar \u00e8 vittima di un gravissimo incidente in Turkmenistan, durante l'ottava tappa del rally Pechino-Mosca-Parigi nel quale compone un equipaggio con Giacomo Vismara. Il fuoristrada, un Range Rover della Land Rover, si ribalta per via di una grossa pietra situata sotto la sabbia; il suo compagno esce miracolosamente illeso, ma Ambrogio Fogar subisce la frattura della seconda vertebra cervicale e rimane quasi completamente paralizzato. Questa disgrazia non riesce per\u00f2 a domare il suo spirito d'avventura e di divulgatore.\nDal 1996 al 2005 prende parte a \"Galapagos\", programma televisivo trasmesso su Canale 5, in cui Ambrogio Fogar cura e conduce in particolare la rubrica \"Ritorno di un amico\". Nel 1997, su una sedia a rotelle basculante, partecipa al giro d'Italia in barca a vela. Non smettendo mai di lottare e non arrendendosi alla malattia dice: \"\u00abIo resisto perch\u00e9 spero un giorno di riprendere a camminare, di alzarmi da questo letto con le mie gambe e di guardare il cielo\u2026\u00bb\". Sempre nel 1997 pubblica il libro \"Solo. La forza di vivere\" edito Mondadori. L'anno successivo \u00e8 protagonista del documentario-fiction \"Ambrogio Fogar - Il viaggio\" trasmesso da Italia 1.\nIn questo periodo \u00e8 testimonial per la campagna di raccolta fondi dell'associazione miolesi e per la crociata di Greenpeace contro la caccia alle balene. Collabora, inoltre, con La Gazzetta dello Sport e \"No Limits World\". Negli anni le sue avventure sono state raccontate anche tramite fumetto. Inoltre Ambrogio Fogar \u00e8 stato spesso testimonial pubblicitario; con la Bayer, oltre ad essere il testimonial, nella pubblicit\u00e0 vi erano brevi racconti in cui narra sue esperienze di vita che si traducono in insegnamenti.\nNel 2001 viene insignito del Premio Cantello e l'anno successivo della cittadinanza onoraria di Cantello.\nNel 2005 pubblica \"Contro vento. La mia avventura pi\u00f9 grande\", libro edito Rizzoli che riscuote molto successo e ha ben tre edizioni in tre mesi. L'anno successivo viene pubblicato il suo ultimo libro \"Quando c'era Superman. L'ultima avventura di una vita controvento\", edito Piemme.\nMuore il 24 agosto 2005 per infarto cardiaco. Cremato, le sue ceneri vengono tumulate nella cripta del Famedio del cimitero monumentale di Milano. Tra le molte persone illustri che hanno manifestato il loro cordoglio anche il Presidente della Repubblica Italiana. Nello stesso anno della morte viene insignito con l'Ambrogino d'oro - Medaglia d'oro alla memoria; nel 2006 gli viene riconosciuto il premio speciale alla memoria \"Angelo dell'anno\" per il suo impegno in ambito sociale. Nel decennale della morte gli viene riconosciuta la medaglia d'oro alla memoria.\nControversie.\nLa sua vita fu al centro di diverse polemiche. Nella prima met\u00e0 degli anni settanta venne accusato di plagio. Fogar scrisse un libro dopo il suo viaggio attorno al mondo da est a ovest, intitolato \"400 giorni intorno al mondo\" e che divenne anche un best seller, tuttavia un lettore si accorse che sei pagine di quel libro erano copiate da un altro libro del navigatore britannico John Guzzwell.\nNel 1978 ci furono le critiche legate al naufragio con l'amico Mauro Mancini, quando venne accusato di incoscienza e sventatezza per la morte del compagno, avvenuta due giorni dopo il salvataggio.\nFogar ricevette altre critiche in occasione della spedizione al polo nord con una slitta e accompagnato solo dal cane Armaduk. Come ammise successivamente lui stesso, per passare alcuni tratti pericolosi della banchisa Fogar si serv\u00ec di un piccolo aeroplano.\nRiconoscimenti.\nAmbrogio Fogar \u00e8 stato insignito con varie onorificenze e ha ricevuto vari riconoscimenti. \u00c8 stato nominato Commendatore dell'Ordine al Merito della Repubblica Italiana, ha ricevuto la Medaglia d'oro al valore atletico per meriti eccezionali, ha ricevuto la medaglia d'oro al valore marinaro e la medaglia d'oro alla memoria. Gli \u00e8 stato riconosciuto il \"Premio atleta dell'anno\" e il Grifone d'oro per aver compituto la circumnavigazione del globo, impresa caratterizzata dalle eccezionali doti di coraggio e perizia, e dall'esaltazione dei valori dello spirito che possono prevalere sulla materia e dare un senso e un ideale alla vita umana.. Negli anni ha anche ricevuto dei riconoscimenti televisivi come il Gran Premio Internazionale dello Spettacolo, il Telegatto, e dei riconoscimenti letterari come il Premio Bancarella Sport o il premio CONI per la letteratura. \u00c8 stato insignito con l'Ambrogino d'oro - Medaglia d'oro alla memoria per tutte le imprese memorabili della sua vita e gli \u00e8 stato riconosciuto il premio speciale alla memoria \"Angelo dell'anno\" per il suo impegno in ambito sociale. \u00c8 stato insignito, inoltre, della cittadinanza onoraria di Cantello. Ambrogio Fogar ha ricevuto anche altri premi, ricordiamo il premio Panathlon International, il Premio Barendson e il Premio Cantello.\nOmaggi.\nIl 7 dicembre 1998 gli \u00e8 stato dedicato l'asteroide della fascia principale 25301 Ambrofogar, corpo celeste scoperto da Andrea Boattini e Maura Tombelli.\nNel giorno della sua morte, il 25 agosto 2005, gli \u00e8 stato intitolato un rifugio alpino, il bivacco Ambrogio Fogar, situato sul Fornalino, in Val Bognanco nelle Alpi Pennine in Piemonte.\nNel 2005, nel giorno della morte, Rete 4 ha trasmesso un documentario dal titolo \"Ambrogio Fogar, l'ultimo eroe\". Realizzato con il contributo di Ambrogio Fogar nel 1998, ne ripercorre la vita e le imprese con il supporto di interviste e filmati d'epoca. La sua vita \u00e8 stata trattata anche nel programma \"Sfide\" su Rai 3 nel 2008. Il naufragio, invece, \u00e8 stato oggetto dello spettacolo teatrale del 2018 \"74 giorni sospesi\" per la regia di Massimo Navone.\nDall'anno dopo la sua morte la Lega navale italiana (LNI) organizza nel mar Mediterraneo la \"Regata Ambrogio Fogar\" con il \"Trofeo Ambrogio Fogar\". Nel 2009 nasce la Scuola di Escursionismo \"Ambrogio Fogar\" del CAI (Club Alpino Italiano), ridenominata nel 2014 in \"Fogar-Bonatti\".\nNel 2015 a Milano presso A.N.M.I. (Associazione nazionale marinai d'Italia), si \u00e8 tenuta una mostra dedicata ad Ambrogio Fogar. L'anno successivo, il 24 maggio, a Milano gli \u00e8 stata intitolata un'area verde, si tratta del giardino Ambrogio Fogar, situato di fronte alla Darsena di Porta Ticinese; tra i vari sostenitori dell'iniziativa l'A.N.M.I. (Associazione nazionale marinai d'Italia).\nIl 9 febbraio 2022 Giacomo Bolzoni pubblica il libro \"Fogar: controcorrente in solitaria\" per la collana \"Grandi imprese della storia\", edito per la RCS MediaGroup.\nOmaggi della famiglia.\nA un anno dalla scomparsa del padre, la figlia Francesca scrive insieme alla giornalista Marta Chiavari un libro-intervista, intitolato \"Ti aspetto in piedi\"; invece dal 2007 al 2010 cura e conduce il programma \"Jonathan, sulle tracce dell'avventura\", che propone una riedizione del programma del padre. La figlia Rachele si laurea nel 2014 in Scienze linguistiche e Letteratura straniera all'Universit\u00e0 Cattolica del Sacro Cuore (UCSC) di Milano con una tesi sul padre intitolata \"No Limits, l'esperienza giornalistica di Ambrogio Fogar\".\nNel 2010 la famiglia Fogar decide di donare la zattera, su cui il padre rimase per 74 giorni, al Galata \u2212 Museo del mare di Genova; invece, la slitta dell'impresa al polo nord \u00e8 stata esposta al Museo dello sport di Torino.\nOpere.\nAmbrogio Fogar \u00e8 stato autore di diversi libri: con \"Il mio Atlantico\" e \"La zattera\" ha vinto il Premio Bancarella Sport rispettivamente nel 1974 e nel 1979, con \"Il mio Atlantico\" ha anche vinto il premio CONI per la letteratura nel 1973."}
{"id": "115084", "revid": "104458", "url": "https://it.wikipedia.org/wiki?curid=115084", "title": "Luigi II del Sacro Romano Impero", "text": ""}
{"id": "115090", "revid": "125065264", "url": "https://it.wikipedia.org/wiki?curid=115090", "title": "None (Italia)", "text": "None (\"Non\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nNone si trova a circa 13\u00a0km sud-ovest di Torino, lungo la provinciale 23R e l'autostrada Torino-Pinerolo, in un territorio pressoch\u00e9 pianeggiante, confinando a sud con Castagnole Piemonte e Scalenghe attraverso il rio Essa, a ovest con Airasca e Volvera, a est con Piobesi Torinese e Candiolo. Nel territorio scorre il torrente Chisola, con numerosi canali irrigui e bealere che attraversano il territorio e che raccolgono l'acqua proveniente dall'agro scalenghese e airaschese, in particolare la bealera comunale di Airasca.\nSuddetti canali alimentavano, in origine, principalmente due mulini, uno detto \"di Messa\" posto sul confine con Volvera, ed il mulino di None. La deviazione dell'acqua in sovrappi\u00f9 di suddetti canali d\u00e0 origine al canale del partitore che attraversa l'intero abitato, per poi dirigersi verso la zona \"Pra sal\u00e0\" (dialettale,= \"prati salati\"), poich\u00e9 secchi, e alla bealera di \"Caone\" (=canapa, a motivo che in esso venivano messe le fascine di canapa a marcire, prima della sfilacciatura), che a sua volta confluiva al mulino. Durante l'estate, l'acqua dei mulini veniva deviata ad uso agricolo (\"d\u00ec \u00ebd samb\u00f2ira\", giorno della samb\u00f2ira, antico termine che indicava le concessioni delle acque comunali per l'irrigazione dei campi privati durante i giorni festivi). Attualmente il loro scopo originario \u00e8 decaduto, in quanto i mulini suindicati non sono pi\u00f9 in funzione (quello di None \u00e8 stato abbattuto).\nStoria.\nLe prime notizie di None si hanno intorno al II secolo d.C., come accampamento militare romano chiamato \"Castrum Nonum\", o \"mansio Nonum\", da cui il toponimo, poich\u00e9 situato in prossimit\u00e0 del torrente Chisola: il torrente infatti, era un tempo chiamato torrente \"Nono\", perch\u00e9 si trovava \"ad nonum\", ovvero nove miglia romane dalla porta Marmorea di Torino. Dopo varie scorrerie barbariche nei secoli successivi, il sito fu abbandonato.\nFu soltanto a partire dal XVIII secolo che questo territorio, gi\u00e0 sotto la Marca di Torino, fu infeudato ai vicini Signori di Piossasco. Si cominci\u00f2 a creare un piccolo borgo, che fu poi inglobato nel Ducato di Savoia all'inizio del XV secolo. I Signori di Piossasco vi dominarono fino al 1728 circa, senza riuscire a fortificare il borgo. Memento del pericolo dell'invasione francese alla fine del XVII secolo da parte del Generale Catinat (si ricordi la famosa Battaglia della Marsaglia), Gian Michele Asinari Derossi, conte di Piossasco e di None, decise quindi di farvi erigere un castello, in base all'editto di Vittorio Amedeo II di Savoia sulla legislazione unitaria. Anche la chiesa barocca del borgo risale sempre\na questo periodo, eretta nel 1720 (ma totalmente ristrutturata nel 1949) e dedicata ai santi patroni del paese, i martiri Gervasio e Protasio, il cui culto in Piemonte era presente gi\u00e0 dal Medioevo.\nIn ogni caso, a causa del successivo periodo di occupazione napoleonica, il castello fu effettivamente realizzato (in proporzioni pi\u00f9 modeste rispetto al progetto iniziale) soltanto nel 1815, su ordine del Capitano di Guardia il conte Adami-Bergolo, quando None fu nominato anche capoluogo del Mandamento di Giudicatura, accorpandosi cos\u00ec anche le vicine frazioni di Campanile del Bosco (oggi San Dalmazzo) e di Palmero. Il conte Adami-Bergolo poi, cedette il castello alla nobile famiglia Quaranta, che gli diede l'attuale nome, e fu quindi adibito a caserma militare.\nDurante il XX secolo, None non fu risparmiata dalla prima e seconda guerra mondiale, che vide molti caduti nonesi impegnati al fronte. Negli decenni successivi, None vide il suo passaggio da borgo prettamente agricolo a meta di immigrazione dalle regioni meridionali italiane, a causa della rapida industrializzazione di tutta la zona, in particolare grazie alla nascita degli stabilimenti Fiat delle vicine Volvera e Rivalta, quindi l'industria della Indesit-Whirpool. Tuttavia, negli anni recenti, None ha sofferto la crisi dell'occupazione e dell'economia in generale, e si \u00e8 dovuta quindi inventare nuove idee di sviluppo, basato essenzialmente al ritorno dell'agro-alimentare e al rilancio di prodotti gastronomici come, ad esempio, la fiera annuale sul cioccolato, oppure la fiera \"None in fiore\".\nCultura.\nBiblioteca.\nA None \u00e8 presente la biblioteca civica dedicata alla scrittrice Maria Grazia del Lungo Barbi. Attiva dagli anni '70, da giugno 2011 \u00e8 nella sua sede attuale, i locali restaurati dell'ex municipio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nNone si trova sulla linea ferroviaria Torino-Pinerolo ed \u00e8 dotata di stazione sulla medesima. Dal dicembre 2012 \u00e8 stata attivata sulla linea Torino-Pinerolo la nuova linea SFM2 del Servizio ferroviario metropolitano di Torino che raggiunge la citt\u00e0 di Chivasso, collegandovi cos\u00ec anche None."}
{"id": "115091", "revid": "298044", "url": "https://it.wikipedia.org/wiki?curid=115091", "title": "Sch\u00f6nenberg (Svizzera)", "text": "Sch\u00f6nenberg (toponimo tedesco) \u00e8 una frazione del comune svizzero di W\u00e4denswil del Canton Zurigo, nel distretto di Horgen. Dal 2019 con H\u00fctten fa parte del comune di W\u00e4denswil. \nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115092", "revid": "124411419", "url": "https://it.wikipedia.org/wiki?curid=115092", "title": "Lupetti", "text": "La branca Lupetti \u00e8 parte dello scautismo, ed \u00e8 formata da bambini e bambine tra gli 8 e i 12 anni che si riuniscono in unit\u00e0 chiamate \"branchi\". Il lupettismo \u00e8 un metodo educativo che ha lo scopo di aiutare a crescere il/la bambino/a seguendo i principi dell'impegno e della solidariet\u00e0 con un metodo originale ed adatto alla sua et\u00e0.\nMetodo Educativo.\nIl metodo educativo del Lupettismo, proposto per la prima volta dal fondatore dello scautismo Robert Baden-Powell, nacque dopo il successo dello scautismo (inizialmente rivolto ai ragazzi di et\u00e0 maggiore), con l'intento di trasmettere anche ai bambini un'educazione retta e pragmatica attraverso strumenti semplici ma efficaci. Questi sono il gioco, l'utilizzo di un ambiente fantastico basato su una riduzione del testo \"Il libro della giungla\" di Rudyard Kipling a cui tutto viene riferito (ad esempio, i capi sono detti \"Vecchi Lupi\", e vengono chiamati con i nomi dei personaggi del libro), la cosiddetta \"morale indiretta\" o \"morale per tipi\" (in cui le scelte morali vengono presentate tramite i comportamenti delle figure dei personaggi del Libro della Giungla), e la condivisione di alcune regole basilari per una quieta e proficua convivenza nel gruppo. Si \u00e8 deciso di basare la maggior parte delle attivit\u00e0 proposte su una riduzione; una scelta mirata, effettuata tenendo conto dei molteplici aspetti formativi che permeano il libro, che unisce nella narrazione la struttura del romanzo di formazione, il confronto continuo con ostacoli e avversit\u00e0, l'utilit\u00e0 della gi\u00e0 citata morale per tipi.\nQuesto metodo venne fortemente sviluppato da Vera Barclay, prima Akela d'Inghilterra, che ide\u00f2 una vera e propria Legge del gruppo (Legge del Branco) e cap\u00ec che un elemento fondamentale per la buona riuscita delle attivit\u00e0 coi bambini doveva essere l'atmosfera respirata all'interno del gruppo; il primo ambiente formativo \u00e8 la propria casa natale, la Barclay quindi ha coniato la dicitura \"famiglia felice\" per esemplificare l'ambiente vissuto dai fanciulli.\nIl lupettismo, cos\u00ec come lo scautismo, nacque inizialmente per i bambini, mentre per le bambine c'era il movimento parallelo del guidismo. La branca corrispondente al lupettismo, nell'associazione delle guide inglesi, si chiama \"Brownie Guides\". Il termine non ha avuto particolare fortuna in Italia, tanto \u00e8 vero che l'Associazione Guide Italiane invent\u00f2 una branca coccinelle. Negli anni '70 molte associazioni scout si aprirono anche alle ragazze, oppure si fusero con le corrispondenti associazioni di guide .Per questo motivo oggi nel lupettismo vi sono sia bambini che bambine.\nNei movimenti o associazioni scout cattoliche, al cui metodo ha largamente contribuito l'opera di Fausto Catani, ha particolare rilievo la figura di San Francesco d'Assisi, santo patrono e guida spirituale dei lupetti.\nLa proposta educativa scout non si ferma al lupettismo, ma continua con la proposta del \"Reparto\" (per ragazzi/e tra i 11/12 e i 16 anni) e del \"Clan\" o \"Compagnia\" (dai 16 ai 20/21 anni), fino al raggiungimento dell'et\u00e0 adulta.\nI mezzi principali che il metodo mette a disposizione degli educatori scout, per sviluppare le potenzialit\u00e0 del bambino, sono:\nVi sono varie organizzazioni italiane che praticano il lupettismo (vedi Scautismo e guidismo in Italia).\nLa Promessa.\nLa Promessa del Lupetto \u00e8 la prima che viene pronunciata all'interno del percorso scout, pu\u00f2 essere considerata una forma semplificata della Promessa scout ed \u00e8 studiata per essere comprensibile e, soprattutto, adeguata alla fascia d'et\u00e0 a cui si fa riferimento.\nNell'Associazione Guide e Scouts Cattolici Italiani (\"AGESCI\") la Promessa \u00e8:\nNel Corpo Nazionale Giovani Esploratori ed Esploratrici Italiani (\"CNGEI\") la Promessa \u00e8:\nNella Associazione Italiana Guide e Scouts d'Europa Cattolici (\"FSE\") la Promessa \u00e8:\nNell'Associazione Italiana di Scautismo Raider (\"ASSORAIDER\") la Promessa \u00e8:\nNell'Associazione Giovani Esploratori Sardi (\"AGES\") la Promessa \u00e8:\nLa Legge.\nLa Legge del Lupetto, ideata da Vera Barclay, \u00e8 tradotta in italiano nelle seguenti maniere:\nNell'AGESCI la Legge \u00e8:\nNel CNGEI la legge \u00e8\nNella FSE la Legge \u00e8:\nNell'ASSORAIDER la Legge \u00e8:\nNell'AGES la Legge \u00e8:\nLe Parole Maestre.\nLe Parole Maestre sono frasi caratteristiche pronunciate dai personaggi chiave del Libro della Giungla, e vengono richiamate durante le attivit\u00e0 per trasmettere ai bambini un particolare insegnamento. Queste frasi hanno un'importanza molto rilevante: dal momento che vengono proposte direttamente dai personaggi amati dai bambini, questi ultimi ne sono particolarmente attratti ed affascinati, e \u2013 di conseguenza \u2013 le ricordano meglio.\nLa formulazione \u00e8 differente nelle varie associazioni.\nNella FSE la \"Parola Maestra\" per antonomasia \u00e8 \"Del Nostro Meglio\", che per Baden-Powell e per quasi tutte le altre associazioni \u00e8 invece il \"Motto\" (vedi pi\u00f9 avanti).\nAlcune parole maestre attribuite ai personaggi principali:\nSebbene Chil l'avvoltoio non rientri fra le quattro figure principali del Libro della Giungla (Akela, Bagheera, Kaa, Baloo), la parola maestra a lui attribuita \u00e8 talmente importante da conferire a questo personaggio, almeno per quanto riguarda le parole maestre, pari importanza ai quattro.\nEsistono, comunque, molte altre parole maestre ma generalmente non vengono associate, per comodit\u00e0, a nessun personaggio in particolare.\nIl Saluto.\nIl saluto del lupetto viene effettuato portando alla tempia l'indice e il medio della mano destra aperti a formare le orecchie del lupo. Le due dita ricordano i due punti della legge. Il pollice viene poggiato a fianco dell'anulare (come chiaramente evidenziato dal disegno di B.-P. sul Manuale dei Lupetti) [sull'anulare e sul mignolo simboleggia l'impegno del Lupetto a proteggere ed aiutare i pi\u00f9 piccoli] a differenza del saluto scout in cui il pollice viene poggiato sul mignolo per simboleggiare l'impegno dell'esploratore per aiutare i pi\u00f9 piccoli. \nIl Motto.\n\"Del nostro Meglio\"\nIl motto pu\u00f2 essere considerato come la sintesi della Legge e Promessa del Lupetto, \u00e8 strettamente legato al Grande Urlo e come quest'ultimo esprime la propria volont\u00e0 di impegnarsi.\nNella FSE il motto \"Del Nostro Meglio\" prende invece il nome di \"Parola Maestra\".\nLa Preghiera.\nNelle associazioni cattoliche, un aspetto fondamentale della formazione del lupetto \u00e8 la crescita della sua vita di fede. Detto in termini pi\u00f9 semplici, il bambino, all'interno del Branco, viene stimolato a relazionarsi, confrontarsi e ascoltare Ges\u00f9, in ogni cosa che fa (perch\u00e9 ogni cosa fatta bene \u00e8 preghiera), attraverso la figura di san Francesco. A lui \u00e8 rivolta la preghiera del Branco, perch\u00e9 interceda presso Ges\u00f9 e li aiuti a fare sempre del proprio meglio:\n\"O santo Francesco buono, &lt;br&gt;\"\n\"ascolta la preghiera dei tuoi lupetti: &lt;br&gt;\"\n\"tu, la cui parola d'Amore ascoltavano &lt;br&gt;\"\n\"uccelli, pesci e lupo feroce; &lt;br&gt;\"\n\"fa che scenda nel nostro cuore &lt;br&gt;\"\n\"la soave bont\u00e0 del Signore; &lt;br&gt;\"\n\"fa che noi possiamo sempre &lt;br&gt;\"\n\"amare e servire amici e nemici &lt;br&gt;\"\n\"come tu ci hai mostrato; &lt;br&gt;\"\n\"fa che la nostra anima &lt;br&gt;\"\n\"sia sempre candida, &lt;br&gt;\"\n\"e i nostri canti e la nostra gioia &lt;br&gt;\"\n\"giungano fino a te, &lt;br&gt;\"\n\"e tu possa cos\u00ec &lt;br&gt;\"\n\"offrire i nostri cuori a Ges\u00f9.\" &lt;br&gt;\nQuando invece i lupetti sono soli (quando non c'\u00e8 tutto il branco) sono spronati a parlare con Ges\u00f9 attraverso queste parole:\nLe Massime.\nNel lupettismo FSE alla Legge vengono affiancate 5 massime. Esse costituiscono altrettante \"consegne morali\" per il Lupetto e, in un certo senso, una sorta di \"specificazione\" della Legge del Branco; ma non vanno confuse con quest'ultima, che rappresenta sempre il valore massimo e pi\u00f9 importante. Le Massime, in sostanza, sono dei suggerimenti pratici e particolari per aiutare il Lupetto ad osservare meglio la Legge.\nLa Giungla.\nLa giungla \u00e8 l'ambiente fantastico in cui vive il Branco. Tratta dalle storie del libro della giungla rappresenta un elemento fondamentale in quanto, grazie ad essa, non solo si riesce ad andare incontro alla fantasia del Lupetto, ma permette anche all'\"adulto educatore\" di riuscire ad entrare nel mondo del bambino e di farsi accettare e di proporre modelli da seguire.\nNell'ambiente giungla, i capi branco vengono chiamati \"Vecchi Lupi\", essi scelgono un \"Nome Giungla\" tra i vari \"Personaggi Giungla\" (Ogni capo \u00e8 comunque un \"vecchio lupo\", anche se il suo personaggio non \u00e8 effettivamente un lupo, ma un altro tipo di animale.)\nIl Gioco.\nPer un bambino, il gioco \u00e8 vita. \u00c8 l'occupazione pi\u00f9 importante come per un adulto lo \u00e8 il lavoro. Insegnandogli a giocare bene, gli si insegna a \"vivere bene\". Essenzialmente, la vita di Branco \u00e8 puro \"gioco\". La cosa pi\u00f9 importante da ricordare per i capi (che vengono chiamati Vecchi Lupi) \u00e8: \"dobbiamo fare tutto \"col gioco\" ma niente \"per gioco\" \". I Lupetti identificano \"gli educatori\" con dei nomi di personaggi tratti da \"Il libro della giungla\", quali Akela, Bagheera, Kaa, Baloo, Chil, Fratel Bigio ecc.\nLa parlata nuova.\nLa parlata nuova \u00e8 quello strumento attraverso il quale i Vecchi Lupi riescono a mettersi sullo stesso piano dei bambini per avere con loro un dialogo biunivoco. La parlata nuova \u00e8 costituita dalle Parole Maestre, dal clima di Famiglia Felice, dall'atmosfera della Giungla dai giochi e riti del branco.\nGrande Urlo.\nIl Grande Urlo viene effettuato dal Branco in onore di Akela per ribadire la propria volont\u00e0 di fare \"del proprio meglio\"; normalmente viene effettuato all'inizio della riunione e in occasione della cerimonia della Promessa."}
{"id": "115093", "revid": "2063435", "url": "https://it.wikipedia.org/wiki?curid=115093", "title": "Michael Haneke", "text": "Biografia.\nHaneke nasce a Monaco di Baviera (nell'allora Germania dell'Ovest), ma cresce a Wiener Neustadt (nella Bassa Austria), figlio dell'attore e regista tedesco Fritz Haneke e dell'attrice austriaca Beatrix von Degenschild. A seguito della separazione dei genitori, la madre si risposer\u00e0 poi con il compositore austriaco Alexander Steinbrecher, gi\u00e0 patrigno, tramite un suo precedente matrimonio, del futuro attore Christoph Waltz.\nHa studiato filosofia e psicologia all'Universit\u00e0 di Vienna. Dopo la laurea \u00e8 diventato critico cinematografico e poi un regista televisivo (1973). Il debutto nel mondo del cinema avviene nel 1989 con \"Il settimo continente\" (\"Der siebte Kontinent\").\nIl suo film \"La pianista\" (\"La pianiste\") ha vinto il Grand Prix Speciale della Giuria al Festival di Cannes 2001 e i suoi due interpreti Beno\u00eet Magimel e Isabelle Huppert hanno vinto il premio come miglior attore e miglior attrice.\nNel 2005 ha vinto il premio per la miglior regia al Festival di Cannes con \"Niente da nascondere\" (\"Cach\u00e8\").\nQuattro anni dopo, nel 2009, si \u00e8 aggiudicato la Palma d'oro per \"Il nastro bianco\" (\"Das weisse band\").\nNel 2012 ritorna a Cannes, vincendo per la seconda volta la Palma d'oro col film \"Amour,\" con il quale si aggiudica anche il premio Oscar per il miglior film straniero."}
{"id": "115096", "revid": "119902092", "url": "https://it.wikipedia.org/wiki?curid=115096", "title": "Legge della conservazione della massa (fisica)", "text": "La legge della conservazione della massa \u00e8 una legge fisica della meccanica classica, che prende origine dal cosiddetto postulato fondamentale di Lavoisier, che \u00e8 il seguente:\nFormulazione lagrangiana.\nIl postulato di Lavoisier pu\u00f2 essere espresso dal punto di vista lagrangiano affermando che:\nIn questo caso dunque facendo uso della notazione di Newton:\nPer inciso si noti che la derivata totale temporale:\nformula_2,\ninfatti la densit\u00e0 pu\u00f2 variare localmente: formula_3, ma conformemente al teorema del trasporto di Reynolds questa variazione \u00e8 vincolata:\nPer la integrazione per parti:\ne per il teorema della divergenza:\nCome caso particolare, se la velocit\u00e0 media non ha flusso netto alla frontiera:\nTutte le forme precedenti richiedono solo l'integrabilit\u00e0 spaziale di densit\u00e0 e velocit\u00e0 potendo essere discontinue. Invece solo se in particolare le funzioni sono continue nel dominio spaziale considerato, possiamo passare alla forma locale:\nIl primo termine \u00e8 il termine convettivo e rappresenta il trasporto della densit\u00e0 lungo la traiettoria, il secondo \u00e8 conduttivo.\nFormulazione euleriana.\nIniziamo riferendoci ad un volume invariante nel tempo (detto perci\u00f2 \"di controllo\") formula_10: avremo che la variazione della massa contenuta al suo interno sar\u00e0 pari alla sola componente che attraversa la sua frontiera poich\u00e9 non v'\u00e8 generazione n\u00e9 distruzione al suo interno:\ndalla definizione di densit\u00e0 e di densit\u00e0 di corrente per la massa possiamo riesprimere la precedente come:\ndove formula_13 \u00e8 il vettore della velocit\u00e0 media o macroscopica e formula_14 ha modulo pari alla superficie e versore normale alla superficie con verso uscente dal volume.\nIn questo caso compaiono i flussi entranti ed uscenti dal volume di controllo. Applicando il teorema della divergenza possiamo scrivere i flussi come integrali di volume e rendere l'equazione pi\u00f9 omogenea:\ninoltre la variazione della massa all'interno di tutto il volume di controllo equivale all'integrale delle variazioni all'interno di ogni suo differenziale dato che questo differenziale non passer\u00e0 mai attraverso la frontiera ma rimarr\u00e0 dentro o fuori per sempre:\ne l'equazione diviene:\nla quale, dovendo essere valida per qualsiasi volume di controllo, impone l'annullamento dell'integrando:\nquesta equazione esprime l'equazione di conservazione della massa in termini locali o differenziali ed \u00e8 detta anche equazione di continuit\u00e0 per la massa.\nSi pu\u00f2 esplicitare la precedente divergenza:\nA questo punto notiamo che le forme lagrangiana ed euleriana sono equivalenti, infatti essendo il differenziale della funzione di vettore:\nla derivata totale temporale vale:\nIn forma quasi lineare :\nUlteriormente esplicitabile nel caso tridimensionale:\ndove i termini formula_24, formula_25 e formula_26 sono le componenti della velocit\u00e0 media nel sistema di riferimento cartesiano usato (formula_27; formula_28; formula_29)."}
{"id": "115097", "revid": "111373", "url": "https://it.wikipedia.org/wiki?curid=115097", "title": "Uetikon am See", "text": "Uetikon am See (toponimo tedesco; fino al 1977 ufficialmente Uetikon) \u00e8 un comune svizzero di 6\u00a0076 abitanti del Canton Zurigo, nel distretto di Meilen.\nGeografia fisica.\nUetikon am See si affaccia sul Lago di Zurigo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nUetikon am See \u00e8 servito dall'omonima stazione sulla Rechtsufrige Z\u00fcrichseebahn (linee S6 e S7 della rete celere di Zurigo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115100", "revid": "599", "url": "https://it.wikipedia.org/wiki?curid=115100", "title": "Doctor Mirabilis", "text": ""}
{"id": "115101", "revid": "110157", "url": "https://it.wikipedia.org/wiki?curid=115101", "title": "H\u00fctten (Svizzera)", "text": "H\u00fctten (toponimo tedesco) \u00e8 un comune svizzero di 900 abitanti del Canton Zurigo, nel distretto di Horgen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115103", "revid": "729019", "url": "https://it.wikipedia.org/wiki?curid=115103", "title": "British Lions", "text": "Due squadre di rugby sono note come British Lions (\"Leoni britannici\"), anche se in entrambi i casi non si tratta del nome corretto:"}
{"id": "115105", "revid": "729019", "url": "https://it.wikipedia.org/wiki?curid=115105", "title": "Dungeon Adventures", "text": "Dungeon Adventures, nota anche solo come Dungeon (letteralmente \"Avventure nel Sotterraneo\" o \"Sotterraneo\") \u00e8 una rivista indirizzata ai giocatori di giochi di ruolo, in particolare del gioco fantasy \"Dungeons &amp; Dragons\".\n\u00c8 stata pubblicata inizialmente dalla TSR con periodicit\u00e0 bimestrale.. Divenne mensile dal maggio 2003 e cess\u00f2 la pubblicazione stampata nel settembre 2007 con il numero 150 Insieme alla testata gemella \"Dragon\" divenne una pubblicazione esclusivamente online a partire dal 2008. Entrambe le riviste furono sospese alla fine del 2013. L'ultimo numero ad essere pubblicato fu il 221.\nGli editori furono in successione la TSR, la Wizards of the Coast dal 1997 fino al 2002, quindi la Paizo Publishing ed infine dal 2007 nuovamente la Wizards of the Coast fino alla chiusura.\nStoria.\nTSR.\n\"Dungeon\" (inizialmente intitolata \"Dungeon Adventures\") fu presentata per la prima volta nel numero 107 (marzo 1986) di Dragon nella colonna curata dal direttore Kim Mohan. Fu descritta come \"una nuova rivista dedicata solo a moduli di avventura\" che sarebbe stata disponibile \"solo su abbonamento\" alla fine \"dell'estate o all'inizio dell'autunno\" del 1986 e che sarebbe stata pubblicata \"una volta ogni due mesi\"\nIl suo primo curatore editoriale, Roger E. Moore, elabor\u00f2 ampliando questa descrizione nel primo numero:\nIl primo numero di \"Dungeon: Adventures for TSR Role-Playing Games\" non fu datato, ma sulla copertina compare \"Novembre/Dicembre 1986\" e nel numero successivo Moore afferm\u00f2 che era stato pubblicato prima del numero di novembre di \"Dragon\". La rivista era composta da 64 pagine di brevi avventure per \"D&amp;D\" e \"AD&amp;D\", di lunghezza, temi e toni variabili, scritte sia da autori professionisti, che amatoriali.\nIn occasione del primo anniversario di \"Dungeon Adventures\", Ken Rolston incluse una breve recensione nel numero 125 (settembre 1987) di \"Dragon\". Riguardo ai moduli di avventura stessi li defin\u00ec \"economici ed allegri, pieni del divertimento alla base delle partite di \"D&amp;D\"\" e disse che gli ricordavano una \"selezione delle sessioni di gioco che si incontrano alle convention o nei moduli vecchia maniera\". Rolston comment\u00f2 che il formato antologico consentiva agli autori di \"pubblicare piccoli pezzi divertenti\" e che era \"buon campo di addestramento per nuovi autori\", che offriva \"l'opportunit\u00e0 di sperimentare con temi e toni diversi dal solito\". Rolston concludeva dicendo che \"i giocatori sofisticati troveranno molto di cui ridere, ma che ci sono alcune idee carine\",e aggiunge che \"gli autori andavano dal giovane ed entusiasta fino al raffinato e che al confronto con i moduli correnti della TSR la grafica e il layout \u00e8 abbastanza decente.\"\nWizards of the Coast.\nNel 1997, con la vendita della TSR alla Wizards of the Coast la rivista divenne di propriet\u00e0 di quest'ultima, che la pubblic\u00f2 per altri 30 numeri. A partire dal numero 78 (gennaio 2000) il titolo venne abbreviato da \"Dungeon: Adventures for TSR Role-Playing Games\" a \"Dungeon: Adventures\". Dal numero 82 (agosto 2000) fu ulteriormente semplificato in \"Dungeon\".\nPaizo.\nAlla fine del 2002, la Paizo Publishing acquis\u00ec i diritti di pubblicazione sia di \"Dungeon\", che di \"Dragon\", come parte di una mossa della Wizards of the Coast per liberarsi degli affari non strettamente correlati al suo core business.\nRitorno alla Wizards of the Coast.\nIl 18 aprile 2007 la Wizards of the Coast annunci\u00f2 che la Paizo avrebbe cessato la pubblicazione di \"Dungeon\" nel settembre di quell'anno. Scott Rouse, il senior brand manager di \"Dungeons &amp; Dragons\" alla Wizards of the Coast, afferm\u00f2, \"Oggi le persone ottengono le informazioni da Internet. Adottando un modello online usiamo un metodo di comunicazione che ci permette di allargarci a raggiungere i fan in tutto il mondo.\"\nNel giugno 2008, in coincidenza con la pubblicazione della quarta edizione di \"Dungeons &amp; Dragons\", \"Dungeon\" la Wizards of the Coast inaugur\u00f2 un sito web che includeva versioni online delle riviste \"Dungeon\" e \"Dragon\" per gli iscritti. In questo nuovo formato il compito di \"Dungeons\" (ora sottotitolato\"A Dungeons &amp; Dragons Roleplaying Game Supplement\") era di pubblicare avventure di lunghezza variabile, cos\u00ec come articoli con informazioni e consigli per i master. Furono conservate colonne regolari come \"Dungeoncraft\" (scritta da James Wyatt) e furono incorporate serie di articoli che precedentemente comparivano in \"Dragon\" (come \"Save My Game\"). La rivista pass\u00f2 ad un formato \"landscape\" con l'intento di facilitare la lettura a schermo. Nuovo materiale veniva pubblicato giornalmente e raccolto in raccolte in formato PDF con periodicit\u00e0 mensile. Nel maggio 2011 la Wizards of the Coast cess\u00f2 la pubblicazione mensile delle raccolte, che riprese nell'ottobre 2012.\nChiusura.\nNel settembre 2013 Chris Perkins, annunci\u00f2 che la pubblicazione di \"Dragon\" e \"Dungeon\" sarebbe stata sospesa a partire dal gennaio 2014 in attesa della pubblicazione della quinta edizione di \"Dungeons &amp; Dragons\". L'ultimo numero pubblicato fu il 221 del dicembre 2013. La rivista che ha preso il posto di entrambe \"Dragon+\" fu pubblicata online il 30 aprile 2015.\nContenuto.\nOgni numero fornisce da quattro a dieci avventure autoconclusive e testate in gioco, dette moduli. I master possono presentarli cos\u00ec come scritti ai propri giocatori o possono adattarli alla propria Campagna. Fornendo idee, trame, avversari, mappe, mostri e agganci di gioco permette di risparmiare molto tempo nel preparare una partita. Poich\u00e9 un singolo numero della rivista contiene diversi moduli \u00e8 anche significativamente pi\u00f9 economica dell'acquisto di moduli singoli, il che spiega forse la sua perdurante popolarit\u00e0.\nNel 1991, \"Dungeon\" ha vinto l'Origins Award per \"Best Professional Adventure Gaming Magazine of 1990\" (\"Miglior Rivista di Avventure di Gioco Professionale del 1990\").\nA partire dal numero 90 nel 2002 \u00e8 stata combinata con la rivista \"Polyhedron\" per formare un'unica rivista. Molte delle sezioni di \"Polyhedron\" presentavano minigiochi completi per il d20 system, cominciando con \"Pulp Heroes\" nel numero 90.\nNell'agosto del 2004, a partire dal numero 114 il redattore Erik Mona ha cambiato il formato focalizzandosi principalmente su \"Dungeons and Dragons\" ed abbandonando la sezione \"Polyhedron\". Attualmente include tre moduli per numero, uno per personaggi di basso livello, uno per personaggi di medio livello ed infine uno per personaggi di alto livello. Inoltre ci sono diversi articoli brevi di una o due pagine su diversi soggetti, insieme a fumetti ed alle colonne regolari \"Wil Save\" di Wil Wheaton e \"Dungeoncraft\" di Monte Cook.\n\"Dragon\" \u00e8 la rivista sorella di \"Dungeon\" che pubblica articoli con nuove classi, mostri, incantesimi e consigli per i giocatori. Dall'aprile 2003 al giugno 2007 la Nexus Editrice ha pubblicato la rivista italiana \"Dragon &amp; Dungeon\" in cui pubblicava traduzioni di articoli selezionati da \"Dragon\" e da \"Dungeon\"."}
{"id": "115106", "revid": "767487", "url": "https://it.wikipedia.org/wiki?curid=115106", "title": "Menzingen", "text": "Menzingen (toponimo tedesco) \u00e8 un comune svizzero di 4\u00a0467 abitanti del Canton Zugo.\nStoria.\nDal suo territorio nel 1848 fu scorporata la localit\u00e0 di Neuheim, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nReligione.\nA Menzingen hanno sede la casa madre delle Suore della Santa Croce e la casa generalizia della Fraternit\u00e0 sacerdotale San Pio X.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115108", "revid": "123187865", "url": "https://it.wikipedia.org/wiki?curid=115108", "title": "Dungeon", "text": "Dungeon \u00e8 una parola inglese che significa letteralmente \"dongione\" e che, in italiano, pu\u00f2 riferirsi a:"}
{"id": "115109", "revid": "125078650", "url": "https://it.wikipedia.org/wiki?curid=115109", "title": "Polyhedron", "text": "Polyhedron era la pubblicazione ufficiale della RPGA (\"Roleplaying Gamers Association\" - \"Associazione dei Giocatori di Ruolo\"). Inizi\u00f2 le pubblicazioni nel 1981 ed era indirizzata ai giocatori del gioco di ruolo \"Dungeons &amp; Dragons\". Gli articoli venivano scritti dai giocatori per altri giocatori, sulla falsariga della rivista \"Dragon\" e inoltre conteneva articoli sulla vita della RPGA e sugli eventi che organizzava.\nNel 2002, la Paizo Publishing acquis\u00ec i diritti di pubblicazione e la fuse con la rivista sorella \"Dungeon\" per formare un'unica rivista. In seguito a un cambio del formato editoriale di \"Dungeon\" le pagine dedicate a \"Polyhedron\" furono soppresse nell'agosto del 2004.\nDal 1981 al 2002.\nLa rivista inizi\u00f2 le pubblicazioni nel 1981. Gli articoli erano scritti da giocatori per altri giocatori nello stile di \"Dragon\" e includevano informazioni sull'appartenenza alla RPGA e sui sugli eventi organizzati. La rivista fu nominalmente trimestrale dal maggio 1981 fino al febbraio 1982, bimestrale dall'aprile 1983 fino al maggio 1991 e mensile dal giugno 1991 fino al novembre 1996. La sua pubblicazione cess\u00f2 fino all'ottobre 1997 e riprese con cadenza bimestrale (con alcune irregolarit) fino al maggio 2003. Infine fu ancora mensile dal giugno 2003 fino al numero finale nell'agosto 2004. Per diversi anni fu disponibile solo ai membri della RPGA e veniva inviato ai soci iscritti.\nIl colophon elenca diversi editori formali (occasionalmente omettendo questa informazione), tra cui E. Gary Gygax (numeri 1-11); Kim Eastland (12-15); Mike Cook (irregolarmente 32-50); Jack Beuttell (51-68); Rick Behling (69-76 e 91-111); James Ward (77-90); TSR (112-141); Wizards of the Coast (irregolarmente 142-149) e Paizo Publishing (dal 153 in avanti). Tra i curatori editoriali ci furono Frank Mentzer (1-4); Mary Kirchoff (5-21); Penny Petticord (22-31); Skip Williams (33, 34, 37, 39); Jean Rabe (36, 38, 40-103); Dave Gross (104-107); Duane Maxwell (107-118); Jeff Quick (122-134) e Erik Mona (dal 138 in avanti). Furono anche pubblicati due numeri speciali \u2014 una pubblicazione introduttiva (Jean Rabe, 1989) che successivamente venne inviata regolarmente ai nuovi membri dell'RPGA e un numero dedicato alla Gen Con 1999 (Sean Glenn, 1999) che venne distribuita alla Gen Con di quell'anno. \nLa pubblicazione della rivista fu discretamente erratica e i contenuti molto diseguali fino al momento in cui Jan Rabe divenne curatore della rivista. In questo periodo la rivista fu pubblicata con una cadenza mensile regolare e i contenuti furono sviluppati in rubriche regolari e i contenuti legati a temi mensili. Rabe ne rinforz\u00f2 anche la qualit\u00e0 e fu anche pi\u00f9 rigoroso nel controllo del materiale degli articoli, che in precedenza erano pi\u00f9 amatoriali. In questo periodo anche la grafica di copertina miglior\u00f2 notevolmente.\nIl conteggio delle pagine di \"Polyhedron\" \u00e8 problematico perch\u00e9 spesso (ma non sempre) la busta in cui era spedito era contata nella pagina e lo stesso vale per la copertina, a volte contata, a volte no. \nLo stile di copertina vari\u00f2 spesso e include disegni in bianco e nero nei numeri dall'1 al 39, una singola colonna banda colorata con esagoni nei numeri da 40 a 51, copertina di un singolo colore (inclusa la banda laterale con esagoni) dal numero 52 al 74, copertina di un singolo colore con un gruppo di esagoni in alto a sinistra nei numeri dal 78 al 119, variabile dai numeri 120 al 143 e patinata dal numero 144 in avanti.\nI numeri della rivista sono numeri progressivamente, ma anche in volume e numero dall'1 al 148 e quindi ancora dal numero 161. Comunque la numerazione in volume/numero \u00e8 spesso stampata sbagliata (sono noti almeno quindi errori nei primi 148 numeri), il numero progressivo \u00e8 pi\u00f9 affidabile.\nDal 2002 al 2004.\nNel settembre 2020 la Paizo Publishing acquist\u00f2 i diritti di pubblicazione di \"Polyhedron\" e di \"Dungeon\" e le fuse per formare un'unica rivista (il numero 90 di \"Dungeon\" e il 149 di \"Polyhedron\" corrispondono alla stessa rivista fisica e questa numerazione duale continuer\u00e0 per tutto questo periodo). Con questo termin\u00f2 l'associazione di \"Polyhedron\" con la RPGA e segn\u00f2 il cambiamento della rivista, dall'essere concentrata principalmente su \"Dungeons &amp; Dragons\" a dedicarsi in generale a giochi basati sul \"d20 System\", presentando spesso nuovi semplici giochi di ruolo basti con questo sistema e supportando giochi \"d20\" non legati a \"D&amp;D\", come per esempio \"d20 Modern\". Infine un'altra rivista precedentemente separata, il \"Living Greyhawk Journal\", divenne per un breve periodo una sezione di \"Polyhedron\".\nLe vendite di questa versione di \"Polyhedron\" non furono buone, un fatto attribuito all'unione di due riviste con target differenti in una singola confezione a prezzo maggiorato. La sezione di \"Polyhedron\" fu rimossa da \"Dungeon\" durante un'operazione di rinnovo della rivista nel 2004 e \"Polyhedron\" non venne pi\u00f9 pubblicato.\n2005.\nDal marzo al novembre 2005 la Wizards of the Coast us\u00f2 il nome \"Polyhedron\" per una newsletter con collegamenti che puntavano al suo sito web. La newsletter generalmente conteneva recensione e annunci di prodotti e un fumetto.\nRicezione.\n\"Polyhedron\" ricevette l'Origins Award come \"Miglior rivista d'avventura amatoriale del 1987\"."}
{"id": "115113", "revid": "287204", "url": "https://it.wikipedia.org/wiki?curid=115113", "title": "Hausen", "text": ""}
{"id": "115114", "revid": "110157", "url": "https://it.wikipedia.org/wiki?curid=115114", "title": "Hausen am Albis", "text": "Hausen am Albis (toponimo tedesco; fino al 1911 ufficialmente Hausen) \u00e8 un comune svizzero di 3\u00a0571 abitanti del Canton Zurigo, nel distretto di Affoltern.\nGeografia fisica.\nIl territorio del comune comprende una parte del lago di T\u00fcrlen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "115115", "revid": "122381125", "url": "https://it.wikipedia.org/wiki?curid=115115", "title": "Ugo Despenser il Giovane", "text": "Biografia.\nVicino alla corona.\nUgo Despenser era il figlio maggiore ed erede di Hugh le Despenser, I conte di Winchester, e di Isabella di Beauchamp, figlia di William de Beauchamp, IX conte di Warwick. Egli fu creato cavaliere del Castello di Hanley (Worcestershire), Ciambellano del Re, Conestabile del Castello di Odiham, Rettore del castello e della citt\u00e0 di Dryslwyn, e di Cantref Mawr (Carmarthenshire), Rettore del castello e della citt\u00e0 di Portchester, Rettore del castello, della citt\u00e0 e del barton di Bristol. Era inoltre Rettore di castelli, manieri, e terre di Brecknock, Hay, cantref Selyf e Huntington, nell'Herefordshire.\nNel maggio del 1306 Ugo venne nominato cavaliere e quella stessa estate spos\u00f2 Eleonora de Clare, nipote del re Edoardo I attraverso la madre Giovanna d'Acri, che s'era sposata in prime nozze con Gilberto di Clare, VII conte di Gloucester: suo nonno doveva al padre di Ugo una grossa somma di denaro e il matrimonio era inteso come pagamento di questo debito. Quando il fratello di Eleonora venne ucciso nella Battaglia di Bannockburn, ella divenne inaspettatamente una delle tre co-eredi della ricca contea di Gloucester e per suo conto Ugo eredit\u00f2 Glamorgan ed altre propriet\u00e0.\nNel giro di pochi anni Ugo pass\u00f2 dall'essere un cavaliere senza terre ad essere uno dei pi\u00f9 ricchi magnati del regno. Eleonora era anche la nipote del nuovo Re Edoardo II, e questa parentela port\u00f2 il Despenser pi\u00f9 vicino alla corte reale inglese. Egli si un\u00ec all'opposizione baronale contro Pietro Gaveston, favorito del Re nonch\u00e9 cognato di Ugo, in quanto Gaveston aveva sposato la sorella di Eleonora. Assetato di potere e ricchezza, Ugo conquist\u00f2 il Castello di Tonbridge nel 1315 e l'anno seguente assassin\u00f2 Llywelyn Bren, un ostaggio gallese posto sotto la sua custodia.\nL'ascesa e la caduta.\nUgo Despenser divenne ciambellano reale nel 1318. Come cortigiano, fece delle manovre per entrare nelle grazie di Re Edoardo II, rimpiazzando il precedente favorito, Ruggero d'Amory. Nel 1320 la sua tirannia era senza limiti: si accaparr\u00f2 le terre gallesi ereditate dalla moglie, ignorando le pretese dei suoi due fratellastri; costrinse Alice de Lacy a cedere le sue terre; ingann\u00f2 la sorellastra Elisabetta de Clare strappandole Gower ed Usk e spezz\u00f2 le braccia e le gambe di Lady Baret, finch\u00e9 questa non divent\u00f2 folle. Egli promise inoltre vendetta a Roger Mortimer, poich\u00e9 il nonno di Mortimer aveva ucciso suo nonno.\nNel 1321 si era ormai guadagnato molti nemici in ogni strato della societ\u00e0, dalla Regina Isabella ai baroni e alla gente comune. Ci fu perfino un bizzarro piano per assassinarlo, infilzando spilli in una statuetta di cera che lo raffigurava. Alla fine i baroni prevalsero su Re Edoardo e costrinsero Ugo e suo padre all'esilio nel 1321: il genitore fugg\u00ec a Bordeaux mentre Ugo divenne un pirata nella Manica, venendo dipinto come \"un mostro marino, in attesa dei mercanti che incrociavano la sua rotta\". La coppia fece ritorno l'anno seguente e Re Edoardo restaur\u00f2 rapidamente Ugo come favorito reale.\nIl suo intervallo in esilio non era servito a placarne l'ingordigia, l'impudenza e la crudelt\u00e0. Il periodo che segu\u00ec il loro ritorno in patria fu oltremodo incerto per il paese; la maggior parte dei baroni erano in rivolta e tuttavia dopo la sconfitta alla Battaglia di Boroughbridge erano indeboliti e senza guida, tuttavia Edoardo era incapace di governare con polso di ferro e i Despenser vennero lasciati senza controllo alcuno. Essi cercarono in molti modi di convincere il re a giustiziare Mortimer che era prigioniero alla Torre di Londra, tuttavia questi riusc\u00ec a scappare e ad arrivare in Francia dove venne raggiunto dalla regina Isabella, che strinse un legame con lui ed inizi\u00f2 a progettare un'invasione. Ugo cerc\u00f2 di corrompere i cortigiani transalpini per assassinare Isabella.\nIl suo piano fall\u00ec, cos\u00ec fece in modo di causare la morte dello zio di Mortimer, Roger Mortimer di Chirk, che era in sua custodia. Isabella e Mortimer invasero l'Inghilterra nell'ottobre del 1326: sebbene all'inizio avessero a disposizione solo pochi mercenari, molti nobili si unirono a loro ed altrettanti furono alquanto restii a combattere per Edoardo, tanto era cresciuto l'odio per i Despenser. A questo punto Ugo, suo padre e il sovrano fuggirono verso ovest con una considerevole somma di denaro, ma la loro fuga non ebbe successo: il padre di Ugo venne catturato e ucciso il 27 ottobre e in seguito a ci\u00f2 molti tra quelli che avevano scelto di seguirli disertarono. Ugo e il re vennero catturati presso Neath ed Edoardo fu costretto ad abdicare in favore del figlio, il giovanissimo Edoardo, mentre Ugo venne catturato.\nIl processo e la morte.\nUgo cerc\u00f2 di lasciarsi morire di fame prima del processo, ma dovette affrontarlo il 24 novembre 1326. Accusato di essere un sodomita, traditore e un ladro, ricevette la pena di morte per impiccagione, sventramento e squartamento: fu sventrato e i suoi testicoli recisi vennero bruciati davanti ai suoi occhi; infine, dopo la decapitazione, la sua testa venne montata sui cancelli di Londra.\nLo storico Jean Froissart del XIV scrisse che Ugo Despenser il Giovane \"era un sodomita\". Secondo Froissart, il pene di Despenser fu reciso e bruciato come punizione per la sua sodomia e per l'eresia. Nel 1326, quando Isabella e Mortimer invasero, Adam Orleton, vescovo di Winchester, fece un sermone in cui denunci\u00f2 pubblicamente Edoardo II d'Inghilterra, che era fuggito con Despenser, come sodomita. Gli annali dell'Abbazia di Newenham registrarono che \"il re e suo marito\" fuggirono in Galles.\nMatrimonio e figli.\nDal matrimonio di Ugo ed Eleonora nacquero:"}
{"id": "115116", "revid": "125656727", "url": "https://it.wikipedia.org/wiki?curid=115116", "title": "Tekken (serie)", "text": " \u00e8 una serie di videogiochi picchiaduro sviluppati e pubblicati da Namco.\nNata inizialmente come serie per cabinati arcade, successivamente sono uscite versioni anche per PlayStation, PlayStation 2, PlayStation 3, PlayStation 4, Xbox, Xbox 360, Xbox One, Game Boy Advance, Nintendo 3DS, Nintendo Wii U e Microsoft Windows.\nStoria.\nLa serie di \"Tekken\" \u00e8 uno dei primi franchise di picchiaduro in 3D, con il primo gioco uscito a meno di due anni da \"Virtua Fighter\". Esistono otto sequel: \"Tekken 2\", \"Tekken 3\", \"Tekken Tag Tournament\", \"Tekken 4\", \"Tekken 5\", \"Tekken 6\", \"Tekken Tag Tournament 2\", \"Tekken 7\". Sono stati prodotti altri videogiochi dedicati alla serie: un aggiornamento di \"Tekken 5\" per la PSP intitolato \"\", un ulteriore aggiornamento per la PS3 (chiamato dai fan \"Tekken 5.1\") e uno spin-off dal titolo \"Tekken's Nina Williams in: Death by Degrees\". La serie di \"Tekken\" include, inoltre, anche \"Tekken Advance\" (una versione di \"Tekken 3\" per GBA), che \u00e8 stata prodotta per Nintendo Game Boy Advance nel 2001. Tuttavia, la Namco non ha prodotto ulteriori versioni per GBA per un accordo esclusivo per PlayStation.\nCaratteristiche.\n\"Tekken\" \u00e8 il nome del torneo di arti marziali in cui si cimentano i protagonisti, che ambiscono al titolo di \"The King of Iron Fist Tournament\".\nCome con la maggior parte dei picchiaduro, i giocatori scelgono un personaggio da uno schieramento e lo impiegano in un combattimento corpo a corpo contro un avversario. \"Tekken\" \u00e8 principalmente una serie di competizione tra due giocatori; un giocatore umano pu\u00f2 per\u00f2 combattere contro un personaggio mosso dalla console stessa per allenamento o per svago.\nNel gioco originale di \"Tekken\", i personaggi combatterebbero in un'arena. Il nome del luogo era mostrato in fondo ad un angolo in basso a destra dello schermo. I luoghi erano Angkor Wat, Szechwan, Monument Valley, Chicago, Kyoto, Figi, Lago di Windermere, Venezia, Akropolis, Isola di re Giorgio e Chiba Marine Stadium. I giochi successivi non portano pi\u00f9 il nome del luogo sullo schermo. Successivamente, da \"Tekken 4\" in poi, i personaggi non avranno pi\u00f9 un loro stage, eccetto i boss.\nRiguardo certi aspetti, \"Tekken\" \u00e8 differente dagli altri picchiaduro. I picchiaduro tradizionali sono usualmente giocati con tasti che corrispondono alla potenza dell'attacco, come un pugno forte o un calcio debole. Tekken, invece, dedica un tasto ad ogni arto del personaggio, facendo imparare attacchi speciali con un processo intuitivo. I giochi picchiaduro tradizionali, come \"Street Fighter\", comportano l'inserimento dei comandi quanto pi\u00f9 rapidamente e accuratamente possibile, invece Tekken rallenta l'azione enfatizzando ritmo, strategia e l'inganno oltre alla velocit\u00e0.\nI giochi \"Tekken\" sono popolari nella comunit\u00e0 di arti marziali grazie innanzitutto al fatto che molte tecniche dei personaggi possono essere trovate nelle arti marziali reali. Tuttavia, ci sono dubbi sull'accuratezza degli stili di alcuni personaggi. Per esempio, prima dell'uscita del gioco, si diceva che il personaggio Paul Phoenix usasse degli stili integrati di arti marziali basati sul J\u016bd\u014d, nonostante il judo non permetta calci o pugni, specialmente durante le competizioni. In modo simile, il personaggio Marshall Law \u00e8 descritto come praticante di arti marziali, che non \u00e8 una disciplina specifica. Esistono somiglianze tra Marshall Law e Bruce Lee nell'aspetto e, come \u00e8 annunciato ufficialmente, anche Law praticherebbe il Jeet Kune Do come Lee; anche in questo caso, la realt\u00e0 del JKD \u00e8 totalmente diversa. In effetti, la Namco non ha puntato tanto alla realt\u00e0 degli stili, quanto a renderli pi\u00f9 simili possibili ai combattimenti veri.\nI personaggi Paul Phoenix, Nina Williams, Yoshimitsu e Heihachi Mishima sono apparsi in tutti i giochi \"Tekken\".\nI personaggi King e Kuma sono apparsi anch'essi in tutti i capitoli ma interpretati da due personaggi differenti.\nIl videogioco \"Tekken\" condivide delle meccaniche di gioco con altri picchiaduro della Namco, per esempio \"Soulcalibur\" (l'erede di \"Soul Blade\").\nModalit\u00e0.\nIn \"Tekken 4\" venne aggiunta la Modalit\u00e0 Storia. Simile alla Modalit\u00e0 Arcade, essi aggiungeva anche un filmato iniziale riguardante il personaggio scelto. La Modalit\u00e0 Arcade apparve comunque tra le modalit\u00e0 di gioco ma stavolta molto pi\u00f9 simile alla versione del cabinato, e questo tipo di Modalit\u00e0 fu poi riaggiunta in \"Tekken 6\". In \"Tekken 5\" e in \"\" invece la Modalit\u00e0 Arcade consiste in una serie illimitata di battaglie al solo scopo di \"alzare di grado\" un personaggio attraverso le vittorie, secondo una graduatoria simile a quella delle arti marziali.\nAccoglienza.\nAl 2012 la serie ha venduto 40 milioni di copie in tutto il mondo.\nA fine 2013 la serie ha raggiunto la quota di 41 milioni di copie vendute in tutto il mondo.\nLa rivista \"Play Generation\" classific\u00f2 i Mishima come la seconda famiglia pi\u00f9 celebre dei videogiochi usciti su PlayStation 2.\nIl 26 maggio 2012 \u00e8 stato aperto ad Osaka un museo dedicato a \"Tekken\", dove all'interno gli appassionati possono trovare ogni genere di oggetto legato alla serie."}
{"id": "115118", "revid": "287204", "url": "https://it.wikipedia.org/wiki?curid=115118", "title": "Istituto Giannina Gaslini", "text": "L'Istituto Giannina Gaslini, solitamente chiamato Ospedale Gaslini, \u00e8 un Istituto di ricovero e cura a carattere scientifico di tipo pediatrico, situato a Genova, nel quartiere di Quarto, a pochi metri dal mare, fondato da Gerolamo Gaslini nel 1938.\nStoria.\nL'idea di costruire questa grande opera nasce in Gerolamo Gaslini nel 1917, subito dopo la prematura scomparsa a soli undici anni della figlia Giannina (Genova, 1906 \u2013 10 febbraio 1917) per una peritonite non diagnosticata in tempo. Nel 1921 Gaslini avvi\u00f2 i primi contatti con l'allora presidente degli Ospedali civili di Genova, Mattia Moresco. Il suo progetto sin dall'inizio non era quello di costruire un normale ospedale, anche se necessario in un paese molto arretrato in campo sanitario, ma una struttura espressamente dedicata per \"\"la cura, la difesa ed assistenza dell'infanzia e della fanciullezza\". Per diversi motivi i tempi si allungarono e soltanto nel 1938 ebbe luogo a Palazzo Venezia un'udienza interamente dedicata all'istituto.\nGerolamo Gaslini e la moglie Lorenza decidono di finanziare quest'opera come impegno per sostenere la sanit\u00e0 e sperare che la sorte della figlia \"sia evitata a tutti i bambini e fanciulli\"\". Gaslini si dedica tanto a quest'ospedale che verr\u00e0 definita come la sua \"Passione\"; l'istituto non \u00e8 infatti una semplice struttura da lui finanziata come qualsiasi altra impresa, ma un impegno nel quale metteva in campo tutte le sue conoscenze e le sue capacit\u00e0 finanziare e imprenditoriali, risultando un vero innovatore in un campo fino ad allora estraneo a lui, quello sanitario.\nLa struttura venne inaugurata il 15 maggio 1938, alla presenza di Benito Mussolini che ne era stato un sostenitore, e gi\u00e0 nel 1939 venne riconosciuto come ospedale pediatrico di prima categoria. \nDurante la seconda guerra mondiale oltre che a continuare la sua normale attivit\u00e0, l'ospedale si presta anche a curare i feriti di battaglia. Inoltre, Gerolamo Gaslini ancora in vita decise di donare l'intero patrimonio all'istituto pediatrico da lui fondato, tanto che anche la moglie e la figlia Germana rinunciarono all'eredit\u00e0. Tutta questa sua dedizione nasceva dalla volont\u00e0 del fondatore di garantire la massima efficienza di una struttura pubblica di cos\u00ec tanta importanza per la cura e la ricerca per la salute dell'infanzia. \nI soldi da lui investiti sono circa 55 milioni mentre le spese di gestione sono a carico degli enti coinvolti. E sono continui anche gli aiuti finanziari dei suoi uomini di fiducia con lo scopo di fronteggiare la crisi degli ospedali civili durata tra il 1943 e 1945.\nStruttura.\nLa struttura \u00e8 organizzata in padiglioni immersi nel verde e affacciati sul mare della Riviera ligure. Il progetto \u00e8 stato realizzato dall'architetto Angelo Crippa e prevedeva un enorme complesso di 17 edifici su un terreno complessivo di 64.000 metri quadrati comprensivi di spaziosi giardini, strade interne e vialetti.\nDopo sei anni di lavori di costruzione questi spazi oggi comprendono gli ambulatori, l'universit\u00e0, padiglioni specializzati nelle cure di malattie infettive, la scuola per infermiere pediatriche e l'istituto di rieducazione psichica e morale dell'infanzia deficiente e anomala.\nDopo la seconda guerra mondiale, a seguito dei danni subiti dall'istituto, Gerolamo Gaslini si impegna a ripristinarne la funzionalit\u00e0 e a potenziarne le capacit\u00e0. In particolare si aggiungono cinque nuovi centri di indagine clinica, cura e assistenza (immaturi, auxologico, streptomicinico, ortottico, antipoliomielitico); quattro nuovi reparti: chirurgia sperimentale, anatomia e istologia patologica, fisioterapia e cateterismo cardiaco, tre nuove divisioni ospedaliere e tre ambulatori; accoglie nuove cliniche universitarie come quella ortopedica e traumatologica.\nIl Gaslini \u00e8 oggi un \"policlinico\" (20 padiglioni su 73.000 metri quadri di estensione) con una vocazione ospedaliera e scientifica di livello internazionale. Nell\u2019offerta sanitaria integrata dell\u2019ospedale genovese sono presenti molte specialit\u00e0 pediatriche e chirurgiche. Sono presenti anche i laboratori scientifici e le cattedre universitarie convenzionate - molte delle quali con specifiche scuole di specializzazione e corsi di perfezionamento."}
{"id": "115119", "revid": "1543377", "url": "https://it.wikipedia.org/wiki?curid=115119", "title": "General Motors", "text": "La General Motors Corporation, nota anche come GM, \u00e8 un'azienda statunitense produttrice di autoveicoli, con marchi presenti in tutto il mondo quali: Cadillac, Chevrolet, GM Korea, GMC, e Buick. Il quartier generale \u00e8 nel Renaissance Center di Detroit (Michigan).\nLe divisioni Chevrolet e GMC producono anche camion. Altri marchi del gruppo sono ACDelco, Allison Transmission e General Motors Electro-Motive Division, che produce locomotive elettriche e diesel. GM ha posseduto anche quote di Isuzu, Subaru e Suzuki in Giappone, ed una joint venture con la AvtoVAZ (Lada) in Russia. Nel dicembre 2003 ha acquisito la Delta in Sudafrica, della quale possedeva il 45% delle quote dal 1997, e che ora \u00e8 una sussidiaria completamente posseduta della General Motors South Africa.\nL'azienda \u00e8 il pi\u00f9 grande produttore automobilistico americano e uno dei pi\u00f9 grandi al mondo. Ha posseduto la Electronic Data Systems dal 1984 al 1996, prima di venderla alla News Corporation, DirecTV. GM controll\u00f2 Frigidaire da 1918 al 1979. A partire dal 2018, General Motors \u00e8 classificata al 10\u00ba posto nella classifica Fortune 500 delle maggiori societ\u00e0 statunitensi per fatturato totale.\nIl presidente (dal 1\u00ba maggio 2003) e CEO (dal 1\u00ba giugno 2000) \u00e8 stato a lungo Rick Wagoner, che ha sostituito John F. Smith, Jr.; Wagoner \u00e8 rimasto in carica sino alla fine di marzo del 2009 ed \u00e8 stato sostituito da Fritz Henderson, come comunicato dal presidente Barack Obama in un suo discorso. Nel 2010 Henderson \u00e8 stato a sua volta sostituito da Edward Whitacre e Daniel Akerson. Il 15 gennaio 2014 \u00e8 nominata come nuovo CEO Mary Barra.\nStoria.\nLa General Motors venne fondata nel 1908 come holding della Buick, allora controllata da William C. Durant, e acquis\u00ec la Oldsmobile pi\u00f9 avanti nello stesso anno. L'anno seguente, Durant port\u00f2 in GM la Cadillac, la Elmore e la Oakland.\nDurante gli anni venti e trenta, la General Motors acquist\u00f2 la compagnia di autobus Yellow Coach, contribu\u00ec a creare la Greyhound Lines, rimpiazz\u00f2 il trasporto su treni intercity con i bus, e stabil\u00ec delle compagnie sussidiarie per comprare societ\u00e0 tranviarie e sostituire i servizi basati su rotaie con quelli su ruote. La GM fond\u00f2 la United Cities Motor Transit nel 1932.\nLa General Motors acquist\u00f2 il costruttore di carrozze a motore Electro-Motive Corporation e il suo fornitore di motori, la Winton Engine, nel 1930, rinominandole General Motors Electro-Motive Division. Nei vent'anni successivi locomotive e treni diesel, in maggioranza costruiti da GM, sostituirono altre forme di trazione sulle ferrovie americane.\nNegli anni quaranta la General Motors venne convertita in fabbrica d'armi.\nDurante quel periodo produsse la famosa Pistola mitragliatrice M3 Grease Gun.\nIl 31 dicembre 1955, la General Motors divenne la prima azienda statunitense a superare il miliardo di dollari di fatturato in un anno.\nDopo che massicce dismissioni della GM ebbero colpito la citt\u00e0 di Flint nella contea di Genesee negli anni ottanta, il regista (e nativo di Flint) Michael Moore concentr\u00f2 la sua attenzione sulla societ\u00e0 e sull'AD dell'epoca, Roger B. Smith, nel suo primo film-documentario di successo, \"Roger e io\".\nUno sciopero iniziato alla fabbrica General Motors di Flint, il 5 giugno 1998, si diffuse rapidamente ad altri cinque impianti di assemblaggio e venne portato avanti per sette settimane.\nAd un certo punto della sua storia la GM era la pi\u00f9 grande azienda degli Stati Uniti, sia in termini di entrate, che come percentuale sul PIL. Nel 1953 Charles Erwin Wilson, l'allora presidente di GM, venne nominato da Eisenhower come Segretario alla Difesa. Quando gli venne chiesto, durante le audizioni al Comitato del Senato per le Forze Armate, se come Segretario della Difesa poteva prendere decisioni avverse agli interessi della General Motors, Wilson rispose affermativamente ma aggiunse che non poteva concepire una tale situazione \"\"perch\u00e9 per anni ho pensato che ci\u00f2 che era buono per la nazione fosse buono per la General Motors e viceversa\". In seguito questa dichiarazione venne citata in modo stravolto, lasciando intendere che Wilson avesse detto, \"Ci\u00f2 che \u00e8 buono per la General Motors \u00e8 buono per la nazione\".\" A quell'epoca la GM era uno dei pi\u00f9 grandi datori di lavoro del mondo, solo le industrie di stato sovietiche davano lavoro a pi\u00f9 persone.\nNel maggio 2005, Standard &amp; Poor's abbass\u00f2 il rating di GM al livello di titolo spazzatura.\nIl 4 aprile 2005 la General Motors Corporation cedette la divisione Electro-Motive Division alla Greenbriar Equity Group LLC and Berkshire Partners.\nDopo il principale fornitore, la Delphi Corporation, anche GM rischia il fallimento. L'amministratore delegato di Delphi present\u00f2 istanza di fallimento, delocalizzando la produzione in Cina (sotto una nuova azienda), quando i sindacati rifiutarono un dimezzamento del salario contrattuale dei metalmeccanici. La Delphi produce componenti per la sicurezza per le case d'auto di tutto il mondo; in particolare ha il brevetto di airbag e ABS.\nNel 2006, in seguito alla crisi, vengono cedute le partecipazioni in Subaru, Suzuki e Isuzu, quasi sempre rimpiazzate dal maggior concorrente oggi esistente (Toyota). Gi\u00e0 due anni prima, nel 2004, aveva chiuso lo storico e prestigioso marchio Oldsmobile.\nIl 27 aprile 2009 GM ha ufficialmente comunicato che chiuder\u00e0 entro il 2010 un altro pilastro dell'automobilismo statunitense, la Pontiac. Questa mossa fa parte di uno schema di ristrutturazione dell'azienda per cercare di evitare la bancarotta, concentrando i capitali e le risorse sui 4 marchi principali Chevrolet, Cadillac, Buick e GMC.\nLa GM dichiara la bancarotta il 1\u00ba giugno 2009, passando cos\u00ec sotto l'amministrazione controllata del Governo degli Stati Uniti, chiudendo, oltre alla Pontiac, anche i marchi Saturn e Hummer e vendendo Saab Automobile alla casa automobilistica olandese Spyker. Il Ministero del Tesoro statunitense nel 2009 ha investito 49,5 miliardi di dollari nella General Motors ed ha recuperato 39 miliardi quando ha venduto le azioni in suo possesso il 9 dicembre 2013, con una perdita di 10,3 miliardi. Il Tesoro ha investito ulteriori 17,2 miliardi di dollari nella GMAC (ora Ally). Le azioni Ally, vendute il 18 dicembre 2014 hanno fruttato 19,6 miliardi, con un guadagno di 2,4 miliardi. Uno studio del Centro per la ricerca dell'Automotive ha sostenuto che il salvataggio ha salvaguardato posti di lavoro e fatto risparmiare quasi 35 miliardi di entrate fiscali.\nNel marzo del 2017 Opel in Europa viene ceduta a Psa e si ha l'uscita dal mercato europeo auto di GM.\nNel novembre 2018 GM annuncia la chiusura di 5 stabilimenti nel Nord America e il taglio di oltre posti di lavoro. Il presidente Trump minaccia di \"sopprimere ogni sovvenzione a GM, comprese quelle per l'auto elettrica\". Il titolo crolla in Borsa del 3,5%.\nNel febbraio 2020 viene annunciata l'uscita quasi totale dai mercati australiano e neozelandese, con la chiusura del marchio Holden entro il 2021. In Oceania GM rimarr\u00e0 presente solamente sotto il marchio \"GMSV\", ovvero General Motors Special Vehicles. Questa sussidiaria distribuir\u00e0 solamente veicoli di importazione, quali Chevrolet Silverado, Colorado, Camaro e Corvette.\nMolti dei concessionari GM presenti sul territorio australiano, come annunciato, passeranno alla rete vendita di Ford Australia.\nGeneral Motors Hughes Electronics.\nLa Hughes Electronics venne fondata nel 1985 quando la Hughes Aircraft venne venduta dall'Howard Hughes Medical Institute alla General Motors, per cinque miliardi di dollari. La General Motors fuse la Hughes Aircraft con la Delco Electronics (controllata di GM), per formare la GM Hughes Electronics (GMHE). Il gruppo consisteva allora di:\nNell'agosto 1992 la GM Hughes Electronics acquist\u00f2 il settore sistemi missilistici della General Dynamics. Nel 1994 la Hughes Electronics introdusse \"DirecTV\", il primo servizio al mondo di direct-broadcast satellite (DBS) ad alta potenza. Nel 1995 la divisione Hughes Space and Communications divenne il principale fornitore di satelliti commerciali. Sempre nel 1995 il gruppo acquist\u00f2 la Magnavox Electronic Systems dalla Carlyle Group. Nel 1996 la Hughes Electronics e la PanAmSat si accordarono per fondere i loro servizi di satelliti fissi, in una nuova compagnia, sempre chiamata PanAmSat, ma con GMHE come azionista di maggioranza.\nNel 1997 la GM trasfer\u00ec la Delco Electronics sotto la Delphi Automotive Systems. Pi\u00f9 tardi nello stesso anno il settore difesa della Hughes Electronics (Hughes Aircraft and missile business) venne fuso con la Raytheon.\nLa Hughes Space and Communications rimase indipendente fino al 2000, quando venne acquistata dalla Boeing diventando la Boeing Satellite Systems.\nNel 2000 le parti restanti della Hughes Electronics: DirecTV, DirecTV Latin America, PanAmSat e Hughes Network Systems vennero acquistate da NewsCorp e rinominate The DirecTV Group. Newscorp ha venduto PanAmSat alla Kohlberg Kravis Roberts &amp; Co. (KKR) nell'agosto 2004.\nGeneral Motors in Europa.\nA seguito della crisi dell'auto del 2009 che coinvolse in maniera particolare la General Motors a livello globale, la divisione Europea General Motors Europe (GME), con sede a Zurigo venne sciolta. I due maggiori marchi controllati da GME erano all'epoca:\nGME controllava anche il quartier generale Europeo per la gestione di Motori e Trasmissioni (la GM Powertrain Europe - GMPT-E di Torino in Italia), nonch\u00e9 la gestione delle importazioni del marchio Chevrolet dalle divisioni Americane e Coreane e del marchio Cadillac dagli Stati Uniti.\nLo scioglimento della GME era atto alla liquidazione dei marchi Opel e Saab e quindi di fatto, alla scomparsa della presenza di General Motors in Europa con impianti produttivi.\nLa cessione di Saab fu finalizzata al gruppo olandese Spyker Cars. Per la Opel, dopo circa un anno di trattative prima con il gruppo italiano FIAT, ed in un secondo momento con gli austriaci di Magna Steyr, General Motors fece un passo indietro e decise di non procedere pi\u00f9 alla vendita della societ\u00e0.\nNello stesso tempo, anche la GMPT-E venne sciolta (parallelamente allo scioglimento delle altre divisioni powertrain nelle altre regioni mondiali di GM - a Torino \u00e8 tuttavia rimasta la societ\u00e0 con la stessa denominazione GMPT-E; esaurite le funzioni di quartier generale, rimane il centro di sviluppo unificato della gamma motori diesel GM nel mondo). La GM pag\u00f2, a causa dell'opzione di put, 1,55 Miliardi di euro a FIAT.\nFino al marzo 2017, quindi, Opel rimane la divisione ufficiale Europea di GM. Le importazioni di Cadillac in Europa sono state sospese, mentre le importazioni di Chevrolet in Europa sono gestite da una nuova societ\u00e0 chiamata Chevrolet Europe con sede a Zurigo: esse sono terminate nel 2015 (tranne in Russia) per dare pi\u00f9 spazio a Opel.\nIl 6 marzo 2017 il gruppo automobilistico francese PSA Peugeot Citro\u00ebn ha annunciato ufficialmente l'acquisto del marchio Opel per 1,3 miliardi di euro, e di quello Vauxhall, con un'operazione totale dal costo da 2,2 miliardi. A causa di questa operazione, la GM non \u00e8 pi\u00f9 presente ufficialmente in Europa occidentale.\nDati economici.\nNel 2017 l'azienda ha registrato ricavi per 145,5 miliardi di dollari (in calo rispetto al 2016) e una perdita di 3,86 miliardi. In sei anni i dipendenti sono diminuiti a ."}
{"id": "115121", "revid": "919135", "url": "https://it.wikipedia.org/wiki?curid=115121", "title": "Funzione esponenziale", "text": "In matematica, la funzione esponenziale \u00e8 la funzione che associa a un valore formula_1 l'elevamento a potenza con base il numero di Eulero formula_2 ed esponente formula_1. La scelta della base formula_2 \u00e8 motivata dal fatto che, in questo modo, la derivata della funzione esponenziale \u00e8 la funzione esponenziale stessa. Viene solitamente rappresentata come formula_5, oppure formula_6 quando \u00e8 difficile scrivere la variabile come un esponente.\nRiveste una grande importanza in moltissimi ambiti della matematica, come la trigonometria, lo studio delle equazioni differenziali, la teoria degli sviluppi di Taylor, lo studio delle trasformate integrali. Pu\u00f2 essere definita, oltre che sui numeri reali, anche sui numeri complessi o anche su oggetti pi\u00f9 complicati, come ad esempio matrici quadrate o operatori. \u00c8 inoltre la funzione inversa della funzione logaritmo.\nDefinizioni.\nLa funzione esponenziale pu\u00f2 essere definita in molti modi: una di quelle pi\u00f9 usate, poich\u00e9 generalizzabile a molti ambiti, \u00e8 la definizione attraverso la sua serie di potenze.\nSi dice funzione esponenziale formula_6 la funzione continua definita dalla somma della seguente serie\ndetta \"serie esponenziale\", dove formula_9 denota il fattoriale di formula_10. La definizione risulta ben posta poich\u00e9 la serie di potenze converge in modo assoluto per ogni formula_1 (sia reale che complesso). Inoltre, la serie converge uniformemente su ogni sottoinsieme limitato del campo complesso e di conseguenza la funzione formula_6 \u00e8 differenziabile in senso complesso in ogni punto del piano complesso.\nIn modo diverso, ma del tutto equivalente, si pu\u00f2 definire la funzione esponenziale come il limite della successione\nconvergente per ogni formula_1 (reale o complesso).\nEquivalenza delle definizioni.\nLe definizioni\nsono coincidenti. Infatti, grazie al teorema binomiale si ha:\ndove:\nDi conseguenza si ottiene\nConsiderando il limite per formula_19 si ha:\nPer ogni addendo della sommatoria, il fattore\ntende ad 1. Inoltre il passaggio al limite trasforma la sommatoria in una serie infinita\nda cui discende che\nPropriet\u00e0.\nLa convergenza assoluta della serie che definisce la funzione esponenziale implica che\nda cui si evince l'importante propriet\u00e0\nvalida per ogni coppia di numeri complessi formula_26 e formula_27.\nSi dimostra inoltre che valgono le seguenti propriet\u00e0 per ogni numero complesso formula_28:\nImportanza.\nLa derivata della funzione esponenziale \u00e8 la funzione stessa, infatti: \nUtilizzando la definizione si ottiene, in modo equivalente:\nLe funzioni della forma formula_45, con formula_46 costante, sono le uniche a godere di tale propriet\u00e0. Pi\u00f9 precisamente, per ogni costante reale formula_47 la funzione formula_48 nella variabile formula_1 soddisfa l'equazione differenziale formula_50 se e solo se formula_51 per una qualche costante formula_46. In modo equivalente, si pu\u00f2 dire che la pendenza del grafico \u00e8 in ogni punto pari al valore della funzione stessa.\nPer funzioni esponenziali con basi diverse si ha:\nOgni esponenziale \u00e8 quindi multiplo della sua derivata.\nPer funzioni esponenziali con basi diverse e una costante moltiplicativa all'esponente si ha:\nLa funzione formula_55 e le funzioni da essa composte risolvono una classe di equazioni differenziali che esprimono in termini matematici molti dei pi\u00f9 importanti problemi fisici. In particolare, questo tipo di funzioni si utilizza quando il tasso di crescita di una grandezza fisica \u00e8 proporzionale all'entit\u00e0 della grandezza stessa. Molte importanti equazioni differenziali danno origine a funzioni esponenziali, ad esempio l'equazione di Schr\u00f6dinger, l'equazione di Laplace, o il moto armonico semplice. Essa definisce la cosiddetta crescita esponenziale che \u00e8 tipica di molti sistemi, fenomeni fisici e demografici.\nTrigonometria.\nLa formula di Eulero permette di utilizzare la funzione esponenziale per rappresentare le funzioni trigonometriche. La formula afferma che per ogni numero reale formula_1 si ha:\ndove formula_58 \u00e8 l'unit\u00e0 immaginaria, mentre formula_59 e formula_60 sono rispettivamente seno e coseno.\nSi tratta di una relazione usata per rappresentare i numeri complessi in coordinate polari, e permettere la definizione del logaritmo per argomenti complessi. La rappresentazione della funzione formula_61 nel piano complesso \u00e8 un cerchio unitario, ed formula_1 \u00e8 l'angolo formato con l'asse reale positivo dal segmento congiungente l'origine con un punto del cerchio unitario, misurato in senso antiorario e in radianti.\nUsando le propriet\u00e0 degli esponenziali si possono derivare facilmente da esse molte identit\u00e0 trigonometriche e la formula di De Moivre. La formula di Eulero permette inoltre di interpretare le funzioni seno e coseno come semplici varianti della funzione esponenziale:\nL'esponenziale complesso \u00e8 una funzione olomorfa e periodica con periodo immaginario formula_66, che mappa ogni retta del piano complesso in una spirale logaritmica con centro nell'origine. Ci\u00f2 si pu\u00f2 vedere osservando che rette parallele all'asse reale e immaginario vengono mappate rispettivamente in una retta e in un cerchio.\nEstendere la definizione di logaritmo naturale a valori complessi porta ad una funzione polidroma, il logaritmo complesso formula_67, che permette di definire un'esponenziazione con base diversa da formula_2:\nper tutti i numeri complessi formula_28 e formula_71. Anche questa \u00e8 una funzione polidroma, e le leggi esponenziali sopracitate rimangono valide se interpretate propriamente come affermazioni sulle funzioni polidrome.\nAnalisi armonica.\nUn polinomio trigonometrico \u00e8 una funzione periodica di periodo formula_72 definita sul campo reale del tipo:\ndove formula_74 e formula_75 sono numeri complessi e \"n\" \u00e8 intero.\nSia:\ne sia:\nun prodotto interno in formula_78, dove formula_79 \u00e8 la circonferenza unitaria.\nAllora formula_80 \u00e8 una base ortonormale rispetto al prodotto interno cos\u00ec definito, infatti:\nUn tale sistema ortonormale in formula_78 \u00e8 detto \"sistema ortonormale trigonometrico\", ed \u00e8 un sistema completo.\nSi definisce serie di Fourier di una funzione formula_83 a quadrato sommabile la rappresentazione della funzione per mezzo di una combinazione lineare dei vettori di base formula_84 del sistema ortonormale trigonometrico:\nI coefficienti della combinazione sono quindi la proiezione della funzione sui vettori di base stessi:\ne sono detti \"coefficienti di Fourier\". \nSi supponga di estendere formula_79 ad un intervallo sufficientemente ampio in modo che il supporto di una funzione periodica formula_88 con periodo formula_89 sia contenuto in formula_90. Allora l\"'n\"-esimo coefficiente formula_91 \u00e8 dato da:\nIn modo informale si pu\u00f2 affermare che all'aumentare dell'ampiezza dell'intervallo formula_79 sul quale si calcola la serie di Fourier di una funzione formula_94 i coefficienti della serie approssimano il valore della trasformata di Fourier formula_95 della funzione stessa, e la somma della serie approssima il valore della trasformata inversa. Pi\u00f9 precisamente, nel caso in cui formula_94 sia identicamente nulla al di fuori dell'intervallo di integrazione formula_90, il valore dell'n-esimo coefficiente di Fourier \u00e8 pari a formula_98. Estendendo formula_79 all'intero asse reale si ottiene in questo modo la trasformata di Fourier.\nSi definisce trasformata di Fourier di una funzione formula_88 appartenente allo spazio di Schwartz l'integrale:\nDal momento che formula_88 appartiene a formula_103, l'integrale \u00e8 ben definito per ogni numero reale. Come conseguenza del teorema di Plancherel, la trasformata si pu\u00f2 estendere in modo unico anche nello spazio di Hilbert formula_104, tuttavia come funzione puntuale \u00e8 definita quasi ovunque in tale insieme.\nAlgebra di Banach.\nL'associazione di una serie di Taylor all'esponenziale permette di estenderne il concetto ad ogni algebra di Banach. \nIn particolare risulta utile applicarlo alle matrici quadrate:\ndove formula_106 \u00e8 la matrice identica di rango formula_107 e formula_108 \u00e8 l'elevamento a potenza della matrice.\nLa matrice esponenziale gode delle stesse propriet\u00e0 dell'esponenziale di scalare, come quella di invertibilit\u00e0 e di unitariet\u00e0 dell'elevazione alla matrice nulla, e quelle delle potenze, tranne la seguente:\nche \u00e8 valida solamente se il prodotto \u00e8 commutativo formula_110, in generale non vero per tutte le coppie di matrici (nel caso non commutativo occorre la formula di Baker-Campbell-Hausdorff).\nSi ha inoltre che formula_111 \u00e8 invertibile, ed il suo inverso \u00e8 uguale a formula_112, mentre la derivata nel punto formula_113 \u00e8 la mappa lineare che manda formula_114 in formula_115.\nIl teorema di Hamilton-Cayley permette di ridurre la procedura dal calcolo delle potenze di matrice da quello infinito fornito dalla definizione a quello di n-2 potenze (l'identit\u00e0 e la matrice stessa banalmente non si calcolano), pur complicandone i coefficienti: \nquesti n-1 coefficienti si ottengono infatti dalla soluzione di un sistema lineare sempre unica in quanto la matrice del sistema \u00e8 quadrata di tipo tipo Vandermonde di n-1 righe e n-1 colonne negli h autovalori della matrice di partenza, ciascuno con molteplicit\u00e0 formula_117, quindi con :\nNell'ambito delle algebre di Banach non commutative, come le algebre di matrici o operatori nello spazio di Banach o nello spazio di Hilbert, la funzione esponenziale \u00e8 spesso considerata come una funzione di argomento reale:\ndove formula_120 \u00e8 un elemento dell'algebra fissato e formula_121 \u00e8 un qualsiasi numero reale. Questa funzione possiede alcune importanti propriet\u00e0:\nEsempio di calcolo.\nSi voglia calcolare l'esponenziale\nformula_123\ngli autovalori risultano essere \u03bb1=-1 con molteplicit\u00e0 n1=1 e \u03bb2=-2 con molteplicit\u00e0 n2=2 perci\u00f2 i coefficienti sono:\nformula_124\nperci\u00f2 risulta che:\nformula_125\nSi pu\u00f2 osservare che nella matrice esponenziale non compare il modo formula_126 che risulta invece presente nei coefficienti iniziali.\nAlgebra di Lie.\nLa mappa esponenziale che manda un'algebra di Lie nel gruppo di Lie che d\u00e0 origine ad essa possiede le propriet\u00e0 dette sopra, e ci\u00f2 giustifica la terminologia. Infatti, poich\u00e9 formula_127 \u00e8 l'algebra di Lie del gruppo di Lie di tutti i numeri reali positivi con la somma, l'ordinaria funzione esponenziale di argomenti reali \u00e8 un caso speciale della situazione dell'algebra di Lie. Analogamente, poich\u00e9 l'algebra di Lie formula_128 di tutte le matrici quadrate appartiene al gruppo di Lie di tutte le matrici quadrate invertibili, la funzione esponenziale per le matrici quadrate \u00e8 un caso speciale dell'algebra di Lie mappa esponenziale.\nDoppia funzione esponenziale.\nIl termine \"doppia funzione esponenziale\" pu\u00f2 avere due significati:\nRappresentazione mediante frazione continua.\nApplicando la formula della frazione continua di Eulero \u00e8 possibile rappresentare la funzione esponenziale mediante frazione continua:\nla quale converge uniformemente su ogni dominio limitato nel piano complesso.\nUn'altra rappresentazione \u00e8 la seguente:\nEsempi.\nEsempio fisico di funzione esponenziale.\nUn esempio semplice \u00e8 quello di un oggetto lanciato ad una velocit\u00e0 formula_139 in un mezzo viscoso. Se supponiamo che la resistenza posta dal mezzo all'avanzamento dell'oggetto sia proporzionale alla velocit\u00e0 formula_140 di quest'ultimo:\nsi ha una relazione tra la velocit\u00e0 e la sua variazione nel tempo (l'accelerazione a):\novvero:\n\u00c8 possibile dimostrare che la soluzione di questa equazione \u00e8:\nNel caso di un proiettile sparato nell'aria sarebbe pi\u00f9 corretto supporre che la resistenza sia proporzionale al quadrato della velocit\u00e0, cionondimeno l'andamento della velocit\u00e0 nel tempo \u00e8 descritto da una funzione formata a partire dalla costante matematica formula_2.\nCalcolo numerico.\nPer ottenere un'approssimazione numerica della funzione esponenziale, si pu\u00f2 scrivere la serie infinita come segue:\nQuesta espressione converge rapidamente se formula_1 \u00e8 minore di 1.\nIn caso contrario, \u00e8 possibile utilizzare la seguente identit\u00e0:\ndove formula_28 \u00e8 la parte intera di formula_1, formula_151 e di conseguenza formula_28 \u00e8 un numero intero e formula_88 \u00e8 un numero reale minore di 1."}
{"id": "115130", "revid": "36426", "url": "https://it.wikipedia.org/wiki?curid=115130", "title": "Skopas", "text": "Fu tra i grandi maestri della scultura greca classica e di quella occidentale in generale, che ebbe il merito di aprire alla dimensione dell'emotivit\u00e0 umana, fino a quel momento solo limitatamente esplorata.\nBiografia.\nFiglio forse dello scultore Aristandro, della sua vita si hanno poche notizie, scarsissime se confrontate con la celebrit\u00e0 di cui godette nel mondo antico come precursore della scultura ellenistica. Attivo tra il 375 e il 330 a.C. lavor\u00f2 essenzialmente con il marmo, una sola sua opera, l\"Afrodite Pandemos\" in Elide, \u00e8 definita bronzea dalle fonti (Pausania VI, 25.1). Fu impegnato soprattutto nella produzione di statue di culto, particolarmente difficili da copiare dunque conosciute attraverso copie con numerose varianti. Nessuna delle sue opere originali sembra essere giunta ai giorni nostri e la sua opera, dal punto di vista stilistico, pu\u00f2 essere studiata soprattutto a partire dai resti della decorazione frontonale del tempio di Atena Alea a Tegea, la quale \u00e8 tuttavia ritenuta opera di bottega. Restano solo poche descrizioni delle sue opere e praticamente nulla viene riferito dalle fonti riguardo al suo stile, a parte un frequente parallelismo tra lui e Prassitele. Per Skopas non \u00e8 stato tramandato il nome di nessun maestro, n\u00e9 le fonti accennano ad eventuali suoi allievi.\nOgni tentativo di ricostruzione cronologica dell'attivit\u00e0 di Skopas \u00e8 stato effettuato a partire dalla data di costruzione del Mausoleo di Alicarnasso nel 353-351 a.C., del quale gli sono attribuite le figure del fregio sul lato orientale (\"Amazzonomachia\"). Per le somiglianze stilistiche tra le sculture di Tegea e alcune parti della decorazione scultorea del tempio di Asclepio a Epidauro, Andrew Stewart ha ipotizzato una prima formazione di Skopas in quest'ultimo cantiere, datato tra il 380 e il 375 a.C. Tra il 370 e il 360 a.C. dovette svolgersi un periodo di formazione ateniese, durante il quale Skopas entr\u00f2 in contatto con le opere di Fidia e dei suoi discepoli, e dove perfezion\u00f2 la propria tecnica. A questo periodo e alla tradizione attica \u00e8 di solito riferita la statua detta \"Apollo Palatino\" (Plinio, \"Nat. hist.\", XXXVI, 25; Properzio, II, 31), dal nome del tempio romano dove fu condotta da Augusto (il tempio di Apollo Palatino) e dove fu installata insieme all\"Artemide\" di Timoteo; l'opera \u00e8 nota da riproduzioni su monete imperiali romane, da alcune copie acefale e dal rilievo della \"Base di Augusto\" conservata a Sorrento.\nPausania riferisce di una statua di Eracle eretta nel ginnasio presso l'agor\u00e0 di Sicione (Paus., II, 10.1) attribuendola a Skopas. L'opera, riferibile al 360 a.C. circa \u00e8 stata identificata nell\"Eracle Lansdowne\" da Botho Graef e da Adolf Furtw\u00e4ngler e pi\u00f9 tardi nell\"Eracle Hope\" ora al Los Angeles County Museum of Art. Nessuno dei due collegamenti \u00e8 privo di incertezze; le teste di entrambe le tipologie sono state inoltre variamente collegate alla testa del tipo detto di Genzano, dal luogo di ritrovamento dell'erma conservata al British Museum. L'impianto dell\"Eracle Lansdowne\" \u00e8 policleteo, ma l'anatomia e l'espressione patetica del volto presentano una spiccata originalit\u00e0.\nPlinio ricorda la partecipazione di Skopas alla ridecorazione dell'Artemision di Efeso, dopo la distruzione dovuta ad un incendio nel 356 a.C., per scolpire una delle \"columnae caelatae\" del tempio (\"Nat. hist.\", XXXVI, 95). I frammenti superstiti, pi\u00f9 che riferirsi allo stile di Tegea, sembrano opera di maestranze attiche, la presenza di Skopas a Efeso non \u00e8 tuttavia da escludersi e la sua collaborazione in fase progettuale potrebbe essere supportata dalla scelta per l'Artemision di temi marini che ricordano il \"tiaso marino\" che di nuovo Plinio attribuisce a Skopas (\"Nat. hist.\", XXXVI, 25-26).\nCome gi\u00e0 accennato Skopas ricostru\u00ec, come architetto e come scultore, il tempio di Atena Alea a Tegea che era andato distrutto in un incendio e che fu ricostruito intorno al 345 a.C., dopo il suo rientro dall'Asia; attraverso i frammenti dei frontoni ricostruiti ed esposti nel Museo archeologico nazionale di Atene \u00e8 possibile farsi un'idea dell'accentuazione espressiva e drammatica assolutamente innovativa che caratterizza la sua opera.\nAllo stesso periodo di Tegea, quindi riferibile alle opere pi\u00f9 tarde, apparterrebbe il \"Meleagro\" (345-340 a.C.), che rappresenta l'eroe dopo il trionfo nella caccia al cinghiale calidonio, prima del dono della testa del cinghiale ad Atalanta; di quest'opera tuttavia non esistono riferimenti letterari. Una delle copie migliori \u00e8 ritenuta essere quella conservata al Vaticano (Museo Pio Clementino 490), mentre per la testa il riferimento pi\u00f9 vicino all'originale potrebbe essere quello della Villa Medici a Roma. Una delle riproduzioni, la copia Fogg conservata ad Harvard \u00e8 stata collegata da Andrew Stewart all'Asclepio senza barba visto da Pausania presso il relativo tempio di Gortyna (Paus., VIII, 28), oppure all'Asclepio del gruppo di culto tegeate.\nL'esuberanza dinamica delle opere di Skopas sembra aver raggiunto il culmine nella \"Menade danzante\", descritta da Callistrato, e nel \"Pothos\", dove lo stesso sentimento religioso sembrerebbe incarnarsi ormai in una sua versione pi\u00f9 quieta e priva di tensioni muscolari.\nAltre opere di Skopas citate dalle fonti sono: un\"Ecate\" per Argo, due \"Erinni\" per Atene, un \"Ermete\", una \"Hestia\", delle \"Canefore\", un\"Artemide \u00c8ukleia\", un\"Atena Pr\u00f2naia\" per Tebe.\nOpere.\nMausoleo di Alicarnasso.\nPlinio (\"Nat. hist.\", XXXVI, 30-31) e Vitruvio (\"De archit.\", VII, 12-13) riferiscono della presenza di quattro scultori a Alicarnasso, impegnati nella decorazione del Mausoleo, Leocare, Briasside, Timoteo e Skopas, ciascuno avendo ricevuto l'incarico per uno dei quattro lati dell'edificio. L'imponenza della decorazione del Mausoleo impedisce per\u00f2 le attribuzioni, se non in via esclusivamente ipotetica, alle mani dei quattro scultori, dovendo pensare anzitutto ad un numero molto elevato di artigiani attivi all'interno delle rispettive botteghe e provenienti da diverse parti della Grecia. L'uniformit\u00e0 stilistica dipendeva dunque dal grado di penetrazione dello stile di questi maestri tra i collaboratori alla propria bottega.\nTempio di Atena Alea a Tegea.\nPausania indica l'attivit\u00e0 di Skopas per il tempio di Atena Alea a Tegea come architetto (Paus., VIII, 45.4-7) e come autore delle statue in marmo pentelico di Igea e Asclepio da affiancare all'Atena centrale di Endoios come gruppo cultuale nella cella (Paus., VIII, 47.1). Nulla aggiunge relativamente alla responsabilit\u00e0 della scultura architettonica, il cui progetto \u00e8 in ogni caso da attribuirsi ad un'unica mente e la cui esecuzione, vista la scarsa omogeneit\u00e0 stilistica dei frammenti rimasti, deve essere attribuita ad artigiani di bottega. L'operazione architettonica appare ispirata al tempio di Apollo Epicurio a Bassae.\nMenade di Dresda.\nLa menade di Dresda (Staatliche Kunstsammlungen 133) \u00e8 solitamente ritenuta copia, in scala ridotta, di quella menade opera di Skopas descritta da Callistrato nelle sue \"Ekphr\u00e0seis\". L'identificazione \u00e8 stata effettuata inizialmente da Georg Treu e Karl Anton Neugebauer. L'originale \u00e8 generalmente datato all'ultimo periodo del lavoro di Skopas, verso il 330 a.C.; Stewart tuttavia, in base alle caratteristiche della modellazione del corpo e alla struttura della testa considera l'opera databile ad un periodo antecedente al Mausoleo di Alicarnasso. Il movimento della figura, costituito da una doppia torsione attorno ad un asse centrale, \u00e8 teso ad esprimere la frenesia della danza bacchica con realismo ma senza oltrepassare i confini del linguaggio classico. La spirale completa \u00e8 stata evitata dando luogo ad una tridimensionalit\u00e0 indotta nella mente dell'osservatore piuttosto che esplicita. L'opera inoltre sembra destinata ad essere osservata prevalentemente dal lato sinistro e potrebbe essere stata originariamente collegata ad una parete di fondo. Il tipo di torsione messo in atto nella menade \u00e8 molto simile a quello della figura del guerriero ferito all'angolo destro del frontone occidentale del tempio di Asclepio a Epidauro ed \u00e8 possibile che a Epidauro sia nato l'interesse di Skopas per le possibilit\u00e0 offerte da questo tipo di movimento.\nTiaso marino.\nIl \"Tritone Grimani\" a Berlino, originale del IV secolo a.C., \u00e8 stato collegato a Skopas per la somiglianza con le sculture di Tegea. La figura doveva essere vista da lontano, la parte superiore della schiena non \u00e8 modellata e la testa \u00e8 chiaramente disegnata per essere vista dal basso. Il Tritone pu\u00f2 essere datato agli anni cinquanta, al periodo in cui Skopas si trovava in Asia e assegnato a quel \"Tiaso marino\" di cui riferisce Plinio (\"Nat. hist.\", XXXVI, 25-26). Il luogo del ritrovamento potrebbe essere argomento conclusivo se si potesse dimostrare che il \"Tritone\" \u00e8 parte sopravvissuta di quel gruppo importato da Oriente da Domizio Enobarbo e esposto nel tempio da lui fatto erigere al Circo Flaminio, ma la provenienza della statua non \u00e8 chiara.\nPothos.\nNon si conosce esattamente la provenienza dell'originale dal quale deriva la statua del \"Pothos\" giunta sino a noi attraverso numerose copie e attribuita a Skopas dal Furtw\u00e4ngler nel 1901. La copia pi\u00f9 nota \u00e8 quella della Centrale Montemartini (Musei Capitolini S2417). Skopas aveva scolpito questo soggetto almeno due volte, una volta per un gruppo scultoreo con Eros e Himeros a Megara (Paus., I, 43.6) e una seconda volta per un gruppo a Samotracia. La presenza di Skopas a Samotracia nell'ultima fase della sua attivit\u00e0, riferita da Plinio nel passo gi\u00e0 citato a proposito del \"tiaso marino\" (\"Nat. hist.\", XXXVI, 25-26), al riguardo di un gruppo cultuale comprendente Afrodite, Pothos e Fetonte, \u00e8 ormai documentata anche dagli scavi.\nI rilievi che decoravano i cassettoni del \"propileo\" nel santuario dei Grandi Dei sono stati attribuiti alla sua bottega e datati ad un periodo immediatamente successivo ai frontoni di Tegea. La figura del Pothos faceva parte di un gruppo probabilmente disposto a ridosso di una parete, come lo sviluppo sul piano della statua farebbe pensare; sembra inoltre che all'interno del gruppo la posa del Pothos sia stata funzionale nel concentrare l'attenzione sulla figura centrale dell'Afrodite.\nNella ricomposizione del gruppo da parte di Heinrich Bulle le figure del Pothos e di Fetonte si bilanciano ai lati della figura centrale e l'intera composizione risulta caratterizzata da un notevole senso di coesione formale e emozionale. L'esistenza del Pothos in uno spazio tridimensionale \u00e8 accennata solo tramite l'incrocio degli arti e il movimento del capo, tutti elementi che conducono senza tensione lo sguardo dell'osservatore verso la figura alla sua sinistra. Questa posa, nei suoi elementi essenziali, non \u00e8 isolata in ambito tardo classico, basti pensare all'Apollo Sauroctono, o ai rilievi votivi ateniesi con simili figure appoggiate a colonnine laterali.\nStile.\nLe radici dello stile di Skopas risiedono nello studio dell'arte classica di Fidia e di Policleto muovendosi in una direzione opposta rispetto a quella di Lisippo. Skopas condivide con gli scultori del IV secolo a.C. la volont\u00e0 di creare un rapporto pi\u00f9 stretto tra l'opera e l'osservatore, ma anche sotto questo aspetto, se paragonata con le innovazioni introdotte da Prassitele, l'arte di Skopas resta classica nell'evitare ogni rottura con la tradizione.\nLa sua opera si sviluppa a partire dal manierismo postfidiaco, dalla decorazione scultorea dell'Heraion di Argo e dall'arte ateniese che giunge a noi riflessa nella ceramografia della fine del V secolo a.C. dove si accentuano le pose di tre quarti e le figure si costruiscono attraverso una torsione inorganica dei fianchi rispetto al busto; si veda ad esempio l'anfora del Pittore di Suessula al Louvre (S 1677). La tendenza ad una maggiore coerenza nella composizione, come nelle singole figure appartiene gi\u00e0 alla prima generazione del nuovo secolo, ma fu Skopas a risolvere i problemi posti, forse a partire dal tempio di Asclepio a Epidauro, mentre per quanto riguarda la statuaria a tutto tondo nel periodo tra il 400 e il 370 a.C. i presupposti pi\u00f9 significativi sono riscontrabili nel discoforo di Naucide, e nella Atena Rospigliosi, forse di Timoteo.\nDifferentemente da Fidia, la scultura di Skopas manca della grandezza nata dall'incrollabile fiducia nell'umanit\u00e0 e negli dei, vi \u00e8 in compenso la tragicit\u00e0 del vivere la condizione umana con tutta la drammaticit\u00e0 del dolore e della sofferenza. Un esempio di questa particolare interpretazione \u00e8 visibile nella \"Menade danzante\", dove tutto \u00e8 movimento, proiezione, dinamicit\u00e0. Anche in opere meno rivoluzionarie, come il \"Pothos\", dove il movimento \u00e8 meno accentuato, sono i giochi di luce, i chiaroscuri, che danno vita a una sensazione di \"movimento statico\", una continua ricerca dell'andare oltre.\nUn'altra caratteristica di Skopas era quella di non rifinire mai le proprie opere. Le sue sculture, pervenute a oggi solo tramite copie romane dell'epoca imperiale, non erano mai completamente sgrezzate, mantenendo sempre forti contrasti di luce e di ombra. Si potrebbe quasi dire fossero le antesignane dei \"Prigioni\" michelangioleschi dove la vita, l'anima delle opere, vive gi\u00e0 all'interno del blocco di marmo; anche se appena sbozzata, la figura, il personaggio, la vitalit\u00e0 dell'opera esce fuori lo stesso in tutta la sua energia, la sua vitalit\u00e0.\nIndici particolarmente significativi dello stile e dell'interpretazione emotiva della scultura di Skopas sono le teste di Tegea, con i tratti somatici leggermente deformati, ma con una grande carica espressiva, nella postura della bocca semiaperta, con i segni delle rughe che inarcano la fronte, lo sguardo, rivolto verso il cielo, la profondit\u00e0 dello sguardo accentuata ancor pi\u00f9 dalle orbite incavate che contrastano con la sporgenza eccessiva delle sopracciglia."}
{"id": "115131", "revid": "193517", "url": "https://it.wikipedia.org/wiki?curid=115131", "title": "Pettineo", "text": ""}
{"id": "115133", "revid": "1543377", "url": "https://it.wikipedia.org/wiki?curid=115133", "title": "Roberto Grossatesta", "text": "Biografia.\nRicevette la sua formazione a Oxford dove divenne esperto in legge, medicina e scienze naturali. Giraldo Cambrense, del quale aveva fatto conoscenza, lo present\u00f2, prima del 1199, a William de Vere, vescovo di Hereford. Grossatesta aspirava a un posto nella casa del vescovo, ma essendo deceduto il suo sostenitore, intraprese da s\u00e9 lo studio della teologia. \u00c8 possibile che abbia visitato Parigi a questo scopo, ma alla fine si stabil\u00ec a Oxford come professore e come capo dei francescani.\nIl suo successivo avanzamento di grado fu la cancelleria dell'universit\u00e0. Egli si distinse notevolmente come lettore, e fu il primo rettore della scuola che i francescani fondarono a Oxford attorno al 1224. La cultura di Grossatesta venne altamente lodata da Ruggero Bacone, che era un critico severo. Secondo Bacone, egli conosceva poco il greco o l'ebraico e prestava poca attenzione alle opere di Aristotele, ma prevaleva tra i suoi contemporanei per la sua conoscenza delle scienze naturali. Tra il 1214 e il 1231 Grossatesta resse in successione gli arcidiaconati di Chester, Northampton e Leicester.\nNel 1232, dopo una grave malattia, rinunci\u00f2 a tutti i suoi benefici e le promozioni, a eccezione di una prebenda che deteneva a Lincoln. La sua intenzione era di passare il resto della vita in contemplativa religiosit\u00e0, ma mantenne l'incarico di cancelliere e nel 1235 accett\u00f2 il vescovato di Lincoln. Egli intraprese senza indugio la riforma della morale e della disciplina clericale in tutta la sua vasta diocesi. Questo schema lo mise in conflitto con pi\u00f9 di una corporazione privilegiata, ma in particolare con il suo stesso ordine, che contest\u00f2 vigorosamente la sua pretesa di esercitare il diritto di ispezione nelle sue comunit\u00e0. La disputa si surriscald\u00f2 dal 1239 al 1245. Venne condotta da ambo le parti con indecorosa violenza, e quelli che pi\u00f9 avevano approvato lo scopo principale di Grossatesta, ritennero necessario avvertirlo dell'errore commesso nell'essere troppo zelante. Nel 1245, grazie ad una visita personale alla corte papale di Lione, si assicur\u00f2 un verdetto favorevole.\nIn politica ecclesiastica il vescovo apparteneva alla scuola di Tommaso Becket. Il suo zelo per la riforma lo port\u00f2 ad avanzare, per conto delle corti, pretese cristiane che era impossibile venissero ammesse dal potere secolare. Egli incorse due volte nel rimprovero di Enrico III su questo argomento, anche se poi tocc\u00f2 a Edoardo I sistemare la questione di principio in favore dello stato. La devozione di Grossatesta alle teorie gerarchiche del suo tempo \u00e8 attestata dalla corrispondenza con il suo ordine e col re. Contro il primo conferm\u00f2 le prerogative dei vescovi e contro il secondo asser\u00ec che era impossibile per un vescovo non considerare gli ordini della Santa Sede. Dove le libert\u00e0 della chiesa nazionale entravano in conflitto con le intenzioni di Roma, egli stava dalla parte dei suoi compatrioti.\nCos\u00ec nel 1238 chiese che il re rilasciasse alcuni studiosi di Oxford che avevano assalito il legato Otho. Ma almeno fino al 1247 si sottomise pazientemente alle interferenze papali, accontentandosi della protezione (per via di uno speciale privilegio papale) della sua diocesi da chierici stranieri. Era pi\u00f9 impaziente con le esazioni reali; dopo il ritiro dell'Arcivescovo Sant'Edmondo si costitu\u00ec come portavoce dello stato clericale nel gran Consiglio.\nNel 1244 sedette nel comitato incaricato di considerare una domanda di sussidio. Il comitato rigett\u00f2 la richiesta e Grossatesta imped\u00ec un tentativo del re di separare il clero dal baronaggio. \"\u00c8 scritto\", disse il vescovo, \"che uniti restiamo in piedi e divisi cadiamo\" (\"simul stabunt, simul cadent\").\nFu comunque ben presto chiaro che il re e il papa erano alleati per annullare l'indipendenza del clero inglese e dal 1250 in avanti Grossatesta critic\u00f2 apertamente i nuovi espedienti finanziari a cui papa Innocenzo IV era stato costretto dal suo disperato conflitto con l'impero. Nel corso di una visita fatta a Innocenzo in quell'anno, il vescovo present\u00f2 a papa e cardinali un memoriale scritto, nel quale attribuiva tutti i mali della chiesa all'influenza maligna della Curia. La cosa non produsse effetti, anche se i cardinali ritennero che Grossatesta fosse troppo influente per essere punito per la sua audacia.\nGrandemente scoraggiato dal suo fallimento, il vescovo pens\u00f2 di ritirarsi. Alla fine comunque, decise di continuare la lotta impari. Nel 1251 protest\u00f2 contro un mandato papale che invitava il clero inglese a versare a Enrico III un decimo delle proprie entrate per finanziare una crociata e attir\u00f2 l'attenzione sul fatto che, col sistema della raccolta di fondi, una somma di 70.000 marchi veniva sottratta annualmente all'Inghilterra dagli incaricati di Roma. Nel 1253, essendogli stato ordinato di offrire la sua diocesi a un nipote del papa, scrisse una lettera di rimostranza e rifiuto, non al papa in persona, ma ad un suo commissario, Maestro Innocenzo, attraverso il quale aveva ricevuto il mandato. Il testo della rimostranza, come riportato dagli annali di Burton e da Matthew Paris, \u00e8 stato forse alterato da un falsario che aveva meno rispetto per il papato di quanto ne avesse Grossatesta. Il linguaggio \u00e8 pi\u00f9 violento di quello impiegato altrove dal vescovo, ma la questione generale, che il papato pu\u00f2 chiedere obbedienza solo se i suoi ordini sono consoni all'insegnamento di Cristo e degli apostoli, \u00e8 quello che ci si attende da un riformatore ecclesiastico dell'epoca di Grossatesta. Ci sono pi\u00f9 motivi di sospettare della lettera indirizzata \"ai nobili d'Inghilterra, ai cittadini di Londra, e alla comunit\u00e0 dell'intero reame,\" nella quale Grossatesta viene rappresentato mentre denuncia senza mezzi termini la finanza papale in tutti i suoi rami. Ma anche in questo caso si deve avere una certa tolleranza per la differenza tra gli standard di decoro moderni e medioevali.\nGrossatesta figur\u00f2 tra gli amici pi\u00f9 intimi del professore francescano Adam Marsh. Tramite Adam giunse a una stretta relazione con Simone V di Montfort. Dalle lettere del francescano emerge che il conte aveva studiato un trattato politico di Grossatesta sulle differenze tra la monarchia e la tirannia, e che aveva abbracciato con entusiasmo il progetto di riforma ecclesiastica del vescovo. La loro alleanza inizi\u00f2 gi\u00e0 nel 1239, quando Grossatesta si sforz\u00f2 di portare la riconciliazione tra il re e il conte. Ma non c'\u00e8 motivo di supporre che le idee politiche di Montfort siano maturate prima della morte di Grossatesta, n\u00e9 tanto meno che quest'ultimo si sia troppo occupato della politica secolare, eccetto quando questa toccava gli interessi della Chiesa. Grossatesta cap\u00ec che il malgoverno di Enrico III e il suo patto senza principi con il papato rendevano ampiamente conto della degenerazione della gerarchia inglese e del lassismo nella disciplina ecclesiastica, ma difficilmente pu\u00f2 essere definito un costituzionalista.\nEra gi\u00e0 un uomo anziano, con una salda reputazione, quando divenne vescovo. Come statista ecclesiastico mostr\u00f2 lo stesso zelo impetuoso e la stessa versatilit\u00e0 di cui aveva dato prova nella sua carriera accademica, ma la tendenza generale degli autori moderni \u00e8 stata quella di esagerare le sue funzioni politiche ed ecclesiastiche e di ignorare la sua attivit\u00e0 come scienziato e studioso. L'opinione del suo tempo, cos\u00ec come viene espressa da Matthew Paris e Ruggero Bacone, fu molto differente. I suoi contemporanei, pur ammettendo l'eccellenza delle sue intenzioni come statista, evidenziano i suoi difetti di carattere e discrezione, ma vedono in lui il pioniere di un movimento scientifico e letterario. Non solamente un grande ecclesiastico che patrocin\u00f2 lo studio nel suo tempo libero, ma anche il primo matematico e fisico del suo tempo. \u00c8 certamente vero che anticip\u00f2 in questi campi del pensiero alcune delle idee pi\u00f9 brillanti alle quali Ruggero Bacone diede successivamente pi\u00f9 ampia risonanza.\nOpere.\nGrossatesta ha scritto un gran numero di opere giovanili in latino e in francese quando era un \"clericus\"; tra queste una intitolata \"Chasteua d'amour\", un poema allegorico sulla creazione del mondo e sulla redenzione cristiana, nonch\u00e9 parecchi altri poemi e testi in prosa sull'economia domestica e sull'etichetta cortese. Egli inoltre ha scritto un notevole numero di opere teologiche, tra le quali l'importante \"Hexa\u00ebmeron\", negli anni 1230. Gli viene attribuito anche il poemetto francese \"Vie de Sainte-Marie l'Egiptienne\".\nGrossatesta tuttavia viene considerato un pensatore originale soprattutto per merito delle sue opere concernenti questioni scientifiche e riguardanti il metodo scientifico. \nNel periodo che va, grosso modo, dal 1220 al 1235 ha scritto una lunga serie di trattati scientifici, tra i quali:\nTraduzioni e recupero dei classici.\nIntorno al 1245 tradusse dal greco in latino l\u2019\"Etica Nicomachea\" e forse i commenti di Eustazio e di Michele di Efeso. Questa traduzione fu fondamentale per il pensiero politico del XIII secolo e nello specifico per l'autonomia della politica sulla religione.\nGrossatesta ha scritto anche svariati commenti su Aristotele; tra questi il primo commento occidentale sugli \"Analytica Posteriora\" e uno sulla \"Fisica\".\nScienza.\nNei suoi lavori degli anni 1220-1235, in particolare i commentari aristotelici, Grossatesta deline\u00f2 l'intelaiatura del corretto metodo scientifico. Anche se non segu\u00ec sempre i suoi stessi consigli nel corso delle sue ricerche, le sue opere sono considerate strumentali nella storia dello sviluppo della tradizione scientifica occidentale.\nNonostante l'importanza che la \"risoluzione e composizione\" avrebbe acquisito per il futuro della tradizione scientifica occidentale, pi\u00f9 importante per il suo tempo fu l'idea della subordinazione delle scienze. Ad esempio, guardando geometria e ottica, l'ottica \u00e8 subordinata alla geometria perch\u00e9 l'ottica dipende dalla geometria. Quindi Grossatesta concluse che la matematica era la principale tra tutte le scienze e la base per tutte le altre, poich\u00e9 ogni scienza naturale dipende in ultima analisi dalla matematica. Egli sostenne questa conclusione guardando la luce, che egli credeva essere la \"prima forma\" di tutte le cose, fonte di tutta la generazione e il moto (approssimativamente ci\u00f2 che oggi conosciamo come biologia e fisica). Poich\u00e9 la luce poteva essere ridotta a linee e punti, e perci\u00f2 completamente spiegata nell'ambito della matematica, la matematica costituiva per lui l'ordine pi\u00f9 alto delle scienze.\nRiconoscimenti.\nA Robert Grosseteste \u00e8 stato intitolato un asteroide scoperto nel 1999: 36169 Grosseteste.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "115135", "revid": "228587", "url": "https://it.wikipedia.org/wiki?curid=115135", "title": "Rime", "text": "Rime, plurale di rima, pu\u00f2 significare anche:"}
{"id": "115137", "revid": "486946", "url": "https://it.wikipedia.org/wiki?curid=115137", "title": "Chief Information Officer", "text": ""}
{"id": "115139", "revid": "834", "url": "https://it.wikipedia.org/wiki?curid=115139", "title": "Cio", "text": ""}
{"id": "115141", "revid": "1795", "url": "https://it.wikipedia.org/wiki?curid=115141", "title": "Al-Fatah", "text": ""}
{"id": "115143", "revid": "1005847", "url": "https://it.wikipedia.org/wiki?curid=115143", "title": "Fatah", "text": "Al-Fatah o Fatah, ma pi\u00f9 correttamente, al-Fat\u1e25 (, ossia \"la Conquista\"), visto che \"al-fat\u0101\" () significa \"il/la giovane\", \u00e8 un'organizzazione politica e paramilitare palestinese, facente parte dell'Organizzazione per la Liberazione della Palestina (OLP). \nYasser Arafat ne \u00e8 stato il leader, mentre F\u0101r\u016bq al-Qadd\u016bm\u012b, alias Ab\u016b Lu\u1e6df, nome di battaglia che significa \"Quello della Gentilezza\", \u00e8 stato il cervello di al-Fat\u1e25, fino a quando nel 1993 and\u00f2 in esilio. &lt;br&gt;\nNel 1961 un gruppo di intellettuali si mise al lavoro per creare al-Fat\u1e25. F\u0101r\u016bq al-Qadd\u016bm\u012b afferm\u00f2: \nIl nome deriva da FT\u1e24, acronimo inverso dell'espressione araba \"\u1e24arakat al-Ta\u1e25r\u012br al-Filas\u1e6d\u012bn\u012b\" (Movimento di Liberazione Palestinese, quindi parole molto simili a quelle che compongono l'acronimo OLP).\nL'acronimo \"\u1e24ATF\" avrebbe avuto lo stesso suono di un sostantivo che significa \"morte\", e perci\u00f2 \u02bfAraf\u0101t prefer\u00ec invertire l'acronimo che, come \"F[A]T\u1e24, pu\u00f2 anche significare \"conquista\" o \"vittoria in battaglia\".\nSull'emblema compare anche la parola araba \"al-\u02bf\u0101\u1e63ifa\" (la tempesta), nome della prima struttura armata di \"Fat\u1e25\", mentre sotto il simbolo \u00e8 scritto in lingua araba \"al-thawra \u1e25att\u0101 al-n\u0101\u1e63ir\" (rivoluzione fino alla vittoria).\nStoria.\nCostituito nel 1959 in Kuwait attraverso una serie di riunioni, a opera di \u1e62al\u0101\u1e25 Khalaf e di Y\u0101ser \u02bfAraf\u0101t (della nota famiglia palestinese degli al-\u1e24usayn\u012b), insieme ad altri venti attivisti palestinesi. Ha rappresentato per decenni - come vero e proprio partito combattente - la spina dorsale della lotta armata palestinese allo Stato d'Israele.\nTra i suoi primi esponenti di spicco figurava Muhammad Abu Yusuf al-Najjar, poi caduto vittima di un \"omicidio mirato\" del Mossad, i servizi segreti israeliani.\nFatah divenne la forza dominante nella politica palestinese dopo la guerra dei sei giorni nel 1967.\nFatah \u00e8 entrato a far parte dell'Organizzazione per la liberazione della Palestina (OLP) nel 1967 e gli sono stati assegnati 33 dei 105 seggi nel Comitato esecutivo dell'OLP. Due anni dopo Yasser Arafat di Fatah divenne presidente dell'OLP.\nDopo gli accordi di Oslo del 1994 tra OLP e Israele \u00e8 divenuta il movimento di controllo della neo costituita Autorit\u00e0 Nazionale Palestinese per autogovernare parte della Cisgiordania e la Striscia di Gaza e Arafat ne fu il primo presidente. Nelle prime elezioni politiche del 1996 Fatah ottenne la maggioranza nel Consiglio legislativo palestinese con 51 seggi su 88.\nPur non avendo mai raccolto l'unanimit\u00e0 dei consensi palestinesi, dopo il riconoscimento del diritto ad esistere dello stato di Israele, a partire dalla fine degli anni novanta, la sua popolarit\u00e0 \u00e8 stata insidiata in termini numerici e di consenso dall'organizzazione radicale islamica chiamata \"\u1e24am\u0101s\" che invece \u00e8 fermamente contraria, e anche a fronte delle sempre pi\u00f9 ricorrenti accuse di corruzione di cui sono stati negli ultimi anni oggetto i vertici dell'Autorit\u00e0 Nazionale Palestinese e, conseguentemente, della stessa al-Fat\u1e25. \nDopo la morte di Arafat nel 2004, il 25 Novembre di quell'anno Ab\u016b M\u0101zen (Abbas) fu scelto dal Consiglio rivoluzionario di al-Fatah come candidato alle elezioni presidenziali, che vinse nel gennaio 2005.\nNel 2006 per\u00f2 \u1e24am\u0101s riport\u00f2 una affermazione nel corso delle elezioni legislative palestinesi (44% contro il 41% di Fatah) e, nel mese di marzo, l'incarico di formare il nuovo governo dell'Autorit\u00e0 Nazionale Palestinese \u00e8 stato per l'appunto affidato dal Presidente Ab\u016b M\u0101zen al leader di \u1e24am\u0101s.\nCi\u00f2 nonostante, al-Fat\u1e25 seguita a coagulare intorno a s\u00e9 numerosi giovani palestinesi cresciuti nei campi-profughi, oltre a quelli provenienti dalle aree di volontario \"esilio\" giordano, continuando a godere dei finanziamenti dei Palestinesi emigrati nell'area del Golfo Persico (in particolare in Kuwait) e della solidariet\u00e0 politica e dell'appoggio finanziario di quasi tutto il mondo arabo-islamico che ha favorito, dopo l'entrata in scena di al-Fat\u1e25, la creazione di un seggio palestinese nell'ambito della Lega degli Stati Arabi.\nIn seguito alla vittoria elettorale di Hamas del 2006 la Comunit\u00e0 Europea ed altre istituzioni occidentali ed arabe hanno bloccato i finanziamenti al governo palestinese. Ci\u00f2 ha contribuito a fare esplodere un grave scontro politico, e a Gaza anche armato, tra Hamas e al-Fat\u1e25. Tali difficolt\u00e0 connesse alla gestione solitaria del potere da parte di \u1e24am\u0101s nell'ambito dell'Autorit\u00e0 Nazionale Palestinese hanno portato a settembre del 2006 a trattative per il rientro di al-Fat\u1e25 nel governo palestinese, assieme a \u1e24am\u0101s. Il fine sarebbe quello di permettere di nuovo l'afflusso dei contributi finanziari concessi a suo tempo dalla Comunit\u00e0 Europea (e, forse, della stessa Israele, che potrebbe tornare a versare all'ANP le imposte da essa esatte per conto dell'Autorit\u00e0 stessa) e la ripresa di trattative, ostacolate tuttavia dalla Seconda guerra israelo-libanese e dal formale persistere del rifiuto di \u1e24am\u0101s di riconoscere lo Stato d'Israele.\nDopo la battaglia di Gaza tra Fatah e Hamas conclusa con l'eliminazione degli esponenti di Fatah dalla Striscia, il 18 giugno 2007, il Presidente palestinese Mahm\u016bd Abb\u0101s (Mazen) emise un decreto che metteva fuorilegge dallo Stato di Palestina le milizie di Hamas. \nNel 2009, durante l'offensiva israeliana nella striscia di Gaza, il braccio armato del movimento si \u00e8 schierato al fianco di \u1e24am\u0101s per gestire le operazioni militari interne.\nIdeologia.\nAl-Fat\u1e25 ha sempre avuto un'impostazione laica e politicamente di sinistra e ha guidato il popolo palestinese per cinquanta anni quasi senza interruzioni. \u00c8 un partito membro dell'Internazionale Socialista e dell'Alleanza Progressista e aderisce al Partito del Socialismo Europeo in qualit\u00e0 di osservatore."}
{"id": "115158", "revid": "74173", "url": "https://it.wikipedia.org/wiki?curid=115158", "title": "CMRR", "text": ""}
{"id": "115160", "revid": "77358", "url": "https://it.wikipedia.org/wiki?curid=115160", "title": "Cmrr", "text": ""}
{"id": "115161", "revid": "399", "url": "https://it.wikipedia.org/wiki?curid=115161", "title": "Diritti d'autore", "text": ""}
{"id": "115163", "revid": "117328852", "url": "https://it.wikipedia.org/wiki?curid=115163", "title": "Integrale di Gauss", "text": "L'integrale di Gauss \u00e8 un integrale definito, calcolato per la prima volta da Gauss. \u00c8 alla base della distribuzione normale (detta pure \"gaussiana\"), mattone fondamentale della teoria della probabilit\u00e0. La funzione integranda, normalizzata affinch\u00e9 l'area dell'integrale da formula_1 a formula_2 sia formula_3, \u00e8 detta anche funzione gaussiana.\nLa forma solitamente usata per l'integrale di Gauss \u00e8:\no l'equivalente\nUna generalizzazione per una generica funzione gaussiana \u00e8:\ndove formula_7 deve essere positivo. Per una funzione a pi\u00f9 variabili, dove formula_8 \u00e8 una matrice formula_9 simmetrica definita positiva (quindi invertibile), si ha:\ndove l'integrazione \u00e8 effettuata su formula_11. \nCalcolo dell'integrale.\nL'integrale indefinitoformula_12 non \u00e8 esprimibile in termini di funzioni elementari; di conseguenza, anche nel caso di integrale definito \u00e8 impossibile usare la primitiva di formula_13 per calcolare la differenza tra i due estremi ed ottenere il valore cercato. Tuttavia esistono alcuni metodi che permettono di aggirare il calcolo esplicito della primitiva.\nCoordinate polari nel piano.\nConsideriamo l'integrale:\nConsideriamo ora l'integrale:\nOsserviamo che, posto formula_16, possiamo scrivere: formula_17, in virt\u00f9 di ci\u00f2 segue: \nEssendo l'esponenziale una funzione sempre positiva, sar\u00e0 sufficiente calcolare il valore dell'integrale doppio esteso ad formula_19, che \u00e8 un integrale generalizzato, e poi estrarre la radice quadrata del risultato.\nCalcoliamo dunque:\ndove formula_21 con formula_22\nPassando ad un sistema di coordinate polari nel piano:\ndunque: \nQuindi\ne quindi\nUn altro integrale gaussiano.\nVediamo come ottenere la formula risolutiva per un integrale del tipo:\ncon formula_29 Riscriviamo il termine all'esponenziale come il termine di un quadrato:\nSostituendo si ha:\nPoich\u00e9 il primo membro dell'esponenziale non dipende da formula_32, pu\u00f2 essere portato fuori, in tal modo:\nEffettuando il cambio di variabile\nsi ottiene\nche \u00e8 l'integrale gaussiano gi\u00e0 calcolato alla sezione precedente e che d\u00e0"}
{"id": "115164", "revid": "28057", "url": "https://it.wikipedia.org/wiki?curid=115164", "title": "Adriano Olivetti", "text": "Uomo di grande e singolare rilievo nella storia italiana del secondo dopoguerra, si distinse per i suoi innovativi progetti industriali basati sul principio secondo cui il profitto aziendale deve essere reinvestito a beneficio della comunit\u00e0.\nBiografia.\nOrigini e formazione.\nNacque sulla collina di Monte Navale, nelle vicinanze di Ivrea l'11 aprile del 1901, da Camillo, ebreo, e Luisa Revel, valdese. Non ricevette alcuna educazione religiosa (anche se era riuscito a procurarsi un certificato di battesimo valdese per sfuggire alle leggi razziali fasciste del 1938); solo nella maturit\u00e0, in vista del secondo matrimonio, si convert\u00ec al cattolicesimo.\nDiplomatosi presso la sezione fisico-matematica dell'Istituto tecnico di Cuneo, nell\u2019aprile del 1918 si arruola volontario nel 4\u00ba reggimento Alpini. Terminato il servizio militare si iscrive al Politecnico di Torino e inizia a partecipare in maniera attiva al dibattito sociale e politico, collaborando alle riviste \u00abL'azione riformista\u00bb e \u00abTempi Nuovi\u00bb di cui il padre \u00e8 rispettivamente l'editore e il principale finanziatore, ed entrando in contatto con Piero Gobetti e Carlo Rosselli.\nAdriano Olivetti ebbe un rapporto dialettico con il padre Camillo. Apparentemente visse la ribellione tipica dei figli \"intelligenti\" nel confronto dei padri altrettanto \"intelligenti\". Si pu\u00f2 comunque affermare che tra Adriano e Camillo Olivetti ci fu sempre identit\u00e0 di vedute nelle linee generali della politica e dell'idealit\u00e0 anche se, spesso e volentieri, Adriano ebbe modo di affermare anche in quel campo la propria autonomia e la propria statura intellettuale.\nCamillo Olivetti fu un cauto interventista sopravvivendo in lui lo spirito risorgimentale. Adriano, in sintonia, dopo Caporetto si arruol\u00f2 volontario pur non combattendo in quanto la guerra fin\u00ec prima che potesse raggiungere il fronte. Adriano si laure\u00f2 in ingegneria chimica presso il Politecnico di Torino, fu una ribellione a met\u00e0 nei confronti del padre, che sicuramente l'avrebbe preferito ingegnere meccanico. A met\u00e0, perch\u00e9 le sue inclinazioni erano all'epoca pi\u00f9 vicine alla cultura umanistica che non a quella scientifica.\nAcutamente, Natalia Levi Ginzburg nel libro \"Lessico famigliare\" descrive in questi termini il rapporto tra Adriano Olivetti e la propria famiglia:\nDal primo dopoguerra agli anni del consenso fascista.\nNel 1919 collabor\u00f2 con il padre alla redazione de \"L'Azione Riformista\": \u00e8 provato da numerosi riferimenti del padre, anche se non siamo in grado di riconoscere gli articoli scritti da Adriano Olivetti in quanto anonimi o firmati con uno pseudonimo. Quando nel 1920 Camillo decise di sospendere la pubblicazione di quel settimanale canavesano da lui ritenuto troppo provinciale e quindi privo di un'influenza reale nella politica, Adriano convinse il padre a cedere a lui \"e a dei suoi giovani amici\" quel foglio, che tuttavia non andr\u00e0 oltre al 1920.\nSappiamo che collabor\u00f2 anche con \"Tempi Nuovi\" il settimanale politico torinese che il padre promuover\u00e0 con Donato Bachi (che ne sar\u00e0 il direttore) e altri progressisti. Con la svolta, prima critica, poi pi\u00f9 marcatamente antifascista di quel giornale, ci fu anche la svolta politica di Adriano Olivetti, anche influenzato dall'ambiente culturale del Politecnico e dall'amicizia con la famiglia Levi. In particolare con Gino Levi suo compagno di corso.\nNel 1924 consegu\u00ec la laurea in ingegneria chimica al Politecnico di Torino e, dopo un soggiorno di studio negli Stati Uniti insieme a Domenico Burzio (Direttore Tecnico della Olivetti), durante il quale pot\u00e9 aggiornarsi sulle pratiche di organizzazione aziendale, entr\u00f2 nel 1926 nella fabbrica paterna ove, per volere di Camillo, fece le prime esperienze come operaio. Divenne direttore della Societ\u00e0 Olivetti nel 1932, anno in cui lanci\u00f2 la prima macchina da scrivere portatile chiamata MP1, e presidente nel 1938.\nSi oppose al regime fascista con momenti di militanza attiva; sappiamo per\u00f2, dagli articoli su \"Tempi Nuovi\", che la redazione, almeno fino al 1923, aveva avuto un rapporto di reciproca stima con il fascismo torinese di Mario Gioda, il quale, sia pur scomparso nel 1924, aveva lasciato numerosi seguaci nella federazione torinese. L'antifascismo di Adriano si era gi\u00e0 espresso immediatamente dopo il ritrovamento del cadavere di Giacomo Matteotti nella manifestazione che promosse, insieme al padre, al teatro Giacosa di Ivrea nel 1924.\nPartecip\u00f2 con Carlo Rosselli, Ferruccio Parri, Sandro Pertini e altri alla liberazione di Filippo Turati. Per concezione formativa era vicino al movimento politico \"Giustizia e Libert\u00e0\". Con la famiglia Levi, Adriano fu tra i protagonisti della rocambolesca fuga: ospitato prima dai Levi nella loro casa di Torino, Turati raggiunse poi Ivrea. Fece tappa nella notte in casa di Giuseppe Pero, dirigente della Olivetti, per ripartire al mattino seguente in una macchina guidata da Adriano che raggiunger\u00e0 Savona, dove li aspettava Pertini con cui l'esule si imbarc\u00f2 per la Corsica per poi raggiungere la Francia e Parigi. Come abbia potuto Adriano Olivetti non essere coinvolto nell'inchiesta fascista che segu\u00ec alla fuga di Turati non \u00e8 chiaro. Possiamo solo formulare due ipotesi: una, che riguarda la fortuna o la superficialit\u00e0 delle indagini; l'altra, (che pu\u00f2 solo essere ipotizzata) riguardante protezioni che vennero dagli ambienti \"giodiani\" torinesi.\nDal 1931 la questura di Aosta (dalla quale l'imprenditore necessitava la certificazione di appartenenza alla razza ariana a causa delle origini del padre ebreo) defin\u00ec il giovane Olivetti come sovversivo. Adriano Olivetti venne poi nominato Direttore generale e, parallelamente all'assunzione di responsabilit\u00e0 nella fabbrica di Ivrea, dimostr\u00f2 maggiore prudenza nei confronti del regime. Quindi spos\u00f2 Paola Levi, sorella di Gino, con rito civile. Paola, insofferente al provincialismo eporediese, lo convinse a trasferire casa a Milano; questa fu una delle svolte culturali per Adriano, perch\u00e9 nel capoluogo meneghino pot\u00e9 incontrare quell'intellighenzia che lo avvicin\u00f2 in seguito all'architettura, l'urbanistica, la psicologia e la sociologia. Ebbe ancora problemi con il Regime quando il fratello di Gino e Paola Levi, Mario (che lavorava alla Olivetti), venne fermato alla frontiera con la Svizzera, essendo l'auto carica di manifestini di Giustizia e Libert\u00e0: riusc\u00ec a fuggire, ma la conseguenza fu che Gino Levi e il padre furono arrestati, rimanendo per circa due mesi nelle patrie galere.\nAdriano in quel frangente si mobilit\u00f2 e molto spese del suo per difendere il suocero e l'amico cognato. \u00c8 quello il periodo in cui a Camillo Olivetti fu momentaneamente ritirato il passaporto. Tuttavia i rapporti con il fascismo migliorarono negli anni trenta. Sar\u00e0 soprattutto l'incontro con gli architetti Luigi Figini e Gino Pollini, i quali erano la punta pi\u00f9 avanzata di quel razionalismo in architettura che in un primo periodo venne sostenuto anche da Mussolini. I due architetti erano i corrispondenti italiani del grande Le Corbusier, il quale, pure lui, per un certo periodo fu estimatore di Mussolini in quegli anni che saranno definiti \"del consenso\", tanto che Figini e Pollini aderirono al partito fascista.\nSicuramente Adriano da loro fu influenzato; essi saranno infatti gli architetti della nuova Olivetti e saranno anche, con Adriano, estensori del \"Piano per la provincia di Aosta\" (di cui Ivrea faceva parte in quegli anni). Non sappiamo con quanta convinzione, ma ad ogni modo \u00e8 provato che Adriano Olivetti chiese e ottenne la tessera al PNF. Non solo, ma fu ricevuto da Mussolini a Palazzo Venezia dove l'industriale eporediese present\u00f2 il suo piano al Duce. In ogni caso, il piano della Valle d\u2019Aosta ottenne un riconoscimento tanto da essere esposto in una mostra a Roma; i giornali ne parlarono, come dimostra una lettera che Camillo scrisse ad Adriano:\nLe sue affinit\u00e0 politiche del periodo furono con Giuseppe Bottai che nel fascismo sempre rappresent\u00f2 una voce fuori dal coro. Prudente tanto da non farsi radiare come avvenne a Massimo Rocca, Bottai fu pur sempre uno spirito libero che rappresent\u00f2 l'altra faccia del fascismo, quella meno totalitaria e folcloristica e pi\u00f9 problematica. Queste qualit\u00e0 comunque non impedirono poi a Bottai di essere un convinto promulgatore del \"Manifesto della razza \" e uno tra i pi\u00f9 fanatici sostenitori delle leggi razziali fasciste. Quello con il Regime fu un \"feeling\" di breve durata. In architettura i gusti di Mussolini cambiarono: dal razionalismo pass\u00f2 ad un'architettura di regime che intendeva riecheggiare i fasti della Roma Imperiale. In ogni caso, il piano della Valle d'Aosta ebbe ancora una mostra a Roma, i giornali ne parlarono, come dimostra una lettera che Camillo scrisse ad Adriano.\nPoi fu il silenzio, con la guerra d'Africa prima, la guerra di Spagna e poi, il secondo conflitto mondiale, il consenso di Adriano Olivetti si affievol\u00ec fino a portarlo ad un aperto antifascismo. Badoglio lo accus\u00f2 di esporre l'Italia in cattiva luce con gli USA. Durante gli anni della Guerra ripar\u00f2 in Svizzera da dove si mantenne in contatto con la Resistenza.\nDopoguerra e impegno nel Movimento Comunit\u00e0.\nRientrato dal suo rifugio alla caduta del regime, riprese le redini dell'azienda.\nAlle sue capacit\u00e0 manageriali, che portarono la Olivetti ad essere la prima azienda del mondo nel settore dei prodotti per ufficio, un\u00ec un'instancabile sete di ricerca e di sperimentazione su come si potesse armonizzare lo sviluppo industriale con l'affermazione dei diritti umani e con la democrazia partecipativa, dentro e fuori la fabbrica.\nNel 1945 Olivetti pubblic\u00f2 \"L'ordine politico delle Comunit\u00e0\" che va considerato la base teorica per un'idea federalista dello Stato che, nella sua visione, si fondava appunto sulle comunit\u00e0, vale a dire unit\u00e0 territoriali culturalmente omogenee e economicamente autonome. Divenne un sostenitore del federalismo europeo dopo aver conosciuto Altiero Spinelli durante l'esilio in Svizzera, iniziato da Olivetti nel 1944 a causa della sua attivit\u00e0 antifascista.\nNel 1949 Olivetti si convert\u00ec al cattolicesimo \u00abper la convinzione della sua superiore teologia\u00bb. Verso la fine degli anni Quaranta fu per un certo periodo in analisi con Ernst Bernhard.\nLe idee sostenute in \"L'ordine politico delle comunit\u00e0\" supporteranno il \"Movimento Comunit\u00e0\", da lui fondato nella citt\u00e0 di Torino nel 1948. Nel 1950 espose la sua visione del primato in campo politico dell'Urbanistica e della Pianificazione.\nSotto l'impulso delle fortune aziendali e dei suoi ideali comunitari, Ivrea negli anni cinquanta raggrupp\u00f2 una quantit\u00e0 straordinaria di intellettuali che operavano (chi in azienda chi all'interno del Movimento Comunit\u00e0) in differenti campi disciplinari, inseguendo il progetto di una sintesi creativa tra cultura tecnico-scientifica e cultura umanistica.\nIl movimento, che tentava di unire sotto un'unica bandiera l'ala socialista con quella liberale (si vedano \"socialismo umanitario\" e \"libertario\"), assunse nell'Italia degli anni cinquanta una notevole importanza nel campo della cultura economica, sociale e politica. Scopo dell'iniziativa politica era \ncreare un movimento socio-tecnocratico di una trentina di deputati in grado di costituire l'ago della bilancia fra il centro (egemonizzato dalla Democrazia Cristiana) e la sinistra (egemonizzata dal PCI). \nNegli anni cinquanta insieme a Guido Nadzo fu uno dei responsabili dell'Unrra-Casas, quando si cerc\u00f2 di operare, in modo organico, in termini urbanistici; divenne promotore di uno studio sociologico sui Sassi di Matera e della successiva realizzazione del borgo La Martella. Nel 1955 durante la seconda edizione del premio Compasso d'Oro ad Adriano Olivetti venne attribuito il primo \"Gran Premio Nazionale\", prestigioso riconoscimento datogli per la sua influenza nell' e nel design italiano. Nel 1958 Olivetti fu eletto deputato come rappresentante di \"Comunit\u00e0\". La sua morte prematura sanc\u00ec la fine del movimento.\nNel frattempo, Adriano si era risposato, nel 1950, con Grazia Galletti, dopo diversi anni dal divorzio con Paola. Allora, aveva gi\u00e0 tre figli: Roberto (che gli succeder\u00e0 al vertice dell'azienda), Lidia e Anna; da Grazia avr\u00e0 ancora una figlia, Laura.\nNello stesso anno entr\u00f2 a far parte del Consiglio direttivo dell'Istituto Nazionale di Urbanistica, cui aveva aderito dieci anni prima; del resto, gi\u00e0 nel 1937 aveva partecipato ad una serie di studi su un piano regolatore della Valle d'Aosta.\nL'urbanistica fu solo una delle tante passioni di Olivetti che si interess\u00f2 anche di storia, filosofia, letteratura e arte. \u00c8 al suo personale rifinanziamento che si deve la rinascita della rivista \"Urbanistica\". Nel 1953 decise di aprire una fabbrica di macchine calcolatrici a Pozzuoli offrendo posti di lavoro con salari sopra le medie e assistenza alle famiglie degli operai: la produttivit\u00e0 in questo stabilimento super\u00f2 quella dei colleghi della fabbrica di Ivrea.\nNel 1956 fu eletto sindaco di Ivrea e due anni dopo ottenne due seggi in Parlamento candidandosi con il Movimento Comunit\u00e0. Il suo voto fu rilevante per la fiducia al governo Fanfani. Nel 1957 la National Management Association di New York premi\u00f2 l'attivit\u00e0 di direzione d'azienda internazionale di Olivetti. Nel 1959 viene nominato presidente dell\u2019Istituto UNRRA-Casas, a cui era affidata la gestione della ricostruzione post-bellica in Italia.\nMorte.\nIl 27 febbraio 1960 Adriano Olivetti prese alla stazione di Arona il treno che, attraversando il Passo del Sempione, avrebbe dovuto portarlo a Losanna. Dopo il confine svizzero, nei pressi di Aigle, fu colto da un'improvvisa emorragia cerebrale.\nI soccorsi furono inutili. Non fu eseguita l'autopsia, lasciando adito ad ipotesi di complotto a favore di lobby statunitensi. Come si scopr\u00ec, in seguito alla desecretazione di documenti della CIA, l'industriale fu oggetto d'indagini da parte della stessa agenzia di spionaggio statunitense Quell'anno, in segno di lutto, la citt\u00e0 di Ivrea annull\u00f2 le festivit\u00e0 dello storico Carnevale, decisione che raramente nella storia era stata presa.\nAl momento del suo decesso, l'azienda, fondata dal padre e da lui per lungo tempo diretta, vantava una presenza su tutti i maggiori mercati internazionali, con circa 36.000 dipendenti, di cui oltre la met\u00e0 all'estero. Dopo la sua morte, e quella di Mario Tchou avvenuta l'anno seguente, fu decretata la fine del progetto Elea, e si chiuse un'importante stagione per l'elettronica italiana. \nLa concezione e l'organizzazione del lavoro.\nAdriano Olivetti riusc\u00ec a creare nel secondo dopoguerra italiano un'esperienza di fabbrica nuova e unica al mondo in un periodo storico in cui si fronteggiavano due grandi potenze: capitalismo e comunismo. Olivetti credeva che fosse possibile creare un equilibrio tra solidariet\u00e0 sociale e profitto, tanto che l'organizzazione del lavoro comprendeva un'idea di felicit\u00e0 collettiva che generava efficienza. Gli operai vivevano in condizioni migliori rispetto alle altre grandi fabbriche italiane: ricevevano salari pi\u00f9 alti, vi erano asili e abitazioni vicino alla fabbrica che rispettavano la bellezza dell'ambiente, i dipendenti godevano di convenzioni.\nAnche all'interno della fabbrica l'ambiente era diverso: durante le pause i dipendenti potevano servirsi delle biblioteche, ascoltare concerti, seguire dibattiti, e non c'era una divisione netta tra ingegneri e operai, in modo che conoscenze e competenze fossero alla portata di tutti. L'azienda accoglieva anche artisti, scrittori, disegnatori e poeti, poich\u00e9 l'imprenditore Adriano Olivetti riteneva che la fabbrica non avesse bisogno solo di tecnici ma anche di persone in grado di arricchire il lavoro con creativit\u00e0 e sensibilit\u00e0. Lo storico e filosofo della politica Danilo Campanella traccia una relazione tra personalismo e olivettismo, postulando che Olivetti fu un personalista economico, come Aldo Moro lo fu in politica. Per Campanella, Adriano Olivetti \u00e8 stato il prosecutore della filosofia economica di Toniolo, immettendola per\u00f2 nel panorama imprenditoriale.\nAdriano Olivetti credeva nell'idea di comunit\u00e0, unica via da seguire per superare la divisione tra industria e agricoltura, ma soprattutto tra produzione e cultura. L'idea, infatti, era quella di creare una fondazione composta da diverse forze vive della comunit\u00e0: azionisti, enti pubblici, universit\u00e0 e rappresentanze dei lavoratori, in modo da eliminare le differenze economiche, ideologiche e politiche. Il suo sogno era di riuscire ad ampliare il progetto a livello nazionale, in modo che quello della comunit\u00e0 fosse il fine ultimo.\nVi \u00e8 il dubbio a tutt'oggi, se le sue idee abbiano preso spunto o ulteriore concretezza da quelle di Rudolf Steiner in merito all'organizzazione sociale. Ci\u00f2 deriva dal fatto che vi sono dei riscontri in merito a suoi finanziamenti dei movimenti steineriani e della stampa antroposofica.\nRiconoscimenti successivi.\nPer tutelare e promuovere la figura di Adriano Olivetti e il suo pensiero \u00e8 stata costituita la Fondazione Adriano Olivetti con sede a Roma e a Ivrea. Nel 1962 nasceva la Fondazione Adriano Olivetti per volont\u00e0 di familiari, amici e collaboratori, con l'intento di raccogliere e sviluppare l'impegno civile, sociale e politico che ha distinto l'operato di Adriano Olivetti nel corso della sua vita.\n\"Adriano Olivetti\" \u00e8 un marchio registrato, depositato nel 2018 dalla Fondazione Adriano Olivetti.\nLaurea honoris causa.\nNel 2002, in occasione dell'inaugurazione del primo corso di laurea italiano in \"Media\" e giornalismo, oggi soppresso, alla memoria di Olivetti \u00e8 stata conferita, da parte della facolt\u00e0 di Scienze politiche \"Cesare Alfieri\" dell'Universit\u00e0 di Firenze, la laurea \"honoris causa\".\nContemporaneamente gli \u00e8 stato intitolata la struttura didattica, divenuta cos\u00ec \"corso di laurea in Media e giornalismo \"Adriano Olivetti\"\".\nIntitolazioni.\nNel 2003, il Comune di Roma ha intitolato ad Adriano Olivetti una via nella zona Settecamini.\nNel 2020, il Comune di Milano ha intitolato ad Adriano Olivetti una piazza nella zona a Sud della fondazione Prada.\nArchivio.\nIl fondo \"Adriano Olivett\"i, contenente la documentazione prodotta da questi nel corso della propria vita e durante il periodo di attivit\u00e0 nell'azienda di famiglia (estremi cronologici: 1925-1960) \u00e8 di propriet\u00e0 della famiglia che nel 1962 ha costituito la Fondazione Adriano Olivetti con lo scopo di tutelare e promuovere la figura di Adriano Olivetti e il suo pensiero. A tal fine il patrimonio documentale relativo alle personalit\u00e0 imprenditoriali della famiglia Olivetti, e in particolare le carte private e gli archivi di Adriano Olivetti, di Camillo e di Roberto Olivetti, sono conservati a Ivrea, presso l\u2019Associazione Archivio Storico Olivetti. Sono inoltre conservati alcuni archivi di personalit\u00e0 particolarmente vicine, nelle loro attivit\u00e0, ad Adriano Olivetti come Ludovico Quaroni e Friedrich G. Friedmann, nonch\u00e9 fondi provenienti da donazioni e depositi e una vasta biblioteca ed emeroteca."}
{"id": "115167", "revid": "466539", "url": "https://it.wikipedia.org/wiki?curid=115167", "title": "Wes Unseld", "text": "Giocava nel ruolo di centro.\nCarriera.\nEletto nella Basketball Hall of Fame nel 1988, fu \"rookie\" dell'anno nel 1969 e nello stesso anno anche MVP della stagione; inoltre ottenne anche un premio come MVP delle finali del 1978, ultimo atto della corsa di Washington per il suo unico titolo. Raggiunse le finals anche nel 1971, 1975 e 1979.\nPrese parte a 5 NBA All-Star Game, e segn\u00f2 10,8 punti, 14 rimbalzi, 3,9 assist a partita nel giro di 984 partite.\nInsieme a Wilt Chamberlain, \u00e8 stato l'unico giocatore ad aver vinto il premio come MVP della stagione al suo anno come \"rookie\"."}
{"id": "115173", "revid": "1942768", "url": "https://it.wikipedia.org/wiki?curid=115173", "title": "Piede di mosca", "text": "Il piede di mosca (\u00b6) \u00e8 un antico segno tipografico.\nUtilizzato soprattutto nei libri di diritto o nei testi religiosi, segnava la ripartizione di un capitolo (in titolo, capoversi e paragrafi), indicando pure una nota staccata o un rinvio.\nNegli elaboratori di testo, come Word o Writer, questo simbolo segna la fine di capoversi e paragrafi. Rappresenta inoltre l'icona del pulsante per visualizzare/nascondere i caratteri non visualizzabili.\nIl piede di mosca \u00e8 solitamente disegnato in modo simile a una q minuscola che si estende dall'altezza del discensore a quella del montante; il ciclo pu\u00f2 essere riempito o non riempito. Pu\u00f2 anche essere disegnato con la ciotola che si estende ulteriormente verso il basso, assomigliando a una D rovesciata; questo \u00e8 pi\u00f9 spesso visto nelle vecchie stampe.\nIl piede di mosca era un tipo di rubrica usata nel Medioevo per contrassegnare una nuova linea di pensiero, prima che la convenzione di paragrafi visivamente discreti fosse un luogo comune.\nOrigine e nome.\n\"Piede di mosca ha\" origine dalla parola greca \"paragraphos\". Questo \u00e8 stato reso in francese antico come \"paragrafo\" e successivamente cambiato in \"pelagraphe\". Il primo riferimento del moderno \"piede di mosca\" \u00e8 nel 1440 con la parola inglese medio \"pylcrafte\".\nIl primo modo per dividere le frasi in gruppi in greco antico era il \"paragrafo\" originale, che era una linea orizzontale sul margine a sinistra del testo principale. Man mano che il \"paragraphos\" divenne pi\u00f9 popolare, la linea orizzontale alla fine cambi\u00f2 nella lettera greca Gamma (\u0393 / \u03b3) e pi\u00f9 tardi in \"litterae notabiliores\", che erano lettere ingrandite all'inizio di un paragrafo. Questa notazione cambi\u00f2 presto nella lettera \u27e8K\u27e9, un'abbreviazione per la parola latina \"kaput\", che si traduce come \"testa\", cio\u00e8 segna il capo di una nuova tesi. Alla fine, per segnare una nuova sezione, la parola latina \"capitulum\", che si traduce come \"testolina\", \u00e8 stato utilizzato, e la lettera \u27e8C\u27e9 \u00e8 arrivata a segnare una nuova sezione nel 300 A .C.\nNel 1100, \u27e8C\u27e9 aveva completamente sostituito \u27e8K\u27e9 come simbolo per un nuovo capitolo. I rubricatori alla fine aggiunsero una o due barre verticali al C per stilizzarlo; il simbolo \u00e8 stato riempito con inchiostro scuro e alla fine sembrava il moderno piede di mosca, \u00b6.\nUso moderno.\nGli scribi lasciavano spesso spazio prima dei paragrafi per consentire ai rubricatori di disegnare questo simbolo. Con l'introduzione della stampa, lo spazio prima dei paragrafi era ancora lasciato ai rubricatori per disegnare a mano; tuttavia, i rubricatori non potevano disegnare abbastanza velocemente per gli stampatori e spesso lasciavano in bianco l'inizio dei paragrafi. Questo \u00e8 il modo in cui \u00e8 stato creato il rientro prima dei paragrafi. Tuttavia, il piede di mosca rimane in uso nei tempi moderni nei seguenti modi:\nIl piede di mosca viene utilizzato nei software di desktop publishing come elaboratori di testi desktop e programmi di impaginazione per contrassegnare la presenza di un carattere di controllo di ritorno a capo alla fine di un paragrafo. Viene anche utilizzato come icona su un pulsante della barra degli strumenti che mostra o nasconde il piede di mosca e \"caratteri nascosti\" simili, comprese le tabulazioni, gli spazi bianchi e le interruzioni di pagina. Nella digitazione dei programmi, segna un ritorno che si deve digitare.\nIl piede di mosca pu\u00f2 indicare una nota a pi\u00e8 di pagina in una convenzione utilizzando una sequenza di simboli tipografici distinti in sequenza per distinguere le note a pi\u00e8 di pagina su una data pagina; \u00e8 il sesto di una serie di simboli di note a pi\u00e8 di pagina che iniziano con l'asterisco.\nCodifica.\nIl carattere piede di mosca era nell'estensione del set di caratteri multinazionale del 1984 di ASCII a 0xB6 (decimale 182), da dove \u00e8 stato ereditato da ISO / IEC 8859-1 (1987) e quindi da Unicode come U + 00B6 \u00b6. Inoltre, Unicode definisce anche U + 204B, U + 2761 \u2761, e U + 2E3F. Quest'ultimo \u00e8 obsoleto, essendo sostituito dal piede di mosca, ma \u00e8 incluso in Unicode per compatibilit\u00e0 con le versioni precedenti e studi storici.\nStoricamente, il simbolo piede di mosca era incluso nella codepage hardware predefinita 437 dei PC IBM (e tutte le altre codepage OEM a 8 bit basate su questa) al punto di codice 20 (0x14), condividendo la sua posizione con il codice di controllo ASCII DC4.\nInserimento da tastiera.\nA seconda del carattere utilizzato, questo carattere varia nell'aspetto e, eccezionalmente, pu\u00f2 essere sostituito completamente da un glifo alternativo."}
{"id": "115177", "revid": "2519", "url": "https://it.wikipedia.org/wiki?curid=115177", "title": "Reattore", "text": ""}
{"id": "115178", "revid": "300067", "url": "https://it.wikipedia.org/wiki?curid=115178", "title": "Bob Pettit", "text": "Rivoluzion\u00f2 completamente il ruolo di ala grande, pur spostandosi alle volte nella posizione di centro, rimanendone tuttora uno dei pi\u00f9 grandi interpreti mai visti. Fu eletto nella Basketball Hall of Fame nel 1970, campione NBA nel 1958, MVP della stagione nel 1956 e nel 1959, \"rookie\" dell'anno 1955.\nCarriera.\nHigh school e college.\nBob Pettit frequent\u00f2 la Baton Rouge High School, dove venne escluso dal team di pallacanestro fino al suo anno da junior; nonostante ci\u00f2 continu\u00f2 ad allenarsi costantemente, come \u00e8 capitato frequentemente alle grandi stelle, nel cortile di casa propria. Quando finalmente fu ammesso nella squadra, ne divenne in poco tempo il principale punto di riferimento e, nel suo ultimo anno, la guid\u00f2 con buona parte del merito alla vittoria del titolo statale (la prima nella storia della scuola).\nSi iscrisse, grazie ad una borsa di studio, al locale College di Louisiana State, riscuotendo numerosi successi in termini individuali: in tre anni fu selezionato altrettante volte per la squadra della Southern Conference e due per la All-American; inoltre concluse il triennio con una media di 27,8 punti e 14,6 rimbalzi, ben pi\u00f9 elevate nella sua ultima stagione.\nNBA.\nAl draft NBA 1954 Pettit fu la seconda scelta assoluta per mano degli Hawks, franchigia con la quale sarebbe rimasto legato fino al ritiro, che a quel tempo si trovava a Milwaukee. Pettit era, secondo l'opinione degli addetti ai lavori del tempo, troppo inadatto a giocare nella NBA ma nella stagione d'esordio si comport\u00f2 in maniera eccellente tanto da meritarsi il titolo di Rookie of the Year e la convocazione per l'NBA All-Star Game.\nOltre che per le spiccatissima abilit\u00e0, Pettit si mise in luce, ancor di pi\u00f9 negli anni seguenti, per la determinazione di gioco e per l'enorme impegno impiegato in ogni partita, dando tutto sul campo anche in allenamento. Nel 1956, a fronte di 25,7 punti (1\u00ba della lega) e 16,2 rimbalzi (2\u00ba), fu vincitore del Most Valuable Player Award, nel primo anno della sua istituzione. Bob si aggiudic\u00f2 l'ambitissimo premio anche nella stagione 1958-59 quando guid\u00f2 nuovamente la classifica dei marcatori con 29,2 punti e fu secondo in quella dei rimbalzi con 16,4 a partita. Nel 1962 valic\u00f2 per l'unica volta nella sua carriera la media di 30 punti a partita, 31,1 per la precisione, mentre l'anno prima aveva di poco superato (20,3) la ben pi\u00f9 difficile barriera dei 20 rimbalzi a partita. A fine carriera, Pettit \u00e8 stato l'unico ad aver segnato almeno 20 punti di media in ognuna delle sue stagioni NBA (eguagliato in seguito solo da Michael Jordan) oltre ad aver costantemente oltrepassato i 12 rimbalzi per partita.\nNel 1957 gli Hawks avevano raggiunto per la prima volta le finali, opposti ai Boston Celtics, in possesso del miglior record della stagione. Combattuta sul filo della tensione fino all'ultimo minuto, la serie si risolse con una vittoria dei Celtics in gara 7 per 125 a 123 dopo due tempi supplementari. Pettit partecip\u00f2 alla sfortunata causa dei St. Louis con 29,8 punti e 16,8 rimbalzi nel corso dei playoff. L'anno successivo per Bob si ripresent\u00f2 l'occasione della rivincita e alle Finals si ripropose la sfida tra Hawks e Celtics. In gara 3 Bill Russell, gi\u00e0 dominante sebbene al suo secondo anno NBA, si infortun\u00f2 seriamente ad una gamba abbandonando la serie. Con la decisiva assenza di Russell, Pettit ebbe vita facile sotto canestro e, con una sensazionale prestazione da 50 punti nell'ultima partita, chiuse la serie per 4-2. Gli Hawks raggiunsero le Finals nuovamente nel 1960 e nel 1961: in entrambe le occasioni, i rivali di Boston li respinsero rispettivamente per 4-3 e 4-1."}
{"id": "115179", "revid": "300067", "url": "https://it.wikipedia.org/wiki?curid=115179", "title": "Bob Cousy", "text": "\u00c8 stato uno dei principali professionisti che diedero vita all'\"era della dinastia\" dei Celtics negli anni '50-'60, in cui vinse 6 titoli NBA.\nCaratteristiche tecniche.\nAlto 1,85 metri, era un playmaker dal fisico minuto e dall'atletismo estremamente modesto. Fu un grande assist-man, oltre che un realizzatore di talento grazie all'abilit\u00e0 nel penetrare e nel tiro piazzato.\nCarriera.\nGioc\u00f2 nel 1949 e nel 1950 al College of The Holy Cross dove ricevette grazie al suo stile di gioco nuovissimo per l'epoca grandissimi e tantissimi premi.\nCousy, scelto inizialmente al draft 1950 dai Tri-Cities Blackhawks alla 4\u00aa chiamata assoluta, venne girato senza indugio ai Chicago Stags, ma la franchigia fall\u00ec ancor prima dell'inizio del campionato ed i suoi giocatori vennero smistati nelle altre societ\u00e0 della lega. Cousy and\u00f2 ad arricchire le file dei Boston Celtics, dove aveva inizialmente trovato non molta fiducia in lui da parte dell'allora coach Red Auerbach, il quale al draft, nonostante gli fosse stato vivamente segnalato dal presidente Walter A. Brown, gli prefer\u00ec Chuck Cooper.\nCon l'arrivo di grandi giocatori quali Ed Macauley, il grandissimo Bill Sharman e, per ultimo, il leggendario Bill Russell, i Celtics si trasformarono nella squadra pi\u00f9 forte nella storia del basket NBA. Boston fondava il suo gioco sulla velocit\u00e0 di gioco e sulla rapidit\u00e0 dei folgoranti contropiedi, spesso innestati in difesa da una stoppata di Russell. Cousy fu un maestro esemplare nel guidare questo tipo di azioni, servendo compagni con fantastici assist smarcanti o, alle volte, andando a concludere a canestro di persona con agili lay-up. Nell'era di Cousy ai Celtics (1951-1963), il play da New York contribu\u00ec i maniera sostanziale alla conquista di sei anelli NBA, in una striscia che, dal 1957 al 1963, \u00e8 stata interrotta solamente nel 1958 dai St. Louis Hawks. Fu proprio nel 1957, anno del primo anello vinto, che Cousy si fece fregio del premio di Most Valuable Player della stagione.\nCousy detiene anche un record, cio\u00e8 quello di assist in un tempo, 19 il 27 febbraio 1959.\nNel 1970, all'et\u00e0 di 41 anni (in un'epoca in cui lo stesso Cousy, a 34, fu ritenuto troppo vecchio per mettere piede in campo), torn\u00f2 a giocare per 7 partite al servizio dei Cincinnati Royals. L'apporto di Bob fu pi\u00f9 che modesto, ma bast\u00f2 a riempire fino all'orlo gli spalti di ogni campo in cui and\u00f2 a giocare, per sette serate."}
{"id": "115180", "revid": "19079", "url": "https://it.wikipedia.org/wiki?curid=115180", "title": "Fiat 125", "text": "La Fiat 125 \u00e8 una automobile di fascia medio-alta prodotta dalla FIAT tra il 1967 ed il 1972.\nIl contesto.\nL'entrata in scena della moderna e potente Alfa Romeo Giulia (1962) aveva reso, di colpo, meno interessante la Fiat 1500, nata nel 1961 con una linea di gusto americaneggiante ispirato alla Chevrolet Corvair che, a met\u00e0 anni sessanta, risult\u00f2 precocemente datata.\nCerto a favore della berlina FIAT giocavano il conveniente prezzo d'acquisto e la robustezza costruttiva, tuttavia l\"'appeal\" si stava rapidamente appannando.\nBisognava correre ai ripari velocemente, mentre il progetto 132 \"rimbalzava\" tra l'ufficio tecnico e il consiglio d'amministrazione della Casa torinese. Occorreva, quindi, un \"modello tampone\"' in grado di gestire il periodo d'interregno tra la \"1500\" in difficolt\u00e0 e la futura \"132\", ancora in \"alto mare\", limitando al contempo gli investimenti necessari.\nIl compito affidato dalla dirigenza FIAT all'ing. Dante Giacosa, era quello di progettare, in soli 18 mesi, un nuovo modello in grado di arrestare il calo di vendite che non richiedesse la costruzione di nuovi impianti per essere prodotto.\nLa \"125\" (1967-69).\nGiacosa si mise immediatamente all'opera utilizzando quanto gi\u00e0 disponibile in azienda: il pianale della \"1500 C\" (pi\u00f9 obsoleto di quello della \"124\", ma dal passo pi\u00f9 lungo di 8\u00a0cm), la carrozzeria allungata e modificata della \"124 Berlina\" ed il motore bialbero a camme in testa, gi\u00e0 utilizzato sulle versioni \"Sport Spider\" e \"Sport Coup\u00e9\" della \"124\", con albero motore montato su 5 supporti di banco. La gestazione fu particolarmente rapida: ad esempio, per la carrozzeria del prototipo non furono realizzati modelli in gesso ma si lavor\u00f2 direttamente sulle lamiere originali della \"124\".\nIl pianale, bench\u00e9 meno evoluto, col suo retrotreno ad assale rigido con balestre a foglia (la \"124\" aveva, sempre nello schema a ponte rigido, le molle elicoidali), grazie al passo pi\u00f9 lungo consentiva una miglior abitabilit\u00e0 longitudinale. La trazione ovviamente, rimaneva sulle ruote posteriori.\nLa carrozzeria sub\u00ec qualche modifica dimensionale per adattarla al nuovo passo e pochi adeguamenti estetici: frontale pi\u00f9 alto e imponente, mascherina cromata con 4 fari quadrati, profili cromati sulle fiancate, coda ridisegnata con gruppi ottici verticali. Le portiere, con maniglie incassate, e la parte centrale della carrozzeria erano le stesse della \"124\".\nPer poterlo adattare meglio alle esigenze di una berlina, il 4 cilindri \"Lampredi\" sub\u00ec un incremento di cilindrata da 1438 a 1608\u00a0cm\u00b3 grazie a un nuovo albero motore con corsa di 80\u00a0mm. Ci\u00f2 lasci\u00f2 invariata la\npotenza massima di 90 cv DIN, ottenuti per\u00f2 a 5600 giri/min anzich\u00e9 a 6500: ne miglior\u00f2 la distribuzione di coppia motrice e la fluidit\u00e0 d'erogazione.\nCompletavano il quadro tecnico i 4 freni a disco, con servofreno a depressione, e il cambio a 4 marce tutte sincronizzate: quest'ultimo era equipaggiato con sincronizzatori tipo Porsche, che diedero ottimi risultati riguardo alla manovrabilit\u00e0. I rapporti delle varie marce furono studiati pensando a utilizzi intensivi della neonata berlina anche in autostrada: per esempio, la velocit\u00e0 raggiungibile in III era di 125\u00a0km/h contro i 100 della \"1500 C\" (75 cv DIN) e i 105 della \"2300 Lusso\" (105 cv DIN).\nLa vettura, utilizzando componenti gi\u00e0 esistenti, venne sviluppata rapidamente ed i primi prototipi iniziarono gi\u00e0 a circolare nell'inverno del 1966.\nLo schema delle sospensioni ricalc\u00f2 quello della progenitrice, con carreggiate leggermente pi\u00f9 larghe. Interessante un particolare della sospensione posteriore, derivato dalla sportiva \"Dino\" e utilizzato in seguito anche per i modelli \"131\", \"132\" e \"Argenta\". Il ponte rigido rimase sostanzialmente quello della \"1500 C\" ma privato della barra antirollio presente nella progenitrice, sostituita da una coppia di biellette longitudinali che collegavano il ponte al pianale, utilizzate per migliorare la precisione di guida. La Casa rimarcava curiosamente questo dettaglio nelle brochure della vettura nelle sue varie versioni, parlando di un cosiddetto \"schema a quadrilatero\".\nLa \"125\" venne presentata ufficialmente il 22 aprile del 1967, con tre mesi di anticipo sul tempo ipotizzato.\nLa nuova berlina Fiat venne accolta positivamente da pubblico e critica: gli interni,\nnuovi, spaziosi e allestiti con materiali di ottima qualit\u00e0 (solo il finto legno della plancia e l'effetto metallizzato dello skay dei sedili lasciarono qualche perplessit\u00e0), e la carrozzeria (cui sapienti ritocchi avevano dato maggior \" importanza\") piacquero al pubblico. Inoltre era tra le poche auto della sua categoria con l'abitacolo senza parti di lamiera in vista. Da segnalare, dopo molti anni di \"assenza\", il ritorno della leva del cambio a cloche e della strumentazione con elementi circolari. Anche la brillantezza delle prestazioni (0-100 Km/h in 12,8 secondi) e la robustezza generale del modello vennero apprezzate dai clienti, che lamentarono, per\u00f2, l'assenza della 5\u00aa marcia: la \"rivale\" \"Giulia Super\" l'aveva.\nLa Fiat \"125\" fu una delle primissime automobili a montare di serie il tergicristallo con comando ad intermittenza. Da fine '67, solo a richiesta, era disponibile il contagiri elettronico.\nAltri accessori disponibili su richiesta per la nuova berlina torinese sono l'antifurto \"bloccasterzo\", gli pneumatici a fianco bianco, l'autoradio, la trasmissione semiautomatica \"Idroconvert\" (funzionante in modo analogo a quella gi\u00e0 offerta sulla \"850\").\nLa \"125 S\" (1968-70).\nAl Salone di Torino del '68 venne presentata la \"125 S\", che si distingueva dalla versione normale per le cornici cromate sui passaruota, per gli interni pi\u00f9 ricchi (sedili con fascia centrale in tessuto, nuova consolle centrale con porta oggetti, plancia priva del finto legno, nuovo impianto di riscaldamento e nuovo rivestimento del pavimento con migliore insonorizzazione, luce nel vano motore e nel bagagliaio) e, soprattutto, per il potenziamento del motore da 90 a 100 \u00a0CV DIN a 6200 giri/min, mantenendo invariata la cilindrata e l'adozione della 5\u00aa marcia, non di velocit\u00e0 ma di riposo, allo scopo di raggiungere la velocit\u00e0 massima di 170\u00a0km/h a circa 5.500 giri/min, contro i 160 (a circa 6.300 giri/min) della versione normale. Effettivamente la punta massima veniva raggiunta pi\u00f9 facilmente in 4\u00ba in alcune condizioni di marcia: alcune riviste specializzate dell'epoca raggiunsero comunque i 170\u00a0km/h in 5\u00ba marcia (le prove su strada venivano effettuate in condizioni di marcia pi\u00f9 favorevoli e con vettura perfettamente \"a punto\"). Le vendite del nuovo modello sopravanzarono quelle della versione base che, nel '69 usc\u00ec di produzione pur rimanendo per due anni ancora in listino. Prezzo al momento del lancio 1.390.000 Lire contro 1.300.000 della versione normale.\nAltri aggiornamenti della \"125 S\" riguardavano l'adozione del doppio circuito frenante (un circuito per l'avantreno e uno per il retrotreno) e del correttore meccanico di assetto in frenata (la potenza frenante al retrotreno veniva dosata per evitare il bloccaggio delle ruote dovuto all'alleggerimento della sospensione posteriore in frenata), oltre a una diversa taratura dello sforzo al pedale del servofreno, risultato troppo leggero sulla precedente versione. Completavano il tutto una nuova scatola dello sterzo, derivata da quella della Fiat \"Dino Coup\u00e9\", nuovi fari allo iodio e l'adozione di serie di pneumatici a carcassa radiale. Inoltre la leva del cambio venne arretrata e accorciata, per un'impostazione pi\u00f9 sportiva del posto guida. Anche lo specchietto retrovisore interno venne modificato, con un nuovo attacco sganciabile in caso di impatto.\nVennero introdotti accessori optional di pregio, come ad esempio: aria condizionata, cerchi in lega leggera, lunotto termico, cristalli atermici. Nuove luci di cortesia e attacchi per il montaggio di un altoparlante ai posti posteriori. Diversi particolari in plastica dell'abitacolo, come ad esempio le guarnizioni dei montanti e dei sedili anteriori, beneficiano di un miglioramento della finitura. Anche gli ultimi esemplari prodotti della \"125\" base furono equipaggiati con doppio circuito frenante.\nIl bagagliaio subisce una leggera riduzione della capacit\u00e0, da 400 a 380 dm\u00b3, dovuta all'adozione del nuovo serbatoio da 50 litri anzich\u00e9 45.\nLa \"125 Special\" seconda serie (1970-72).\nNel '70 un maquillage interess\u00f2 il frontale (nuova mascherina e indicatori di direzione inclusi nel paraurti), la coda (nuovi gruppi ottici pi\u00f9 ampi, a sviluppo orizzontale), gli interni (sedili in tessuto e finta pelle, plancia rivestita in vero legno, disponibilit\u00e0 di accessori ampliata) e altri particolari esterni come i nuovi copricerchi e i paraurti con inserto in gomma che gli valsero il soprannome di \"125 gommone\". Vennero resi disponibili altri accessori a richiesta di pregio, come il cambio automatico (costruzione General Motors, 3 rapporti) e l'accensione elettronica.\nParticolare non trascurabile per l'epoca: la \"125 Special\" dal 1970 adott\u00f2 uno sterzo con piantone snodato e diviso in tre parti, che in caso di incidente frontale evitava pericolosi arretramenti del volante contro il pilota.\nL'uscita di scena del modello (1972) suscit\u00f2 molti rimpianti nel pubblico che, negli anni, ne aveva apprezzato le doti di robustezza, affidabilit\u00e0, qualit\u00e0 e prestazioni brillanti.\nLe Fiat 125 fabbricate all'estero.\nOltre ai 603.877 esemplari prodotti in Italia dalla FIAT, la \"125\" ebbe un lunghissimo seguito produttivo in vari continenti, costruita da aziende consociate FIAT o su licenza :\nInteressante il fatto che la station wagon argentina e quella polacca siano differenti tra loro nel taglio delle portiere posteriori e nella coda, pur derivando dalle rispettive berline che invece condividono il pianale e il giro-porte.\nOccorre precisare che la Fiat \"125\" non \u00e8 mai stata prodotta n\u00e9 in Russia n\u00e9 in Spagna. Sussiste ancora un equivoco riguardo a questo fatto: in Russia \u00e8 stata prodotta la Vaz \"Lada\" in varie versioni, tutte derivate dalla Fiat 124, con motori monoalbero a camme in testa da 1300 a 1600\u00a0cm\u00b3. La versione di punta \u00e8 la \"Lada 2107\". Questo modello non \u00e8 una \"125\": col modello italiano condivide come tutte le \"124\" solo alcune parti di carrozzeria come tetto, portiere e giro-porte.\nIn Spagna venne prodotta negli anni settanta la SEAT 1430 seconda serie: il frontale era equipaggiato con gli stessi fari quadrati alogeni delle \"125 Special\", come alcune parti della carrozzeria e i fanali posteriori. Anch'essa per\u00f2 non era una derivata della \"125\" bens\u00ec della \"124\". Unica vera similitudine meccanica era il motore bialbero Fiat di 1592\u00a0cm\u00b3, evoluzione del precedente 1608\u00a0cm\u00b3, poi affiancato dal 1756 da 118 \u00a0CV, di origine Fiat 132.\nEntrambe queste vetture, la \"2107\" russa e la \"1430\" spagnola, hanno il pianale della \"124\" e non della \"125\", diversi tra loro. Differenti rispetto alla stessa \"125\" erano anche sospensioni, sterzo e freni.\nDegne di nota, bench\u00e9 prodotte in pochi esemplari, le seguenti versioni preparate:\nLa Fiat 125 e le corse.\nLa FIAT 125 fu la prima vettura impiegata dalla casa torinese per cimentarsi nei rally. Nel 1968 la versione base venne utilizzata da diversi team privati; a partire dal 1969, la \"125 S\" fu utilizzata dalla neonata FIAT Squadra Corse, struttura nata inizialmente per coaudivare le squadre private e successivamente diventata un vero e proprio team ufficiale.\nLe \"125 S\" e \"125 Special\" preparate per la classe Gruppo 2 giunsero ad erogare 145\u00a0CV a 6800 giri/min e, oltre a irrobustimenti della scocca e della meccanica, impiegavano il differenziale autobloccante.\nA partire dal 1973 la \"125 Special\" Gr.2 venne sostituita per un breve periodo dalla \"124 Special T 1600\": a breve, gli impegni della FIAT Squadra Corse si concentreranno sul Campionato mondiale Marche rally e sulla \"124 Spyder Abarth\" Gr.4. Nonostante ci\u00f2, la \"125 Special\" calcher\u00e0 ancora le scene dei rally italiani ed europei con i team privati, fino a circa il 1977, anno di scadenza dell'omologazione per le corse del modello italiano.\nNotevole l'8\u00ba posto assoluto conquistato al Safari Rallye del 1973 dall'equipaggio Robin Ulyate - Ivan Smith a bordo di una \"125 Special\" II serie Gr.2 preparata appositamente per la competizione.\nLa FIAT 125 costruita in Italia ha vissuto anche esperienze in pista, come la Marathon de la Route del 1969, vinta dalla Lancia Fulvia 1600 HF, dove una \"125 S\" strettamente di serie, schierata dalla \"Scuderia Pinerolo\" conquist\u00f2 un incoraggiante 9\u00ba posto, davanti a vetture di ben maggior cilindrata, con l'equipaggio formato da Pino Ceccato, Cristiano Rattazzi e Luca Cordero di Montezemolo.\nUn'evoluzione del propulsore della 125, gi\u00e0 montato sulla FIAT 124 Sport 1600 e denominato \"125 BC.000\", nel 1971 equipaggia la monoposto Abarth SE 025, vettura del nuovo campionato monomarca Formula Italia.\nUn breve cenno alle attivit\u00e0 sportive dei modelli fabbricati all'estero. La Polski-FIAT \"125p\" corse nei rally europei per tutti gli anni '70, con versioni \"1.5\", \"Acropolis\" e \"Montecarlo\". Nello stesso periodo anche l'argentina FIAT-Concord \"125\" corse numerosi rally in Sudamerica. Invece la neozelandese FIAT \"125 T\" fece soprattutto esperienze in circuito.\nLa FIAT 125 su strada (tratto da prova su strada \"Quattroruote\", n.137 e 138, maggio e giugno 1967).\n\u201cLa FIAT 125 ha un comportamento su strada brillante, senza comunque mai mettere in difficolt\u00e0 il guidatore. Diverse sue caratteristiche segnano uno stacco deciso con i precedenti modelli Fiat di classe media, a cominciare dalle prestazioni.\nDi buon livello, anche se non eccezionale, la velocit\u00e0 massima di 160\u00a0km/h e buone sono anche l'accelerazione e la ripresa, grazie a un motore potente ed elastico. Unico rilevante neo, il consumo elevato di carburante. La tenuta di strada della 125 \u00e8 altrettanto buona, sicura anche sul bagnato, con un comportamento neutro che tende al sovrasterzante solo se portata al limite. Il rollio \u00e8 contenuto e ci\u00f2 facilita la maneggevolezza, insieme allo sterzo pronto e preciso. Il cambio, a sole 4 velocit\u00e0, \u00e8 comunque ben sincronizzato e gli innesti delle marce sono dolci, senza \"gommosit\u00e0\". Giudicate interessanti le velocit\u00e0 raggiungibili nelle marce inferiori. La frizione \u00e8 adeguata al resto della trasmissione e lo sforzo al pedale non \u00e8 particolarmente elevato. I freni sono abbastanza potenti e resistenti; purtroppo lo sforzo al pedale \u00e8 troppo leggero e ci\u00f2, unitamente alla presenza del servofreno, pu\u00f2 innescare facilmente bloccaggi in frenata. Anche il comfort e l'abitabilit\u00e0 la rendono gradita al pubblico. Nonostante l'assenza di una 5\u00ba velocit\u00e0 il motore non ha una rumorosit\u00e0 invadente; lo sterzo, anche se un po' pesante in manovra, non trasmette vibrazioni al volante; il molleggio \u00e8 accettabile, anche sui terreni sconnessi. Quattro persone possono viaggiare comode e in cinque si sta ancora discretamente: solo i passeggeri pi\u00f9 alti hanno qualche problemino sul divanetto posteriore. In compenso, l'accessibilit\u00e0 \u00e8 buona con porte apribili fino a quasi 90\u00ba.\u201c\nVelocit\u00e0 Massima: 160,835 km/h.\nAccelerazione sul km da fermo con l'uso del cambio: 34\"00. Accelerazione 0-100 km/h: 12\"00.\nRipresa sul km da 30 km/h in IV marcia: 40\"22.\nDurante una prova su strada della \"125\" equipaggiata con impianto a gas, la vettura alimentata a benzina raggiunse la velocit\u00e0 di 163,363 km/h e percorse il km con partenza da fermo in 33\"80.\nFiat gir\u00f2 un filmato per la presentazione ufficiale della \"125\" dove il pilota Lodovico Scarfiotti effettuava un collaudo e una prova su strada strumentale della vettura. In quel caso vennero dichiarati una velocit\u00e0 massima di 162 km/h e un'accelerazione sul km da fermo in 32\"80. \nLa FIAT 125 Special su strada (tratto da prova su strada \"Quattroruote\", n.157, gennaio 1969).\n\"L'impressione generale \u00e8 quella di avere di fronte una vettura migliorata e maturata, ora davvero ai vertici della categoria, senza per\u00f2 essere tirata allo spasimo. Il motore da 100\u00a0CV ha un tono marcatamente sportivo ed \u00e8 particolarmente brillante agli alti regimi, senza penalizzare troppo l'originaria elasticit\u00e0. I 170\u00a0km/h, grazie al nuovo cambio a 5 velocit\u00e0, possono essere mantenuti a lungo; il consumo \u00e8 diminuito, soprattutto nella guida extraurbana. Molto buona l'accelerazione, grazie anche alle velocit\u00e0 ottenibili nei rapporti inferiori e buona pure la ripresa in 4\u00aa marcia; la 5\u00aa marcia fornisce uno spunto pi\u00f9 lento ma sufficiente. In generale, le prestazioni della 125 Special sono al vertice, competitive con le concorrenti pi\u00f9 agguerrite: il resto della meccanica si rivela adeguato e affinato rispetto alla prima versione. Lo sterzo rimane preciso e diretto, grazie alla nuova scatola derivata dalla \"Dino\": a causa degli pneumatici radiali \u00e8 per\u00f2 pi\u00f9 pesante in manovra. il cambio a 5 marce ha sempre una buona rapportatura, ha innesti molto buoni ed \u00e8 silenzioso, per\u00f2 l'innesto della retromarcia \u00e8 talvolta difficoltoso; frizione soddisfacente, anche a caldo nonostante l'occasionale tendenza a \"strappare\". L'impianto frenante modificato ha migliorato leggermente gli spazi di frenata e soprattutto il comportamento in generale, grazie a un servofreno dallo sforzo al pedale leggermente pi\u00f9 pesante e al correttore di assetto al retrotreno. La tenuta di strada \u00e8 sostanzialmente invariata e si dimostra all'altezza anche in autostrada, la maggiore potenza \u00e8 comunque ben gestibile. Il comfort, grazie ai vari miglioramenti all'interno dell'auto, \u00e8 migliorato e la 5\u00aa marcia rende la 125 Special molto silenziosa. Apprezzabile inoltre, per la visibilit\u00e0, il nuovo lunotto termico.\"\nNon vi sono differenze su strada tra la \"S\" del 1968 e la successiva versione \"Special\" del 1970. All'epoca, la stampa specializzata non ha realizzato alcun articolo rilevante riguardo l'unica differenza possibile tra i due modelli: l'accensione elettronica a richiesta per la 2\u00aa serie.\nVelocit\u00e0 massima: 169,316 km/h in V marcia.\nAccelerazione sul km da fermo con l'uso del cambio: 33\"29.\nRipresa sul km da 30 km/h in IV marcia: 39\"60 e in V marcia: 43\"80. (Durante una prova su strada della \"125 Special\" 2\u00aa serie con roulotte, effettuata sempre da \"Quattroruote\" nel 1971, il tempo registrato dalla vettura senza rimorchio in V marcia fu di 41\"80)"}
{"id": "115181", "revid": "729019", "url": "https://it.wikipedia.org/wiki?curid=115181", "title": "Legio VI Ferrata", "text": "La Legio VI Ferrata, (dal 193 d.C. fu chiamata Legio VI Ferrata Fidelis Constans Felix) fu una legione romana reclutata nell'agosto del 47 a.C. da Cesare, nelle province della Gallia Cisalpina e dell'Illirico.\nDeve il suo nome al pesante armamento metallico dei soldati, e per la fedelt\u00e0 verso Settimio Severo.\nLa legione aveva come simbolo un toro, ma si portava appresso anche l'effigie della Lupa Capitolina.\nStoria.\nEt\u00e0 republicana.\nEbbe un ruolo di primo piano nella battaglia di Zela (47 a.C.), odierna Zile in Turchia combattuta contro Farnace II, figlio di Mitridate VI re del Ponto, che aveva occupato l'Armenia e manifestato altre mire espansionistiche. Si scontr\u00f2 con i soldati di Pompeo in Hispania, poi fu al seguito di Marco Antonio e definitivamente nell'esercito di Augusto, con base in Siria.\nEt\u00e0 imperiale.\nNel 35 d.C. varc\u00f2 l'Eufrate, mosse poi contro i Giudei che avevano rifiutato di collocare l'immagine di Caligola nel Tempio di Gerusalemme. Dal 58 al 60 segu\u00ec Corbulone in Armenia per arginare la minaccia partica; nel 67 fu accorpata all'esercito con cui Cestio Gallo mosse contro i Giudei insieme alla Legio XII Fulminata.\nAgli ordini di Licinio Muciano (governatore della Siria), intraprese la marcia verso l'Italia ma fu dirottata in Mesia (odierna Serbia), perch\u00e9 sub\u00ec pesanti attacchi da parte dei Daci che erano in numero notevolmente maggiore.\nTornata in oriente, nel 72 ebbe parte predominante nell'invasione del regno della Commagene: il territorio entr\u00f2 a far parte della provincia di Siria dopo la deposizione del re Antioco IV di Commagene. Da questo momento prese sede a \"Samosata\". Con Traiano mosse contro i Parti a nel 105 conquist\u00f2 la nuova provincia d'Arabia, posta tra il fiume Giordano ed il Mar Morto, zona essenzialmente desertica e povera di risorse, ma importantissima per i commerci con la Persia, l'India ed altri prosperosi centri quali Petra e Bosra.\nAdriano la spost\u00f2 dislocandola in Palestina per combattere la terza guerra giudaica, che termin\u00f2 solo nel 135, con la distruzione del Tempio di Gerusalemme da parte della Legione. Nel 193 la legione si dimostr\u00f2 favorevole a Settimio Severo contro Pescennio Nigro a per tale motivo fu chiamata \"Fidelis Constans\". Alla fine del III secolo le fonti relative alla legione diminuiscono drasticamente, e alcuni studiosi hanno ipotizzato il suo scioglimento o la distruzione in combattimento, anche se studi recenti paiono avere identificato tracce della sua sussistenza ancora nel 303/304, presso la fortezza legionaria di Udruh, non lontano da Petra."}
{"id": "115182", "revid": "119159", "url": "https://it.wikipedia.org/wiki?curid=115182", "title": "Peso specifico", "text": "Il peso specifico \u00e8 definito come il peso di un campione di materiale diviso per il suo volume. Indica quanto pesa in newton (N) l'unit\u00e0 di volume (1m\u00b3) di una sostanza.\nNel Sistema internazionale l'unit\u00e0 di misura \u00e8 il N/m\u00b3.\nComunemente il termine \"peso specifico\" \u00e8 usato impropriamente come sinonimo di densit\u00e0 e per questo si trova molto spesso indicato come g/cm\u00b3 o kg/L o kg/dm\u00b3.\nIn questo caso i grammi sarebbero da intendersi secondo un'obsoleta definizione di \"grammi peso\", non \"grammi massa\", dove 1 grammo peso \u00e8 il peso di 1 grammo massa in condizioni di accelerazione di gravit\u00e0 standard.\nLa differenza \u00e8 sottile e per la verit\u00e0 all'atto pratico la si pu\u00f2 spesso ignorare, ma \u00e8 opportuno tener presente che mentre la densit\u00e0 \u00e8 un rapporto tra una massa e un volume, il peso specifico \u00e8 un rapporto tra un peso (quindi una forza) e un volume. Visto che il peso \u00e8 pari alla massa moltiplicata per l'accelerazione di gravit\u00e0 espressa in g, il peso specifico (espresso in kgpeso/m\u00b3) e la densit\u00e0 hanno di conseguenza il medesimo valore solo se ci si trova in un punto dove l'accelerazione di gravit\u00e0 \u00e8 esattamente uguale a \"gn\" (gravit\u00e0 standard che per convenzione \u00e8 pari a cio\u00e8 1\u00a0g).\nIn generale, a meno di motivi specifici, \u00e8 da preferire l'uso della densit\u00e0.\nDensit\u00e0 e peso specifico di alcuni materiali.\nLa tabella seguente mostra il valore della densit\u00e0 (pi\u00f9 propriamente \"massa volumica\") in kg/m\u00b3 e il peso specifico in N/m\u00b3 di alcuni materiali. Per ottenere il valore del peso specifico in N/m\u00b3, basta moltiplicare il valore della densit\u00e0 per la costante di accelerazione gravitazionale, che nel caso del campo gravitazionale terrestre vale circa (dipende dal punto della superficie terrestre in cui ci si trova, il valore convenzionale \u00e8 stato fissato in ).\nNella tabella seguente, dove non sia indicato diversamente, con il termine \"acqua\" si intende acqua pura (cio\u00e8 senza sostanze disciolte in essa, ovvero costituita solo da molecole di H2O). Infatti il peso specifico dell'acqua varia a seconda delle sostanze eventualmente disciolte in essa.\nI valori di densit\u00e0 possono essere indifferentemente letti anche come grammi al dm\u00b3."}
{"id": "115183", "revid": "287204", "url": "https://it.wikipedia.org/wiki?curid=115183", "title": "Omayyadi", "text": "Omayyadi (al sing. \"omayyade\", pron. ), o Omaiadi (anticamente anche Ommiadi), \u00e8 il nome di due distinte dinastie califfali arabe che fanno derivare il loro nome dal clan di appartenenza, i Ban\u016b Umayya (), a sua volta parte della trib\u00f9 dei Ban\u016b Coreisciti della Mecca.\nAll'epoca del profeta Maometto il clan era uno dei pi\u00f9 ricchi della Mecca e, come tale, governava di fatto la citt\u00e0 insieme ad altre potenti famiglie in quella che \u00e8 stata definita una \"repubblica oligarchica mercantile\".\nIl personaggio di maggior rilievo era Ab\u016b Sufy\u0101n, figlio di \u1e24arb, che contrast\u00f2 a lungo l'attivit\u00e0 di Maometto e si sottomise al nuovo modello religioso e politico solo quando gli fu inevitabile. La sera prima della resa della citt\u00e0 a Maometto, nell'anno 630, accompagnato dai figli Yaz\u012bd e da Mu\u02bf\u0101wiya, probabilmente su pressione dello zio del profeta al-\u02bfAbb\u0101s b. \u02bfAbd al-Mu\u1e6d\u1e6dalib (eponimo degli Abbasidi), si rec\u00f2 nel campo armato di Maometto e fece dichiarazione di fede islamica, sancendo di fatto la fine delle ostilit\u00e0 fra musulmani e pagani della Mecca e la vittoria dei primi.\nI vantaggi per la sua famiglia furono subito evidenti. Ab\u016b Sufy\u0101n pot\u00e9 mantenere intatto il suo patrimonio e i suoi figli furono completamente coinvolti nella conduzione politica della \"Umma\". Il primogenito ebbe incarichi militari di spicco (che lo porteranno poi a comandare uno dei corpi di spedizione in Siria e al suo governatorato all'epoca di \u02bfUmar ibn al-Kha\u1e6d\u1e6d\u0101b), il secondo fu segretario del Profeta trascrivendo alcune Rivelazioni coraniche per poi accompagnare il fratello come suo alfiere in Siria e raccogliendone l'eredit\u00e0 governatoriale quando mor\u00ec di peste ad Emmaus (\u02bfUmw\u0101s) nel 639.\nI califfi omayyadi di Siria.\nLa prima dinastia califfale che guid\u00f2 la \"Umma\" islamica dal 661 al 750 fu fondata da Mu\u02bf\u0101wiya ibn Ab\u012b Sufy\u0101n, appartenente alla famiglia omayyade che aveva gi\u00e0 espresso nel 644 un califfo nella persona di \u02bfUthm\u0101n ibn \u02bfAff\u0101n e che spost\u00f2 a Damasco la capitale della \"Umma\", precedentemente fissata a Medina (e poi \u02bfAl\u012b ibn Ab\u012b \u1e6c\u0101lib l'aveva trasferita a Kufa). A Damasco, tuttavia, i califfi omayyadi spesso preferirono i loro palazzi o casini di caccia situati nella steppa (\"b\u0101diya\") siriana e transgiordanica: i cosiddetti \"castelli omayyadi\" di Qu\u1e63ayr \u02bfAmr\u0101, del Qa\u1e63r al-Khayr al-Gharb\u012b, del Qa\u1e63r al-Mshatt\u0101 e di molti altri, alcuni dei quali erano riadattamenti di precedenti strutture palaziali bizantine o ghassanidi, oppure costruite \"ex novo\".\nI Califfi omayyadi di al-Andalus.\nQuando la dinastia \u2013 distinta in una prima branca, detta \"sufy\u00e0nide\" e in una seconda, detta \"marw\u00e0nide\" \u2013 croll\u00f2 sotto i colpi degli Abbasidi, \u02bfAbd al-Ra\u1e25m\u0101n b. Mu\u02bf\u0101wiya, un membro della famiglia omayyade e nipote di un precedente califfo, riusc\u00ec a scampare alla strage operata dai vincitori ai danni della dinastia abbattuta. Costui riusc\u00ec a riparare in al-Andalus (la Spagna islamica) dopo essere stato accolto dalla famiglia berbera della madre in Nordafrica e l\u00ec si fece riconoscere emiro (\"am\u012br\") dalla popolazione musulmana, ancora affezionata alla dinastia deposta, avviando una politica del tutto indipendente da quella dei suoi avversari abbasidi, fondando il califfato di Cordova.\n\u02bfAbd al-Ra\u1e25m\u0101n mantenne come sua capitale la vecchia sede governatoriale di Cordova e si fece promotore di una politica di forte contrasto del regno cristiano asturleonese, nato dopo la conquista islamica di buona parte della Penisola iberica, e di una poderosa ascesa culturale che fortemente influenz\u00f2 i confinanti regni cristiani.\nNel X secolo d.C. l'emirato si trasform\u00f2 in califfato, anche per controbattere sul piano dell'immagine l'appena istituito (anti)califfato dei Fatimidi ismailiti, proponendosi definitivamente come legittima alternativa sunnita al califfato degli Abb\u0101sidi.\nIl califfato om\u00e0yyade andaluso fin\u00ec alla fine del primo terzo dell'XI secolo e dopo di esso si apr\u00ec la stagione dei \"Reinos de Taifas\" (\"Mul\u00f9k al-taw\u00e0\u02beif\"), nome dato al vasto insieme di staterelli musulmani che si vennero a creare dopo la dissoluzione del califfato di Cordova."}
{"id": "115185", "revid": "174925", "url": "https://it.wikipedia.org/wiki?curid=115185", "title": "Ciclo di Calvin", "text": " \nIl ciclo di Calvin-Benson della fotosintesi clorofilliana \u00e8 un processo metabolico ciclico che avviene nello stroma del cloroplasto e che utilizza ATP e NADPH provenienti dalla fase luce-dipendente per sintetizzare glucosio. Questo ciclo costituisce la cosiddetta fase oscura della fotosintesi ed \u00e8 indipendente dalla luce. La ferredossina, ridotta dall'assorbimento della radiazione luminosa, si ossida riducendo le tioredossine. Queste hanno l'importante ruolo di attivare gli enzimi che regolano le reazioni del ciclo.\nIl processo fissa una molecola di CO2 a una molecola a 5 atomi di carbonio, il ribulosio-1,5-bisfosfato, grazie a un enzima chiamato RuBisCO (ribulosio-1,5-bisfosfato carbossilasi ossigenasi); una serie di reazioni che coinvolgono idrogeni gi\u00e0 disponibili nel NADPH2 e provenienti dalla fotolisi dell'acqua permettono la sintesi del saccarosio, dalla cui scissione si ricavano glucosio e fruttosio.\nFormazione di glucosio attraverso il ciclo di Calvin-Benson.\nIl glucosio \u00e8 costituito da sei atomi di carbonio mentre la CO2 ne ha uno solo. Con il ciclo di Calvin-Benson 6 molecole di partenza, il chetozucchero pentoso Ribulosio 1,5-bisfosfato, si legano a 6 molecole di CO2; si ottengono quindi 12 molecole a tre atomi di carbonio (C3) gliceraldeide-3-fosfato: dieci di queste riformano il 6 ribulosio bisfosfato di partenza, le altre due danno una molecola di glucosio a sei atomi di carbonio, che rappresenta il guadagno netto del ciclo.\nLa prima reazione del ciclo di Calvin-Benson consiste nel rilascio di anidride carbonica, per opera dell'enzima stromatico ribulosio-1,5-bi\"s\"fosfato carbossilasi/ossigenasi (RuBP carbossilasi/ossigenasi o RuBisCO), su un composto organico a 5 atomi di carbonio, il ribulosio-1,5-bisfosfato (RuBP), con l'intervento di una molecola di acqua. Ci\u00f2 porta alla formazione di un composto instabile a 6 atomi di carbonio, che immediatamente si decompone in due molecole a 3 atomi di carbonio, il 3-fosfoglicerato (acido 3-fosfoglicerico, PGA). Poich\u00e9 il primo composto stabile che si forma dopo la fissazione della CO2, il PGA, contiene 3 atomi di carbonio, il ciclo di Calvin-Benson viene anche chiamato ciclo C3.\nOgni molecola di PGA si lega poi a un gruppo fosfato proveniente dalla scissione dell'ATP (quello che si \u00e8 formato durante la fase luminosa) trasformandosi cos\u00ec in 1,3-bisfosfoglicerato. Quest'ultimo, utilizzando l'energia che deriva dall'ossidazione del NADPH, anch'esso proveniente dalla fase luminosa, e dalla rottura di un legame fosforico, viene infine ridotto a 3-fosfogliceraldeide (PGAL o GAP). Il NADP, ormai ossidato, ritorna quindi nella catena di trasporto degli elettroni della fase luminosa, pronto a essere nuovamente ridotto per poi venire ancora ossidato.\nProdotti del ciclo di Calvin-Benson.\nOgni 6 molecole di CO2 fissate nel ciclo di Calvin-Benson, si ha la formazione di 12 molecole di gliceraldeide-3-fosfato (G3P) e di queste, 10 continuano il ciclo fino a ricostituire, attraverso una serie di reazioni, 6 molecole di RuBP (nella fase di ricostruzione delle 6 molecole di RuBP vengono consumate altre 6 molecole di ATP) mentre 2 escono dal ciclo per seguire un destino completamente diverso. Queste 2 molecole di gliceraldeide-3-fosfato, che rappresentano il guadagno netto del ciclo, si uniscono per formare il fruttosio bisfosfato dal quale poi si origina, nella maggior parte dei casi, il glucosio fosfato. Quest'ultimo, non appena sintetizzato, pu\u00f2 seguire vari destini:\nLa presenza del ciclo di Calvin-Benson nella fotosintesi fa s\u00ec che si rigeneri continuamente la molecola in grado di agganciare la CO2 (RuBP), assicurandone sempre la presenza nel cloroplasto. Inoltre nelle reazioni cicliche i passaggi sono graduali, cos\u00ec da richiedere ogni volta una limitata quantit\u00e0 di energia corrispondente a quella che pu\u00f2 fornire la rottura di un legame ad alta energia come quello dell'ATP.\nRiassunto.\n\"Gli eventi che hanno luogo durante la fase oscura possono essere distinti in tre tappe:\""}
{"id": "115189", "revid": "88740", "url": "https://it.wikipedia.org/wiki?curid=115189", "title": "Walter Frank Raphael Weldon", "text": ""}
{"id": "115190", "revid": "30610", "url": "https://it.wikipedia.org/wiki?curid=115190", "title": "Charles Davenport", "text": "Biografia.\nDavenport nacque a Stamford, Connecticut. Frequent\u00f2 l'Universit\u00e0 Harvard dove consegu\u00ec un PhD in biologia nel 1892. Si spos\u00f2 nel 1894. Divenne istruttore di zoologia, sempre alla Harvard.\nCon i suoi lavori, Davenport divenne noto come uno dei principali biologi statunitensi del suo periodo, pioniere nei tentativi di sviluppare degli standard quantitativi di tassonomia. Davenport ebbe un enorme rispetto per l'approccio biometrico all'evoluzione introdotto da Francis Galton e Karl Pearson, e fece parte del comitato editoriale del giornale di Pearson, \"Biometrika\". Comunque, dopo la \"riscoperta\" delle leggi dell'ereditariet\u00e0 di Gregor Mendel, divenne un fedele adepto ed un importante partecipante alla scuole Mendeliana di genetica.\nDavenport divenne direttore del Cold Spring Harbor Laboratory nel 1910, dove fond\u00f2 l'Eugenics Record Office. Egli inizi\u00f2 a studiare l'ereditariet\u00e0 umana, e gran parte dei suoi sforzi vennero in seguito rivolti alla promozione dell'eugenetica. Un suo libro del 1911, \"Heredity in Relation to Eugenics\", fu un lavoro importante nella storia dell'eugenetica statunitense.\nDavenport, assieme ad un assistente, tent\u00f2 anche di sviluppare un approfondito approccio quantitativo alla questione della mescolanza razziale (o \"miscegenazione\"), o, per dirla con le sue parole, dell'\"incrocio razziale\" negli umani. Il lavoro che ne scatur\u00ec \"Race Crossing in Jamaica\", pubblicato nel 1929, intendeva dare prove statistiche dei pericoli della mescolanza tra bianche e neri. Oggi viene considerata un'opera di razzismo scientifico, e venne criticata ai suoi tempi per essere giunta a conclusioni che andavano ben oltre (e talvolta contro) i dati che presentava.\nCharles Davenport mor\u00ec il 18 febbraio 1944 a botaz henry chupoz.."}
{"id": "115191", "revid": "291370", "url": "https://it.wikipedia.org/wiki?curid=115191", "title": "Zavorra", "text": "La zavorra \u00e8 una massa installata su una imbarcazione, un veicolo, un velivolo o altro mezzo di trasporto, con varie finalit\u00e0.\nFinalit\u00e0.\nAlcune possono essere:\nPer questa funzione vengono impiegati materiali ad alta densit\u00e0 e nel contempo economici, soprattutto piombo.\nEsempi pratici di utilizzo.\nUna zavorra, in genere blocchi di cemento, sabbia o pietrame, \u00e8 collocata nella \"sentina\" (la parte inferiore della stiva) per abbassare il centro di massa e stabilizzare lo scafo. Senza questa zavorra, nelle imbarcazioni a vela il vento laterale potrebbe portare al rovesciamento dello scafo. Nelle navi mercantili, la massa del carico caricato sui ponti superiori innalzerebbe troppo il baricentro favorendo anche in questo caso il rovesciamento.\nIn alcune imbarcazioni viene usata come zavorra l'acqua di mare, fatta entrare attraverso apposite valvole in un compartimento dedicato. In questo modo \u00e8 possibile regolarne l'entit\u00e0 in funzione del carico trasportato.\nNei sommergibili appositi vani dello scafo possono essere allagati con acqua di mare o svuotati pompandovi aria compressa per variare la densit\u00e0 della nave e determinare la sommersione o l'emersione.\nNegli aerei una zavorra, spesso in uranio impoverito, \u00e8 installata nella coda per controbilanciare le masse dei motori e altre strutture presenti a prua.\nNelle macchine operatrici e nelle gru sono montati blocchi di zavorra per equilibrare la massa del carico trasportato.\nI sommozzatori ed i palombari indossano cinture o scarpe piombate per vincere la spinta di Archimede e rimanere immersi.\nNei primi palloni aerostatici ad idrogeno venivano caricati a bordo sacchi di sabbia come zavorra. Per compensare la continua perdita di gas o per salire di quota, veniva lentamente scaricata una opportuna quantit\u00e0 di sabbia."}
{"id": "115192", "revid": "767487", "url": "https://it.wikipedia.org/wiki?curid=115192", "title": "Fantasmi a Roma", "text": "Fantasmi a Roma \u00e8 un film del 1961 diretto da Antonio Pietrangeli.\nTrama.\nL'anziano Principe Annibale di Roviano vive solitario nell'antico palazzo di famiglia sito nel centro storico di Roma, in placida coabitazione con un gruppo di fantasmi. Questi sono tutti membri della sua famiglia e, come precisato dallo stesso principe, sono tutti morti di morte violenta. Nessuno pu\u00f2 vederli, se non in pericolo di vita o in punto di morte, e pur non avendoli mai visti il principe \u00e8 l'unico a dirsi sicuro della loro presenza. I fantasmi sono:\nSenza mai una compagnia, l'anziano principe ha preso l'abitudine di parlare coi fantasmi, e per questo viene creduto \"matto\" da chi pensa stia parlando da solo. Di tanto in tanto la sua piacevole monotonia \u00e8 rotta da un ingegnere, rappresentante di una grande societ\u00e0 che vuole acquistare il palazzo per demolirlo, e costruire al suo posto un moderno supermercato.\nLa vita quotidiana scorre tranquilla fino al giorno in cui, tentando di riparare lo scaldabagno di casa, anche il principe muore, come il fratello, a causa di un'esplosione. Suo unico erede \u00e8 un nipote, Federico di Roviano, che si ricorda di avere una casa e una famiglia solo dopo aver ereditato. Federico \u00e8 fidanzato con Eileen, attricetta da quattro soldi dalle abitudini alquanto materialiste, dalla quale si fa praticamente mantenere, ed \u00e8 intenzionato a cedere il palazzo agli speculatori.\nPer impedire che l'antica residenza patrizia venga demolita i fantasmi decidono di trasformarla in un bene architettonico, ricorrendo all'aiuto di un volubile ed eccentrico fantasma-pittore del Seicento morto in un incendio, Giovan Battista Villari detto \"il Caparra\", che, sul soffitto della enorme camera da letto dell'antica dimora, celato alla vista da una controsoffittatura in legno e tela dipinta, dipinge il grandioso affresco \"Giove che seduce Venere travestito da lavandaia\" nel giro di una notte, usando per modelli donna Flora e fra Bartolomeo.\nUn critico d'arte, contattato per periziare l'affresco (fatto rinvenire dai fantasmi stessi), inizialmente scettico, grazie ad un \"trucco\" architettato dai fantasmi dichiara non potersi trattare di un'opera del Caparra, bens\u00ec di Michelangelo Merisi, il Caravaggio. Il Caparra, furioso, lo fa cadere dalle scale, provocandogli la frattura di una gamba, ma i fantasmi hanno comunque raggiunto il loro scopo. L'edificio non pu\u00f2 essere abbattuto, e la vita potr\u00e0 procedere tranquilla come prima, con una differenza per\u00f2: alla compagnia si \u00e8 aggiunto Annibale di Roviano, nel frattempo divenuto fantasma.\nIl principe Federico, liberatosi di Eileen (che mirava unicamente ai suoi soldi), e degli stessi speculatori, si trasferisce nella fastosa residenza patrizia della sua famiglia, e circondato dalle invisibili e premurose presenze si concede finalmente a quella aristocratica vaghezza che la nobile condizione gli impone, proprio come aveva fatto prima di lui lo zio Annibale.\nAccoglienza.\nCritica.\nSecondo il \"Dizionario Morandini\", sono il distacco e l'eleganza le caratteristiche essenziali di questa preziosa opera cinematografica, una favola surrealistica costruita su una sceneggiatura brillante e spiritosa co-firmata da uno dei pi\u00f9 grandi autori satirici del teatro e della letteratura italiana: Ennio Flaiano."}
{"id": "115195", "revid": "8972", "url": "https://it.wikipedia.org/wiki?curid=115195", "title": "Bletilla", "text": "Bletilla \u00e8 un genere di piante appartenente alla famiglia delle Orchidacee.\nIl genere comprende alcune specie di orchidee terricole di clima temperato, originarie di Cina, Giappone e Taiwan. Il nome \u00e8 il diminutivo di \"Bletia\", un genere di orchidee americano cos\u00ec chiamato in onore di Don Luis Blet, un farmacista e botanico spagnolo del XVIII secolo.\nDescrizione.\nGli pseudobulbi assomigliano a cormi (bulbo-tuberi) e normalmente stanno al livello del suolo. Ogni pseudobulbo porta molte foglie plichettate lunghe circa 40\u00a0cm. L'inflorescenza spunta dal centro del nuovo getto prima che le foglie siano completamente sviluppate nella primavera e all'inizio dell'estate. I fiori possono essere di vari colori, dal bianco al giallo al viola, e tutte le specie hanno quattro pollinia.\nTassonomia.\nIl genere comprende 6 specie:\nColtivazione.\nLe specie di \"Bletilla\" sono di solito rustiche, sebbene alcune di esse richiedano protezione dal gelo. \u00c8 preferibile coltivarle in vasi, con terriccio ben drenante in modo che l'acqua non ristagni attorno alle radici durante la stagione invernale, quando la pianta \u00e8 in riposo vegetativo. Inoltre \u00e8 meglio innaffiarle moderatamente all'inizio della stagione di crescita in quanto solitamente le nuove radici iniziano a crescere circa quattro settimane dopo la comparsa dei nuovi germogli."}
{"id": "115196", "revid": "262457", "url": "https://it.wikipedia.org/wiki?curid=115196", "title": "Mahayana", "text": ""}
{"id": "115197", "revid": "709565", "url": "https://it.wikipedia.org/wiki?curid=115197", "title": "John Fante", "text": "Biografia.\nFante nacque a Denver, nel Colorado, l'8 aprile del 1909, figlio di Nicola Fante, un immigrato italiano originario di Torricella Peligna (in provincia di Chieti), e di Mary Capolungo, una casalinga statunitense, nata a Chicago (nell'Illinois) da genitori italiani originari della Basilicata. Fante cresce a Boulder, dove trascorre un'infanzia turbolenta, ma nonostante tutto riesce a diplomarsi e ad iscriversi, seppur per un breve periodo, presso l'Universit\u00e0 del Colorado. Abbandonati dunque gli studi universitari, inizia molto presto a fare lavori precari. La condizione di povert\u00e0 e i suoi continui dissapori con il padre lo portano ad abbandonare il tetto famigliare nella provinciale Boulder e stabilirsi a Los Angeles, dove arriva nel 1930, per dedicarsi seriamente alla scrittura.\nCon i suoi primi racconti brevi pubblicati da varie riviste letterarie californiane, i fratelli e la madre si trasferiscono anche loro in California, a Roseville. Scrive con una certa regolarit\u00e0 per le riviste \"The American Mercury\" e \"The Atlantic\" anche grazie al supporto di Henry Louis Mencken, di cui \u00e8 da tempo corrispondente. Sempre all'inizio degli anni trenta inizia la sua collaborazione con Hollywood in veste di sceneggiatore, un lavoro che non ama ma che comunque gli porta discreti guadagni. Ha lavorato anche in Italia come sceneggiatore per Dino De Laurentiis. Si trasferisce in una piccola stanza a Bunker Hill, celebrata con affetto nei suoi romanzi.\nNel 1934 inizia il suo primo romanzo \"La strada per Los Angeles\", il quale sar\u00e0 concluso nel 1936, ma vedr\u00e0 la pubblicazione solo nel 1985, seguito nel 1938 da \"Aspetta primavera, Bandini\", che riscuote subito un grande successo, e un anno dopo replica il successo con uno dei suoi romanzi pi\u00f9 famosi, \"Chiedi alla polvere\". Durante la guerra John Fante vive un periodo di crisi narrativa dovuto anche all'impegno come collaboratore per i servizi d'informazione e alla nascita dei suoi quattro figli (di cui uno, il secondogenito Dan, intraprender\u00e0 anch'egli la carriera di scrittore) dalla moglie Joyce Smart, sposata nel 1937. Il suo lavoro successivo \u00e8 del 1952, anno di pubblicazione di \"Una vita piena\".\nSi ammala di diabete e, sfiduciato, pubblica il suo romanzo \"La confraternita dell'uva\" nel 1977. L'anno 1978 vede l'incontro tra Fante e Charles Bukowski, che dichiara di considerarlo \"il migliore scrittore che abbia mai letto\" e \"il narratore pi\u00f9 maledetto d'America\" (Bukowski giunse a dichiarare \"Fante era il mio Dio\"). Bukowski gli chiede l'autorizzazione di ristampare \"Chiedi alla polvere\", per cui scrive un'appassionata prefazione. Pur di spingere la casa editrice Black Sparrow per cui scriveva a ristampare le opere di Fante, da lungo tempo fuori stampa, Bukowski giunge a minacciare l'editore di non consegnare loro il manoscritto del suo nuovo romanzo.\nLa ripubblicazione delle sue opere fa vivere un periodo di speranza a John Fante, che a causa della malattia \u00e8 diventato cieco ed \u00e8 stato sottoposto all'amputazione di entrambe le gambe. Il suo ultimo romanzo \u00e8 \"Sogni di Bunker Hill\", che Fante detta alla moglie, pubblicato nel 1982 a conclusione della saga del suo alter ego Arturo Bandini. John Fante muore l'8 maggio del 1983 in una stanza della clinica \"Motion picture and television country house\" a Woodland Hills, sobborgo di Los Angeles. Ha lasciato numerosi inediti che poco per volta stanno facendo riscoprire un autore di notevole rilievo.\nOpere.\nRomanzi.\nLa saga di Arturo Bandini.\nFacendo riferimento alla vita del protagonista Arturo Bandini, i romanzi andrebbero letti nel seguente ordine:\nSono stati pubblicati in quest'ordine nella raccolta Einaudi \"Le storie di Arturo Bandini\" (2009), a cura di Emanuele Trevi."}
{"id": "115199", "revid": "124045280", "url": "https://it.wikipedia.org/wiki?curid=115199", "title": "Dominique de Villepin", "text": "Considerato un visionario da alcuni per il suo rifiuto di impegnare la Francia nella guerra in Iraq nel 2003, criticato dai suoi detrattori per il \"Movimento contro il primo contratto di lavoro\" (CPE) e l\"'affare Clearstream\", Dominique de Villepin \u00e8 un diplomatico e stretto collaboratore di Jacques Chirac. \u00c8 stato successivamente Ministro degli affari esteri tra il 2002 e il 2004, poi dell'Interno dal 2004 al 2005 nei governi di Jean-Pierre Raffarin, prima di essere nominato Primo ministro dal Presidente il 31 maggio 2005.\nDurante il suo mandato come Primo ministro, la Francia ha vissuto una forte crescita, la disoccupazione \u00e8 stata in costante declino, il debito pubblico \u00e8 stato contenuto, il peso del debito pubblico si \u00e8 ridotto. Lascia l'incarico di capo del governo il 17 maggio 2007 all'inizio della presidenza di Nicolas Sarkozy.\nDa allora, si \u00e8 ritirato dalla vita politica francese, la sua posizione sulla \"guerra contro il terrorismo\" \u00e8 stata notata in seguito agli attacchi del 13 novembre 2015 in Francia. Difende l'idea che l'aggressiva politica estera degli Stati Uniti non pu\u00f2 essere un modello per la Francia. Secondo Dominique de Villepin, le operazioni militari della NATO in Medio Oriente e nel Mediterraneo meridionale alimentano un processo di odio e distruzione che porta a pi\u00f9 caos e guerre. Secondo lui, \u00e8 necessario adottare una strategia politica in grado di pensare a operazioni ben oltre le bombe e l'azione militare nel senso stretto del termine.\nDopo Georges Pompidou e Raymond Barre, \u00e8 la terza personalit\u00e0 sotto la Quinta Repubblica a diventare capo del governo senza aver mai corso per un incarico elettivo a suffragio universale prima di entrare in carica, e l'unico a non essere mai candidato alle elezioni per suffragio universale da allora in poi.\nNel giugno 2010 ha dato vita a un nuovo partito, Repubblica Solidale in vista di una sua candidatura alle elezioni presidenziali in Francia del 2012.\nDiplomatico di carriera.\nFiglio di Xavier de Villepin, industriale e dal 1986 al 2004 senatore centrista e poi dell'UMP. \u00c8 nipote della terza moglie di Jacques Chaban-Delmas. Trascorre l'adolescenza all'estero in Venezuela e negli Stati Uniti. Rientrato in Francia, studia all'Institut d'\u00e9tudes politiques e all'\u00c9cole nationale d'administration (Ena) di Parigi. Diplomatico di carriera dal 1980, presta servizio presso il ministero degli Esteri, a Washington e a Nuova Delhi. Politicamente \u00e8 vicino al Raggruppamento per la Repubblica, il partito neo-gollista. Dal 29 marzo 1993 al 16 maggio 1995 \u00e8 direttore di gabinetto di Alain Jupp\u00e9, ministro degli Esteri nel governo di \u00c9douard Balladur.\nEminenza grigia di Chirac.\nDal maggio 1995 al maggio 2002 \u00e8 segretario generale della Presidenza della Repubblica, ossia il principale collaboratore di Jacques Chirac. Nel giugno 1997, suggerisce al presidente di sciogliere l'Assembl\u00e9e Nationale con un anno di anticipo, al fine di evitare che lo sfavore dell'elettorato possa lievitare pericolosamente fino alla scadenza naturale della legislatura. L'idea si dimostra un autogol, perch\u00e9 alle elezioni prevale lo schieramento di sinistra e, suo malgrado, il presidente Chirac \u00e8 costretto a nominare primo ministro il socialista Lionel Jospin in un governo di coabitazione che dura cinque anni.\nContro la guerra all'Iraq.\nNel maggio 2002, dopo la rielezione di Chirac alla presidenza della Repubblica, \u00e8 nominato ministro degli Esteri nel primo governo di Jean-Pierre Raffarin (incarico in cui sar\u00e0 confermato nel secondo governo Raffarin) ed \u00e8 uno dei promotori della costituzione dell'Unione per un Movimento Popolare (UMP). In quanto responsabile della politica estera, \u00e8 il capofila del dissenso contro gli USA e la guerra in Iraq, e al Consiglio di Sicurezza dell'ONU pronuncia un discorso cos\u00ec risoluto, che gli varr\u00e0 l'applauso dei rappresentanti dei Paesi membri ostili al conflitto. Il 31 marzo 2004 \u00e8 nominato ministro all'Interno, della sicurezza interna e delle libert\u00e0 locali nel terzo governo Raffarin, succedendo a Nicolas Sarkozy che passa al ministero dell'Economia e delle finanze con il rango di ministro di Stato.\nPrimo ministro.\nL'esperienza al ministero dell'Interno gli serve soprattutto come rodaggio prima di fare il gran salto nella politica nazionale. \u00c8 infatti nominato dal presidente della Repubblica Chirac Primo ministro il 31 maggio 2005 in sostituzione di Raffarin, dimissionario perch\u00e9 logorato da tre anni di guida di governo e anche in conseguenza del voto contrario della maggioranza dei francesi al referendum sulla Costituzione Europea. De Villepin \u00e8 perfettamente antitetico a Jean-Pierre Raffarin: non ha mai partecipato a una competizione elettorale, \u00e8 cresciuto all'estero, \u00e8 parigino di adozione, ha frequentato scuole prestigiose, \u00e8 alto e slanciato, veste con eleganza, ha una dizione perfetta, \u00e8 appassionato di storia e di letteratura, \u00e8 un oratore raffinato e parla numerose lingue straniere. Tant'\u00e8 che per un breve periodo \u00e8 indicato come un probabile candidato alla presidenza della Repubblica, in competizione con Sarkozy.\nLe difficolt\u00e0.\nIn quella fase il compito di Primo ministro \u00e8 particolarmente gravoso, perch\u00e9 a de Villepin tocca traghettare la Francia durante gli ultimi due anni del mandato del presidente della Repubblica. Non ha molti amici all'interno dell'UMP, e gli viene quotidianamente rinfacciato di non aver mai affrontato una competizione elettorale. \u00c8 subito messo in confronto con una serie di difficolt\u00e0 enormi, che mettono a dura prova il suo carattere metodico e tollerante.\nLe \"periferie calde\".\nIn un primo momento de Villepin sembra conquistare le simpatie dei francesi, e all'Assembl\u00e9e Nationale i suoi modi signorili gli guadagnano il rispetto dell'opposizione. I socialisti lo conoscono bene, perch\u00e9 durante la \"coabitazione\" era lui a trattare quotidianamente con Olivier Schrameck, il direttore di gabinetto del primo ministro Lionel Jospin, per raggiungere un'intesa con il presidente della Repubblica Chirac. Ma \u00e8 dall'estrema sinistra che arrivano i primi problemi: nell'ottobre del 2005, deve fronteggiare i moti delle \"banlieues\" (le \"periferie calde\" delle grandi citt\u00e0 francesi), tanto che si vedr\u00e0 costretto a decretare tre mesi di stato d'urgenza. Deve per\u00f2 rassegnarsi a lasciare la \"vedette\" a Sarkozy, che \u00e8 tornato al ministero dell'Interno e che si reca pi\u00f9 volte nelle periferie in rivolta con grande seguito di telecamere.\nL'economia.\nIl 25 febbraio 2006 si attira le critiche del governo italiano perch\u00e9 con il suo intervento ha mandato a monte un'OPA dell'Enel in direzione del gruppo franco-belga Suez (gas ed elettricit\u00e0). A partire dal mese di marzo dello stesso anno, attraversa una fase di confronto durissimo con le sinistre, i sindacati e i movimenti giovanili che contestano l'introduzione del CPE (\"contract premi\u00e8re embauche\"), uno strumento contrattuale messo a punto per ridurre il numero dei disoccupati. Le proporzioni della protesta sono tali che il 31 marzo 2006 lo stesso Chirac si vede costretto ad annunciare in diretta tv una revisione della legge appena approvata, ossia la sua abrogazione.\nL'uscita di scena.\nL'esperienza alla guida del governo sembra provare de Villepin. Il 20 giugno 2006, durante un \"question-time\" all'Assembl\u00e9e Nationale, perde le staffe e pronuncia parole pesanti nei confronti del primo segretario del Partito Socialista Fran\u00e7ois Hollande (l'indomani ritirer\u00e0 le offese). Ma \u00e8 anche vero che \u00e8 sempre nel mirino dell'opposizione, \u00e8 afflitto da crescente calo di popolarit\u00e0, ed \u00e8 perfino malvisto all'interno della stessa UMP. Le sue ambizioni presidenziali, coltivate fino ai primi mesi del 2006, sembrano riposte per sempre. Dato pi\u00f9 volte per dimissionario, Villepin rimane tuttavia in carica fino alla scadenza del mandato di Chirac il 15 maggio 2007. L'indomani passa le consegne al nuovo Primo ministro Fran\u00e7ois Fillon, proprio l'uomo politico che due anni prima non aveva riconfermato nel suo governo. Non partecipa alle elezioni legislative del giugno 2007.\nRepubblica Solidale.\nPrima ancora che il processo Clearstream 2 sia deciso in primo grado, il 24 aprile 2009 Dominique de Villepin dichiara di essere intenzionato a candidarsi all'Eliseo alle presidenziali del 2012. Il 17 giugno 2010 annuncia alla stampa la sua decisione di fondare un nuovo movimento politico, che si chiamer\u00e0 Repubblica Solidale, e due giorni dopo pronuncia davanti ai suoi sostenitori riuniti alla Halle Freyssnet a Parigi il discorso fondatore. Il 19 settembre 2011, Villepin rassegna le dimissioni dalla presidenza del movimento. L'11 dicembre 2011, in occasione di un'intervista televisiva, conferma la sua intenzione a candidarsi alle presidenziali. Tuttavia, il 16 marzo 2012 annuncia di non essere riuscito a raccogliere le 500 firme necessarie per presentarsi. In occasione delle elezioni presidenziali e di quelle politiche della primavera 2012, non fa nessuna indicazione di voto ai suoi sostenitori.\nIl processo Clearstream 2 e l'assoluzione.\nNel corso della primavera del 2006, de Villepin deve vedersela anche con l'affare \"Clearstream 2\". L'ex primo ministro \u00e8 accusato di aver contribuito, a partire dall'estate 2004, a una macchinazione tesa a nuocere soprattutto il suo principale rivale dell'epoca, Nicolas Sarkozy.\nIl 5 luglio 2007, tornato ormai privato cittadino, la sua abitazione e il suo ufficio subiscono una perquisizione nell'ambito dell'inchiesta. Il 27 luglio \u00e8 ascoltato dai giudici di Parigi, che hanno poi emesso nei suoi confronti un provvedimento di \"\"mise en examen\" (corrispondente a un avviso di garanzia).\nIl 7 ottobre 2008 l'allora procuratore della Repubblica di Parigi, Jean-Claude Marin, richiede il rinvio a giudizio di Dominique de Villepin per atti di \"complicit\u00e9 par abstention de d\u00e9nonciation calomnieuse\". Nondimeno, l'alto magistrato richiede il ritiro delle altre imputazioni (\"complicit\u00e9 d'usage de faux, recel de vol et recel d'abus de confiance\"\").\nIl 18 novembre 2008 i giudici istruttori, Jean-Marie d'Huy e Henri Pons, accolgono la richiesta di rinvio a giudizio. Il dibattimento davanti al Tribunale di Parigi si apre il 21 settembre per chiudersi il 23 ottobre 2009. Fatto inusuale nella procedura penale francese, il presidente della Repubblica in esercizio, Nicolas Sarkozy, si costituisce parte civile. La sentenza, della quale \u00e8 data lettura il 28 gennaio 2010, statuisce l'assoluzione piena di de Villepin dall'imputazione. Il 14 settembre 2011 l'assoluzione \u00e8 confermata dalla Corte d'appello di Parigi. In occasione del processo di secondo grado, Sarkozy non si era costituito parte civile.\nCuriosit\u00e0.\nAppassionato di letteratura e in particolare di poesia, ha chiamato Marie e Victoire le figlie femmine, Arthur il figlio maschio in onore di Arthur Rimbaud, e ha scritto saggi storici e raccolte di versi. Maratoneta, ha un debole per la cucina italiana, tanto che \u00e8 ospite abituale di un noto ristorante italiano del VI \"arrondissement\" di Parigi. \u00c8 cugino di primo grado della moglie dell'editore Rodolfo De Benedetti.\nPer sostenere le spese legali, ha dovuto vendere all'asta la sua collezione di cimeli napoleonici.\nPer uno scarto di quindici giorni, Dominique de Villepin non \u00e8 insignito della dignit\u00e0 di grande ufficiale della Legion d'Onore che a seguito di un decreto del 22 novembre 2008 spetta di diritto agli ex Primi ministri rimasti in carica per almeno due anni."}
{"id": "115202", "revid": "1861950", "url": "https://it.wikipedia.org/wiki?curid=115202", "title": "Boeing 777", "text": "Il Boeing 777 \u00e8 un aereo di linea a fusoliera larga a lungo raggio prodotto dall'industria statunitense Boeing a partire dalla met\u00e0 degli anni novanta. Dotato di due motori a turboventola, \u00e8 il pi\u00f9 grande bimotore del mondo. L'aereo ha oltre 300 posti e la sua autonomia varia a seconda delle versioni e degli allestimenti da 9\u00a0695 a 17\u00a0370 chilometri (da 5\u00a0235 a 9\u00a0380 miglia nautiche).\nI suoi elementi caratteristici sono le grosse gondole sotto le ali (che nella versione -300ER ospitano i General Electric GE90-115B, i turbofan pi\u00f9 potenti mai costruiti), le sei ruote su ciascuno dei due carrelli principali e l'ampia fusoliera a sezione circolare. Il 777 \u00e8 stato il primo aereo di linea costruito dalla Boeing con controlli \"fly-by-wire\" (cio\u00e8 mediati da computer e servocontrolli elettronici), ed \u00e8 stato anche il primo aereo commerciale progettato completamente al computer, tramite un software CAD chiamato CATIA.\nIl 777 \u00e8 prodotto in diverse versioni con lunghezze e autonomie variabili. Il 777-200LR, dimostratosi capace di compiere mezzo giro del mondo senza scalo, detiene il record per l'aereo di linea con l'autonomia pi\u00f9 lunga e quello per la maggiore distanza coperta da un aereo commerciale con un solo rifornimento.\nNel 2011, a poco pi\u00f9 di 18 anni dall'inizio della costruzione del primo esemplare, la Boeing ha messo in cantiere il millesimo esemplare del bimotore intercontinentale 777. Per raggiungere questo traguardo, i modelli 767 e 747 (il popolare \"Jumbo\") avevano impiegato rispettivamente 31 e 25 anni.\nStoria del progetto.\nContesto.\nAll'inizio degli anni settanta aerei come il Boeing 747, il McDonnell Douglas DC-10, il Lockheed L-1011 TriStar e l'Airbus A300 divennero la prima generazione di aeroplani commerciali a fusoliera larga a entrare in servizio. Nel 1978, la Boeing present\u00f2 tre nuovi modelli: il bireattore 757, destinato a rimpiazzare il fortunato modello 727; il bireattore 767, diretto concorrente dell'A300 e il bireattore 777, concepito per competere sul mercato con il DC-10 e l'L-1011. Il 757 e il 767, aerei di taglia media destinati al servizio a medio raggio, furono lanciati sul mercato con un certo successo\u00a0\u2013 in parte grazie alle nuove regolamentazioni di sicurezza ETOPS (\"Extended-range Twin-engine Operational Performance Standards\", standard per le prestazioni operative dei bireattori ad ampio raggio) varate negli anni ottanta per regolare le operazioni transoceaniche dei bimotori civili. Queste regolamentazioni consentivano ai bimotori di linea giudicati adatti a volare sopra l'oceano, allontanandosi a una distanza massima di tre ore dall'aeroporto pi\u00f9 vicino. Grazie alle regole ETOPS, le compagnie aeree poterono cominciare a impiegare il 767 su alcune lunghe tratte transoceaniche che non richiedevano aerei di capacit\u00e0 superiore; in seguito a studi di mercato che evidenziavano la superiorit\u00e0 del 757 e del 767, il progetto del 777 trimotore fu quindi abbandonato. In questo modo, per\u00f2, la Boeing rimaneva priva di un modello capace di collocarsi a met\u00e0 tra il 767-300ER e il 747-400.\nVerso la fine degli anni ottanta il DC-10 e l'L-1011 andavano avvicinandosi al pensionamento, spingendo perci\u00f2 le case costruttrici a sviluppare progetti per rimpiazzarli. La McDonnell Douglas stava lavorando sull'MD-11, una versione allungata e migliorata del DC-10, mentre la Airbus stava sviluppando l'A330 e l'A340. Nel 1986, la Boeing studi\u00f2 la possibilit\u00e0 di produrre un 767 ingrandito, provvisoriamente designato 767-X, per ottenere una fetta del mercato aperto dalla necessit\u00e0 di sostituire i wide-body di prima generazione. La prima proposta per l'adattamento del 767 si caratterizzava per la fusoliera allungata, per le ali ampliate e per l'introduzione dei winglets. Studi successivi prevedevano di incrementare la sezione della fusoliera, ma di conservare molti elementi del 767 senza modifiche, adottando ad esempio il medesimo abitacolo e il medesimo muso.\nLe linee aeree che costituivano i potenziali acquirenti del 767-X per\u00f2 non si rivelarono entusiaste del progetto; esse volevano che la sezione della fusoliera venisse ulteriormente aumentata, che la configurazione degli interni fosse completamente flessibile, che l'autonomia garantisse la possibilit\u00e0 di effettuare voli intercontinentali e che i costi operativi fossero inferiori a quelli di qualunque 767 allungato. Nel 1988, anche in seguito all'aumento della competizione tra le compagnie di costruzioni aeronautiche, la Boeing si convinse della necessit\u00e0 di sviluppare un aereo completamente nuovo, che sarebbe diventato il nuovo bireattore 777. La ditta fin\u00ec per optare per la configurazione bimotore a causa del suo consolidato successo sui modelli precedenti, ma anche a causa di vantaggi in termini di costo e della prospettiva di miglioramenti nella tecnologia motoristica. L'8 dicembre 1989 la Boeing cominci\u00f2 a proporre l'acquisto del 777 alle compagnie aeree.\nProgettazione.\nLa fase di progettazione del nuovo bireattore Boeing fu diversa da quella dei precedenti aviogetti commerciali della compagnia. Per la prima volta, otto compagnie aeree (All Nippon Airways, American Airlines, British Airways, Cathay Pacific, Delta Air Lines, Japan Airlines, Qantas e United Airlines) furono interpellate per contribuire a definire il progetto secondo le loro esigenze. Questa fu un'innovazione rispetto alle consuetudini dell'industria aeronautica, poich\u00e9 normalmente i costruttori disegnavano gli aeroplani con pochissime interferenze da parte degli acquirenti. Le otto compagnie che collaborarono con la Boeing alla progettazione del 777 divennero note come il \"Working-together group\", cio\u00e8 il gruppo collaborativo.\nAlla prima riunione del gruppo, nel gennaio 1990, venne distribuito ai rappresentanti delle linee aeree un questionario di 23 pagine con domande riguardanti i desideri delle compagnie rispetto al nuovo progetto. Per il marzo di quello stesso anno, la Boeing e le linee aeree erano giunte alla definizione della configurazione di base: l'aereo doveva avere una cabina con sezione prossima a quella del 747, una capacit\u00e0 massima di 325 passeggeri, interni flessibili, un abitacolo dotato di visori (\"glass cockpit\"), comandi \"fly-by-wire\", e un costo operativo per passeggero per chilometro del 10% pi\u00f9 basso rispetto all'A330 e all'MD-11. La Boeing scelse come sede dell'assemblaggio finale la sua fabbrica di Everett, Washington, gi\u00e0 sede della produzione del 747.\nIl 14 ottobre 1990 la United Airlines divenne il primo cliente del 777, piazzando un ordine del valore complessivo di 11 miliardi di dollari per 34 aerei con motorizzazione Pratt &amp; Whitney (con opzioni per altri 34). La fase di sviluppo coincise con il programma della United per il rimpiazzo del vecchio DC-10. La compagnia voleva che il nuovo jet fosse in grado di servire principalmente tre tratte: da Chicago alle Hawaii, da Chicago all'Europa e da Denver alle Hawaii. Anche le certificazioni ETOPS erano una priorit\u00e0 per la United, a causa del lungo tratto transoceanico delle rotte verso le Hawaii.\nNel gennaio 1993 una squadra di sviluppo della United si un\u00ec ai progettisti della Boeing e di altre compagnie aeree presso la fabbrica di Everett per scendere nei dettagli del progetto; in totale, 240 gruppi di disegnatori con fino a 40 membri ciascuno studiarono quasi 1\u00a0500 progetti relativi alle singole componenti dell'aereo. Il diametro della fusoliera fu aumentato per soddisfare la Cathay Pacific, la sua lunghezza fu incrementata su richiesta della All Nippon Airways, e gli input della British Airways portarono ad aggiungere sistemi automatici di diagnosi per la manutenzione e ad aumentare la flessibilit\u00e0 degli interni, oltre che ad aumentare il peso totale.\nIl Boeing 777 fu il primo aereo di linea ad essere progettato completamente al computer. Ogni disegno tecnico venne creato per mezzo di un software CAD (\"Computer-Aided Design\") chiamato CATIA (\"Computer-Aided Three-dimensional Interactive Application\"), prodotto dalla Dassault Syst\u00e8mes insieme alla IBM. In questo modo fu possibile simulare l'assemblaggio di un aereo virtuale, per verificare l'aderenza di tutte le molte migliaia di parti e l'assenza di interferenze o altri problemi, riducendo cos\u00ec la necessit\u00e0 di costose revisioni sui prototipi. La Boeing inizialmente non era del tutto convinta delle potenzialit\u00e0 del software CATIA, e costru\u00ec comunque un simulacro del muso dell'aereo per verificare i risultati delle simulazioni. Il test ebbe un successo tale che gli altri simulacri previsti non vennero costruiti.\nProduzione e collaudi.\nIl processo di produzione \u00e8 stato caratterizzato da un considerevole internazionalismo, con un numero di subappalti stranieri senza precedenti per un aeroplano Boeing, superato solo dal successivo 787. I contributori stranieri hanno incluso la Mitsubishi Heavy Industries e la Kawasaki Heavy Industries per quanto riguarda i pannelli della fusoliera, la Fuji Heavy Industries per la sezione centrale dell'ala, la Hawker de Havilland per gli equilibratori e la Aerospace Technologies of Australia per il timone. Un accordo tra la Boeing e un'associazione di aziende aerospaziali giapponesi rese queste ultime partner al 20% dell'intero programma di sviluppo. Il modello iniziale, il 777-200, fu lanciato con tre motorizzazioni possibili (General Electric, Pratt &amp; Whitney, Rolls-Royce) a scelta del cliente. Ciascuna delle tre aziende aveva in precedenza accettato di produrre \"ad hoc\" un motore di almeno 340 kN di spinta per equipaggiare il bireattore pi\u00f9 grande del mondo.\nPer ospitare la produzione del nuovo jet, la Boeing dovette raddoppiare le dimensioni del suo stabilimento a Everett (spendendo quasi 1,5 miliardi di dollari) per fare spazio a due nuove linee di montaggio. Vennero sviluppate nuove metodologie di produzione, tra cui una macchina capace di far ruotare le sezioni della fusoliera di 180 gradi intorno all'asse longitudinale per dare ai tecnici la possibilit\u00e0 di accedere facilmente alla parte superiore dell'aereo. L'assemblaggio finale del primo esemplare cominci\u00f2 il 4 gennaio 1993. Per allora, il programma aveva gi\u00e0 accumulato ordini per 118 aerei (con opzioni per altri 95) da parte di 10 diverse compagnie aeree. \u00c8 stato stimato che l'investimento totale della Boeing nel programma sia stato di oltre 4 miliardi di dollari, a cui vanno aggiunti altri 2 miliardi investiti dai fornitori e dai subappaltatori.\nIl 9 aprile 1994 il primo 777 (numero di produzione WA001) esegu\u00ec il \"roll out\" in una serie di 15 cerimonie svolte nel corso della giornata a beneficio dei 100\u00a0000 ospiti presenti. Il primo volo avvenne il 12 giugno 1994 ai comandi del pilota collaudatore John E. Cashman. Questo segn\u00f2 l'inizio di un programma di collaudi che voleva essere il pi\u00f9 ampio e approfondito mai eseguito su un aereo Boeing, e che dur\u00f2 11 mesi. Nove aerei con motori General Electric, Pratt &amp; Whitney e Rolls-Royce furono testati nelle condizioni ambientali pi\u00f9 varie, dall'aeroporto nel deserto della base aerea di Edwards in California al gelo dell'Alaska, principalmente presso l'Aeroporto Internazionale di Fairbanks. Per soddisfare i requisisti di sicurezza ETOPS, vennero eseguiti otto voli di prova su un solo motore, di 180 minuti ciascuno. Il primo aereo costruito fu usato dalla Boeing per una serie di controlli non distruttivi che si svolsero tra il 1994 e il 1996, e che fornirono una base di dati che poi vennero usati nello sviluppo dei programmi 777-200ER e 777-300. Alla conclusione di questi test, il 777 ricevette l'abilitazione al volo simultaneamente dalla Federal Aviation Administration (FAA) e dalla Joint Aviation Authorities (JAA) il 19 aprile 1995.\nTecnica.\nIl Boeing 777 \u00e8 un monoplano bimotore con ala bassa a freccia, ampia fusoliera a sezione circolare, carrello d'atterraggio triciclo anteriore e impennaggi in coda di tipo tradizionale. Nonostante l'aspetto esteriore convenzionale, per\u00f2, il 777 ha introdotto un gran numero di tecnologie innovative, tra cui: un sistema completamente digitalizzato di controllo del volo mediato dal computer detto fly-by-wire, (primo aereo Boeing ad adottare questo sistema) introdotto alcuni anni prima da Airbus con l'A320; un'avionica basata su software completamente configurabile; un glass cockpit con interfacce a cristalli liquidi Honeywell; e il primo impiego della fibra ottica nell'avionica di un aeroplano civile. Per quanto riguarda le soluzioni tecniche, la Boeing si bas\u00f2 anche sul lavoro gi\u00e0 svolto sul progetto del jet regionale Boeing 7J7, poi cancellato. Nel 2003 la Boeing cominci\u00f2 a proporre l'opzione di un cockpit con \"electronic flight bag\" (borsa di volo elettronica), un sistema computerizzato di interfaccia e gestione delle informazioni progettato per ridurre la quantit\u00e0 di materiale cartaceo necessario per il volo (il quale normalmente trova posto nella vera e propria \"borsa di volo\" del pilota).\nCellula.\nLa struttura comprende una gran quantit\u00e0 di materiali compositi, che costituiscono il 90% in peso dello \"scheletro\" dell'aeroplano. La sezione principale della fusoliera \u00e8 circolare, e si restringe gradualmente verso la parte posteriore dell'aereo fino ad assottigliarsi in un cono di coda a lama, che ospita l'unit\u00e0 di potenza ausiliaria. Il 777 \u00e8 dotato del pi\u00f9 grande carrello d'atterraggio e degli pneumatici pi\u00f9 voluminosi mai montati su un aereo di linea. Ogni gomma del carrello a sei ruote di un 777-300ER pu\u00f2 sopportare un carico di 26\u00a0980 kilogrammi (59\u00a090 libbre), anche pi\u00f9 del 747-400. L'aereo \u00e8 dotato di un sistema idraulico triplo, ampiamente ridondante. Alla radice dell'ala \u00e8 installata una RAT capace, in caso di emergenza, di generare energia grazie al vento relativo.\nSistemi e impianti.\nProgettando il 777 come il suo primo aereo commerciale con controlli fly-by-wire, la Boeing decise di conservare il tradizionale volantino anzich\u00e9 sostituirlo con il sidestick laterale impiegato da molti aerei dotati di servocontrolli elettronici e dalla maggior parte dei jet Airbus. Il rollio e il beccheggio sono dunque controllati rispettivamente dalla rotazione e dal movimento avanti o indietro del volantino, mentre la regolazione dell'imbardata \u00e8 affidata alla tradizionale pedaliera. Il layout della strumentazione dell'abitacolo \u00e8 semplificato, ma tale strumentazione \u00e8 in complesso simile a quella dei modelli Boeing precedenti. Il sistema fly-by-wire comprende anche un dispositivo di limitazione che analizza gli input del pilota in relazione a un insieme di parametri operativi e, se necessario, corregge i comandi in entrata per impedire che l'aereo stalli o subisca sollecitazioni eccessive in seguito a manovre troppo brusche. Questo sistema, comunque, pu\u00f2 essere disinserito dal pilota in caso di necessit\u00e0 (tipicamente, in circostanze di emergenza).\nSuperfici alari.\nLe ali del 777 sono basate su un profilo supercritico che, insieme a un angolo di freccia 31,6 gradi, ottimizza le prestazioni dell'aereo a una velocit\u00e0 di crociera di Mach 0,83 (poi portata a Mach 0,84). Il progetto delle ali prevede uno spessore e un'apertura maggiori di quelli della maggior parte dei modelli precedenti, il che porta a miglioramenti considerevoli nella capacit\u00e0 di carico, nell'autonomia, nella quota operativa e nelle prestazioni in decollo. Quando l'aereo fu messo in commercio la Boeing offr\u00ec agli acquirenti la possibilit\u00e0 di sviluppare una versione dell'aereo con le estremit\u00e0 alari ripiegabili (in modo da occupare meno spazio a riposo) per favorire le linee aeree che hanno a disposizione solo gate aeroportuali di piccole dimensioni, ma nessuna compagnia si dimostr\u00f2 interessata a questa opzione.\nInterni.\nGli interni del 777, chiamati \"Boeing Signature Interior\", sono caratterizzati da pannelli curvi, scomparti per il bagaglio a mano di dimensioni aumentate e illuminazione indiretta. La disposizione dei sedili per i passeggeri prevede la possibilit\u00e0 di affiancare da 6 a 10 poltroncine per fila, a seconda che si tratti della prima classe o dell\"economy class\". I finestrini, alti 38 centimetri e larghi 25, sono stati i pi\u00f9 grandi mai installati su un aereo di linea pressurizzato fino all'avvento del Boeing 787. La cabina \u00e8 caratterizzata da un'estrema flessibilit\u00e0 della disposizione interna: gli attacchi all'impianto elettrico, idraulico e pneumatico possono essere posizionati a piacere all'interno della cabina, consentendo alla linea aerea proprietaria del jet di modificare a sua discrezione la posizione delle toilette e delle cucine, oltre che dei sedili. Durante la fase di progettazione del modello \u00e8 stata posta molta attenzione al problema di rendere flessibile la configurazione degli interni: di conseguenza, la riconfigurazione della cabina di un 777 pu\u00f2 essere completata in tre giorni, mentre su altri aerei pu\u00f2 richiedere pi\u00f9 di una settimana. Diversi esemplari sono stati modificati con l'introduzione di interni di lusso per l'impiego da parte di VIP al di fuori del servizio di linea.\nNel 2003 la Boeing ha introdotto delle aree di riposo per l'equipaggio tra le opzioni del 777. Esse sono collocate al di sopra della cabina principale e sono collegate ad essa da alcune scale; all'area di riposo di prua, dotata di due sedili e due cuccette, se ne aggiunge una posizionata in coda comprendente diverse altre cuccette. Dopo aver avuto successo sul 777, gli interni \"Signature\" sono stati adattati per essere installati anche su altri modelli Boeing sia a fusoliera larga che a fusoliera stretta (tra cui il Boeing 747-400, il 737NG e alcune versioni recenti del 767). Il 747-8 e il 767-400ER hanno inoltre adottato i finestrini ampi e arrotondati del 777.\nIl 7 luglio 2011 \u00e8 stato reso noto che la Boeing valutava la possibilit\u00e0 di sostituire gli interni \"Signature\" del 777 con un nuovo arredo pi\u00f9 simile a quello del 787, con l'intenzione di andare verso una \"esperienza di volo comune\" a tutti gli aviogetti di linea della casa di Seattle.\nImpiego operativo.\nEntrata in servizio.\nLa Boeing consegn\u00f2 il primo 777 alla United Airlines il 15 maggio 1995. Il 30 maggio la FAA concesse al modello con motore Pratt &amp; Whitney PW4084 la licenza di volo ETOPS estesa a 180 minuti (che consentiva all'aereo di toccare punti distanti fino a tre ore dall'aeroporto pi\u00f9 vicino) rendendo cos\u00ec il modello il primo aereo ad avere gi\u00e0 la certificazione ETOPS-180 al momento della sua entrata in servizio. Una licenza ETOPS ulteriormente estesa a 207 minuti venne approvata nell'ottobre 1995. I modelli con motore General Electric GE90 ricevettero l'ETOPS-180 il 3 ottobre 1996, e quelli con il Rolls-Royce Trent 800 il 10 ottobre dello stesso anno. Il 7 giugno 1995 il primo volo di linea di un 777 un\u00ec l'Aeroporto di Londra-Heathrow all'Aeroporto Internazionale di Washington-Dulles.\nIl 2 novembre 1995 la British Airways ricevette dalla Boeing il primo 777 con motori General Electric GE90-77B, e l'aereo entr\u00f2 in servizio presso la compagnia cinque giorni pi\u00f9 tardi. Inizialmente vennero riscontrati dei problemi con i meccanismi di riduzione dei giri dei motori, che nel 1997 portarono la compagnia aerea a ritirare temporaneamente la sua flotta di 777 dal servizio sulle rotte transatlantiche. Gli aerei British Airways ritornarono in servizio attivo pi\u00f9 tardi nel corso dello stesso anno, e la General Electric annunci\u00f2 presto l'intenzione di apportare alcuni miglioramenti ai motori.\nIl primo 777 con motorizzazione Rolls-Royce (Trent 877) fu invece consegnato alla Thai Airways International il 31 marzo 1996, completando cos\u00ec l'introduzione dei tre impianti propulsivi sviluppati per il modello. Tutte le combinazioni tra l'aereo e il motore avevano gi\u00e0, al momento dell'entrata in servizio, la certificazione ETOPS-180. Entro il giugno 1997, gli ordini per il 777 erano cresciuti a un totale di 323 da parte di 25 compagnie aeree, tra cui anche i clienti iniziali che, soddisfatti del nuovo aereo, avevano aggiunti ordini per altri esemplari. Le prestazioni operative del bireattore risultarono notevoli, in particolare sulle lunghe rotte transoceaniche, e portarono a un ulteriore incremento delle vendite. Nel 1998, l'aereo aveva raggiunto una percentuale di decolli senza ritardi dovuti a problemi tecnici del 99,96%, e il numero di ore di volo accumulate dalla flotta di 777 in tutto il mondo si avvicinava alle 900\u00a0000.\nUlteriori sviluppi.\nDopo il modello iniziale la Boeing svilupp\u00f2 la versione 777-200ER, caratterizzata da un peso massimo al decollo incrementato e da un aumento della capacit\u00e0 di carico. La versione 200ER vol\u00f2 per la prima volta il 7 ottobre 1996, ricevette le certificazioni FAA e JAA il 17 gennaio 1997 e entr\u00f2 in servizio con la British Airways il 9 febbraio 1997. Garantendo migliori performance sul lungo raggio, questa variante nel corso dei primi anni duemila divenne la versione del Boeing 777 che ricevette gli ordini pi\u00f9 consistenti. Il 2 aprile 1997 un 200ER della Malaysia Airlines (chiamato \"Super Ranger\") infranse il record della maggiore distanza percorsa senza scalo da un aeroplano di linea volando in direzione est dall'Aeroporto Internazionale della Contea di King, vicino a Seattle, fino all'Aeroporto Internazionale di Kuala Lumpur, in Malaysia, coprendo una distanza di 20\u00a0044 chilometri (10\u00a0823 miglia nautiche) in 21 ore e 23 minuti.\nDopo l'introduzione del 200ER la Boeing Rivolse la sua attenzione verso una versione allungata dell'aereo. Il 16 ottobre 1997 il Boeing 777-300 comp\u00ec il suo primo volo. Questa versione era 10,1 metri pi\u00f9 lunga di quella precedente, e con una lunghezza complessiva di 73,9 metri (242,4 piedi) divenne il pi\u00f9 lungo aereo di linea mai prodotto (rimanendo tale fino alla nascita dell'Airbus A340-600); la sua capacit\u00e0 era del 20% maggiore rispetto a quella del modello 200. Le certificazioni della FAA e della JAA vennero entrambe rilasciate il 4 maggio 1998 e il 777-300 entr\u00f2 in servizio con la Cathay Pacific il 27 maggio.\nFin dall'inizio del programma di sviluppo, la Boeing aveva considerato la possibilit\u00e0 di costruire varianti a lunghissimo raggio (\"ultra-long-range\") del 777. I primi progetti proponevano un 777-100X che avrebbe dovuto essere una versione accorciata del modello 200 complessivamente alleggerita ma dotata di maggiore autonomia (similmente al Boeing 747SP). Il 100X per\u00f2 avrebbe trasportato meno passeggeri della versione 200, pur conservando costi di servizio simili, con un costo per passeggero conseguentemente maggiore. Perci\u00f2, alla fine degli anni novanta, i progettisti spostarono la loro attenzione verso lo studio di versioni ad autonomia ampliata dei modelli gi\u00e0 esistenti. Era necessario un nuovo propulsore da 440\u00a0kN (100\u00a0000\u00a0lbf) di spinta o pi\u00f9, e la Boeing avvi\u00f2 delle trattative con le case produttrici di motori; la General Electric offr\u00ec di sviluppare il GE90-115B e la Rolls-Royce il Trent 8104. Nel 1999, la Boeing annunci\u00f2 il raggiungimento di un accordo con la General Electric per la motorizzazione della nuova versione a lungo raggio; l'accordo prevedeva anche che la General Electric diventasse l'unico fornitore dei motori di eventuali successive versioni del 777.\nModelli di nuova generazione.\nIl 29 febbraio 2000, la Boeing lanci\u00f2 il suo programma per un bireattore di nuova generazione, inizialmente chiamato 777-X, e cominci\u00f2 a proporlo a diverse compagnie aeree nonostante la crisi che invest\u00ec l'industria aeronautica all'inizio degli anni duemila in seguito agli attentati dell'11 Settembre, la quale rallent\u00f2 anche lo sviluppo delle versioni a lungo raggio del 777. Il primo aereo effettivamente emerso dal programma fu il Boeing 777-300ER, che venne lanciato con un ordine per 10 esemplari emesso dalla Air France, oltre che con altri ordini pi\u00f9 piccoli. Il 300ER si stacc\u00f2 dal suolo per la prima volta il 24 febbraio 2003, e il 16 marzo 2004 ricevette le certificazioni FAA ed EASA (European Aviation Safety Agency, Agenzia europea per la sicurezza aerea, l'ente che ha iniziato a sostituire la JAA nel 2002). La prima consegna all'Air France avvenne il 29 aprile 2004. Il modello 300ER, che univa la grande capacit\u00e0 del 300 all'autonomia estesa del 200ER, \u00e8 diventato alla fine degli anni duemila la versione pi\u00f9 venduta del 777, guadagnando ulteriore popolarit\u00e0 presso le compagnie aeree che andavano rimpiazzando alcuni modelli quadrimotori con aeroplani bimotori dai consumi e dai costi pi\u00f9 contenuti.\nIl secondo modello nato dal programma per la creazione di una nuova generazione di 777 fu il 200LR, che esegu\u00ec il \"roll out\" il 15 febbraio 2005 e port\u00f2 a termine il suo primo volo l'8 marzo dello stesso anno. Il 200LR fu certificato dalla FAA e dall'EASA il 2 febbraio 2006, mentre la prima consegna alla Pakistan International Airlines avvenne il 26 febbraio. Il 10 novembre 2005 il primo 200LR stabil\u00ec il nuovo record per il pi\u00f9 lungo volo non-stop di un aereo di linea volando per 21\u00a0602 chilometri (11\u00a0664 miglia nautiche) in direzione est da Hong Kong a Londra. Il volo, che dur\u00f2 22 ore e 42 minuti, fu pi\u00f9 lungo dell'autonomia standard prevista per il modello 200LR.\nIl programma di sviluppo di una nuova generazione di 777 port\u00f2 anche alla nascita di una versione per il trasporto merci, che assunse la designazione 777F (\"Freighter\", aereo cargo); il primo esemplare di questa versione fu presentato il 23 maggio 2008 ed esegu\u00ec il suo volo inaugurale il 14 luglio. Il 777F ha la stessa struttura e la stessa motorizzazione del 777-200LR, ma il progetto dei suoi serbatoi di carburante \u00e8 derivato dal 777-300ER. Le certificazioni FAA ed EASA arrivarono regolarmente il 6 febbraio 2009 e il primo cliente del modello, l'Air France, ricevette il primo esemplare il 19 febbraio 2009.\nSe inizialmente era secondo al 747 nella scala dei modelli pi\u00f9 redditizi prodotti dalla Boeing, il 777 \u00e8 diventato nel corso degli anni duemila il pi\u00f9 fruttuoso degli investimenti della compagnia di Seattle. Nel 2000 le vendite del 777 furono responsabili dell'incasso da parte della Boeing di 400 milioni di dollari lordi, 50 milioni in pi\u00f9 rispetto a quanto guadagnato grazie alle vendite del 747. Entro il 2004, il modello era diventato la voce principale del fatturato della divisione commerciale della Boeing. Nel 2007 gli ordini per i vari modelli di 777 di nuova generazione si avvicinarono alle 350 unit\u00e0, e nel novembre di quell'anno la Boeing annunci\u00f2 che tutti i lotti di produzione fino al 2012 erano gi\u00e0 venduti. Il valore dei 356 ordini accumulati nel 2008 \u00e8 stato valutato in 95 miliardi di dollari al prezzo di listino degli aeroplani.\nAlla fine degli anni duemila, lo sviluppo dell'A350 XWB da parte della Airbus e di alcune varianti del 787 da parte della stessa Boeing mise il 777 di fronte a nuovi potenziali concorrenti, entrambi caratterizzati da miglioramenti nell'efficienza dei consumi. Di conseguenza, il 777-300ER ha ricevuto un pacchetto di miglioramenti riguardanti sia la motorizzazione che l'aerodinamica. Nel 2010 questa versione ha subito un ulteriore aumento di peso di 2\u00a0300 kilogrammi (5\u00a0000 libbre), equivalenti ad un aumento del carico pagante di 20-25 passeggeri; i suoi motori GE90-115B1 hanno visto la loro potenza aumentare dell'1-2,5% per compensare l'aumento del peso al decollo. Altre possibili revisioni del progetto sono state programmate per la fine del 2012; tra di esse figurano l'introduzione di un'ala in materiale composito, un nuovo propulsore, un aumento dell'apertura alare, nuove fusoliere di diverse lunghezze.\nLa Boeing pianifica di aumentare la produzione del 777 dai 5 aerei al mese del 2010 a 8,3 per mese all'inizio del 2013. Il 777 potrebbe infine essere rimpiazzato da un aereo appartenente a una nuova famiglia, il Boeing Yellowstone Y3, il quale si baserebbe su tecnologie simili a quelle gi\u00e0 impiegate sul 787.\nNel mese di settembre 2011, Boeing e General Electric hanno rilasciato comunicazioni riguardanti lo sviluppo di nuove versioni del 777, provvisoriamente chiamate 777-8X e 777-9X. L'apertura alare dei nuovi modelli dovrebbe aumentare dagli attuali a 71,3 m. Inoltre, il peso lordo dovrebbe diminuire leggermente dagli attuali a circa per il modello -9X. General Electric ha annunciato studi su un motore leggermente pi\u00f9 piccolo, soprannominato il GE9X, per alimentare le varianti proposte. Tale propulsore manterr\u00e0 lo stesso diametro della ventola dalla GE90-115B (325\u00a0cm), con una diminuzione della spinta per arrivare ai valori di per motore per la-9X e-8XL, e 390\u00a0kN per la-8X. Anche altri costruttori hanno proposto propulsori per i nuovi modelli 777: Rolls-Royce con il modello RB3025, che prende spunto dai Trent 1000 e Trent XWB, e Pratt &amp; Whitney con un adattamento dell'architettura del motore PW1000G per produrre fino a 440\u00a0kN di spinta. Boeing sta studiando una versione a lunghissimo raggio che sostituirebbe il 777-200LR, concettualmente soprannominata 777-8LX, che avrebbe stesse capacit\u00e0 di carburante e peso lordo del -9X. La sua autonomia arriverebbe a 17560\u00a0km, rispetto ai 17.400\u00a0km del -200LR. La lunghezza della fusoliera del 777-8LX corrisponderebbe a quella proposta per la versione -8X (69,5 m). La versione 777-9X vedrebbe un incremento di lunghezza di 2,62 m rispetto al -300ER, per raggiungere i 76,5 m ed ospitare fino a 407 passeggeri. Le stime preliminari indicano l'ingresso in servizio intorno al 2019. Nel 2012, Boeing ha annunciato un rallentamento dello sviluppo del 777X, ma non ha variato tale data.\nIl 19 settembre 2013, nonostante il programma non sia ancora stato ufficialmente lanciato dalla Boeing, la Lufthansa ha ordinato 34 unit\u00e0 del futuro 777-9X, dando quindi la certezza che il velivolo verr\u00e0 lanciato all'imminente Dubai Air Show. La consegna \u00e8 prevista per il 2020.\nIncidenti.\nFino all'aprile 2011, il 777 era incorso in sette incidenti, tra cui due dirottamenti e un incidente che aveva provocato la distruzione dell'aereo; ma, fino a quella data, nessuno di questi aveva causato alcuna vittima. Fino all'aprile 2011 l'unica vittima legata a un incidente con un 777 era stato un tecnico di terra che, il 5 settembre 2001, sub\u00ec ustioni mortali nel corso di un incendio scoppiato durante le operazioni di rifornimento all'aeroporto Internazionale di Denver. L'aereo, appartenente alla British Airways, sub\u00ec dei danni da bruciature alle ali, ma venne riparato e rimesso in servizio.\nPrima del 6 luglio 2013 l'unico incidente abbastanza grave da causare la perdita dell'aereo era stato quello del 17 gennaio 2008: quel giorno un 777-200ER con motorizzazione Rolls-Royce Trent 895 (il volo British Airways 38 proveniente da Pechino) tocc\u00f2 terra circa 300 metri prima dell'inizio della pista dell'aeroporto di Heathrow, a Londra. L'aereo slitt\u00f2 sul terreno fino alla soglia della pista 27L, riportando gravi danni al carrello, alle radici delle ali e ai motori. Ci furono 47 feriti, ma nessun morto, e l'aereo venne dismesso. In seguito alle indagini, la causa dell'incidente venne individuata nella formazione di cristalli di ghiaccio nell'impianto di scambio di calore olio-combustibile; essi avevano ostruito lo scambiatore, e questo aveva portato ad una riduzione del flusso di combustibile ai motori con conseguente perdita di potenza. Gli investigatori stabilirono che lo scambiatore di calore del Trent 800 andava riprogettato, e la Rolls-Royce inizi\u00f2 a studiare una soluzione; inoltre, furono studiate nuove procedure di volo per impedire la formazione di ghiaccio nel carburante del 777.\nAltre due perdite di potenza minori con motori Trent 800 avvennero nel 2008, e il National Transportation Safety Board statunitense concluse che la causa era la stessa dell'incidente del volo BA38. Di conseguenza, lo scambiatore di calore olio-combustibile venne riprogettato.\nIl 6 luglio 2013, il volo Asiana Airlines 214, operato da un Boeing 777-200ER, si schiant\u00f2 sulla pista 28L dell'aeroporto Internazionale di San Francisco al momento dell'atterraggio. Tre passeggeri rimasero uccisi e altre 48 delle 307 persone a bordo (291 passeggeri e 16 membri dell'equipaggio) rimasero ferite gravemente. L'aereo and\u00f2 praticamente distrutto, avendo perso entrambi i motori, il carrello e gran parte della coda nell'impatto. Secondo testimoni oculari l'assetto dell'aereo durante le ultime fasi dell'avvicinamento alla pista era fortemente angolato, con la coda troppo bassa rispetto al muso; risulta inoltre che la sua velocit\u00e0 fosse pericolosamente bassa; l'aereo incorse in un \"tailstrike\" che caus\u00f2 il distaccamento dell'impennaggio e della parte posteriore della fusoliera, colpendo quindi violentemente il suolo e arrestandosi sulla sinistra della pista a 735 metri dal punto dell'impatto; l'aereo prese fuoco in seguito alla rottura di un serbatoio di combustibile e al contatto di quest'ultimo con il motore destro ancora arroventato.\nL'8 marzo 2014, il volo Malaysia Airlines 370 da Kuala Lumpur a Pechino, operato da un Boeing 777-200ER, \u00e8 scomparso con 227 passeggeri e 12 membri dell'equipaggio a bordo. Si pensa che il pilota abbia depressurizzato la cabina uccidendo i passeggeri e abbia fatto schiantare l'aereo nell'oceano Indiano come atto suicida.\nIl 17 luglio 2014, il volo Malaysia Airlines 17, anch'esso operato da un Boeing 777-200ER, mentre era in rotta da Amsterdam a Kuala Lumpur con 283 passeggeri e 15 membri dell'equipaggio a bordo, \u00e8 precipitato nei pressi di Chakhtarsk, in Ucraina, abbattuto molto probabilmente per errore a causa degli aspri combattimenti in atto tra le truppe unioniste ucraine e le truppe separatiste filorusse. Sono morte tutte le persone a bordo.\nIl 9 settembre 2015, durante il rullaggio sulla pista dell'aeroporto internazionale di Las Vegas, il volo British Airways 2276 diretto a Gatwick ebbe un incendio sul motore dell'ala sinistra. Il velivolo, dotato di motori General Electric GE90, sub\u00ec lievi danni alla fusoliera. Non ci fu nessun ferito, grazie alla prontezza dei servizi d'emergenza dell'aeroporto e dei piloti, che favorirono una veloce evacuazione.\nIl 3 agosto 2016, il volo Emirates 521, operato da un Boeing 777-300ER, precipit\u00f2 sulla pista dell'aeroporto internazionale di Dubai durante una riattaccata a causa di un windshear e di errori nelle procedure da parte dell'equipaggio. Tutti i 300 a bordo uscirono illesi dall'incidente; un vigile del fuoco perse la vita e altri otto rimasero feriti nei tentativi di spegnere l'incendio.\nVersioni.\nLa Boeing si basa su due parametri per designare le varianti dei suoi aerei: la lunghezza della fusoliera e l'autonomia. La lunghezza influenza il numero di passeggeri e la capacit\u00e0 di carico di merci, ed \u00e8 indicata nel nome della variante dal numero in centinaia dopo il trattino: il 777-200 ha la dimensione base, e il 777-300 \u00e8 la versione allungata introdotta nel 1998. I modelli con autonomia estesa, invece, vengono identificati da una coppia di lettere alla fine della designazione: ER per \"Extended Range\" o LR per \"Longer Range\". Per quanto riguarda l'autonomia sono state introdotte tre categorie basate sui parametri del progetto del modello, che inizialmente furono definite cos\u00ec:\nIn riferimento alle diverse varianti, la Boeing e le compagnie aeree spesso contraggono il nome dell'aereo (777) fondendolo con il numero della versione (200 o 300) in una forma sintetica (772 o 773). Il sistema di designazione dei modelli d'aereo dell'Organizzazione Internazionale per l'Aviazione Civile (ICAO) prevede l'aggiunta di una lettera che identifica la casa produttrice (B772 o B773). Dopo il numero che specifica la lunghezza, poi, diverse designazioni possono o meno riportare un'altra lettera che si riferisce all'autonomia (il Boeing 777-300ER, per esempio, pu\u00f2 essere designato come 773ER, 773B, 77W o B77W).\n777-200.\nIl 777-200 \u00e8 stata la versione iniziale per il mercato A. Con un'autonomia massima di 9\u00a0695 chilometri (5\u00a0235 miglia nautiche), la versione 200 era pensata essenzialmente per le compagnie che operano voli nazionali all'interno degli USA. Il primo 200 fu consegnato alla United Airlines il 15 maggio 1995, e al luglio 2011 nove compagnie aeree avevano ricevuto in totale 88 esemplari, e l'ultima consegna \u00e8 avvenuta nel 2007. Il modello Airbus che \u00e8 diretto concorrente del 777-200 \u00e8 l'Airbus A330-300.\n777-200ER.\nIl 777-200ER (\"Extended Range\") \u00e8 la versione per il mercato B del modello 200; era nota, inizialmente, come 777-200HGW (\"Higher Gross Weight\") per il suo maggiore peso. Il 200ER ha una capacit\u00e0 di carburante incrementata rispetto alla versione precedente e un peso massimo al decollo sensibilmente maggiore. Costruito per le linee aeree internazionali che operano voli transatlantici, il 200ER ha un raggio d'azione massimo di 14\u00a0300 chilometri (7\u00a0700 miglia nautiche). Oltre ad aver infranto il record di distanza percorsa senza scalo, il modello 200ER detiene il primato per la pi\u00f9 lunga deviazione di emergenza in condizioni ETOPS, stabilito quando, il 17 marzo 2003, un Boeing della United Airlines con 255 passeggeri a bordo vol\u00f2 sopra l'oceano Pacifico per 177 minuti con un motore solo fino al pi\u00f9 vicino aeroporto.\nIl primo 200ER venne consegnato alla British Airways il 6 febbraio 1997 e per il marzo 2011\u00a0415 esemplari erano stati consegnati a 33 acquirenti diversi; questo fa del 200ER la variante del 777 pi\u00f9 prodotta fino al luglio 2011. Il diretto concorrente del Boeing 777-200ER \u00e8 l'Airbus A340-300.\n777-300.\nIl 777-300, versione con fusoliera allungata rispetto al modello base, fu progettata come sostituto per il 747-100 e per il 747-200. Rispetto al pi\u00f9 vecchio 747, il 777-300 pu\u00f2 trasportare un numero di passeggeri comparabile, ma \u00e8 progettato per consumare due terzi del carburante e avere costi di manutenzione del 40% pi\u00f9 bassi. Il modello 300 \u00e8 caratterizzato da una fusoliera 10,1 metri (33,3 piedi) pi\u00f9 lunga del 200, il che consente, impiegando una configurazione con una sola classe ad alta densit\u00e0, di alloggiare fino a 550 passeggeri. Configurazioni ad alta densit\u00e0 di questo tipo sono impiegate, ad esempio, per le rotte giapponesi altamente trafficate. A causa della sua lunghezza, la versione 300 \u00e8 equipaggiata con un pattino di coda per proteggere la parte infero-posteriore dell'aereo in caso di atterraggi troppo \"seduti\", nonch\u00e9 di un sistema di telecamere di manovra a terra per aiutare i piloti a gestire l'aereo durante il rullaggio. L'autonomia di 11\u00a0140 chilometri (6\u00a0015 miglia nautiche) del 777-300 gli consente di operare sulle rotte maggiori precedentemente affidate al 747.\nIl primo 300 fu consegnato alla Cathay Pacific il 21 maggio 1998. Otto compagnie aeree hanno ricevuto un totale di 60 aerei, anche se l'introduzione del modello 300ER ad autonomia ampliata, nel 2004, ha fatto s\u00ec che tutti gli operatori spostassero l'attenzione su questa nuova versione abbandonando ulteriori ordini per il 300. L'ultima consegna \u00e8 avvenuta nel 2006. Questa versione non ha un diretto corrispondente Airbus, ma l'Airbus A340-600 \u00e8 un aereo dalle caratteristiche piuttosto simili.\n777-300ER.\nIl 777-300ER \u00e8 la versione per il mercato B del modello 300. \u00c8 caratterizzato dalle estremit\u00e0 alari allungate e inclinate all'indietro, da un nuovo carrello principale e da un carrello anteriore rinforzato, e da serbatoi di carburante ausiliari. Il 300ER ha anche subito irrobustimenti della fusoliera, delle ali, degli impennaggi e degli attacchi dei motori. I propulsori standard della serie 300ER, i turbofan General Electric GE90-115B, sono i motori a reazione pi\u00f9 potenti in servizio, con una spinta massima in condizioni normali di 513\u00a0kN (115\u00a0300\u00a0lbf). L'autonomia massima di 14\u00a0690 chilometri (7\u00a0930 miglia nautiche) \u00e8 resa possibile da un aumento del peso massimo al decollo rispetto al modello 300 e da un aumento corrispondente della capacit\u00e0 di carburante. Il 300ER pu\u00f2 volare a pieno carico su distanze del 34% pi\u00f9 lunghe rispetto al 300. In seguito ad accurati test di volo alcune variazioni nel peso, unite al miglioramento dei motori e dell'aerodinamica dell'ala hanno permesso di ridurre il consumo di carburante di un ulteriore 1,4%.\nIl primo 300ER fu consegnato all'Air France il 29 aprile 2004. Nel settembre 2010 gli ordini per questa versione hanno superato quelli del 200ER; perci\u00f2, il 300ER pu\u00f2 essere considerato la versione pi\u00f9 venduta del 777. Nel giugno 2013, le consegne del 777-300ER ad oltre 30 diverse compagnie aeree ammontano a 412 esemplari, a cui vanno aggiunti 284 aeroplani ordinati ma non ancora consegnati. Il concorrente pi\u00f9 diretto di questa versione \u00e8 l'Airbus A340-600HGW.\n777-200LR.\nQuando entr\u00f2 in servizio, nel 2006, il modello per il mercato C 777-200LR (\"Longer Range\") divenne il jet commerciale con l'autonomia pi\u00f9 ampia del mondo. La Boeing ha dato a questo modello il nome di \"Worldliner\" per sottolineare la sua capacit\u00e0 di collegare praticamente ogni coppia di punti sulla superficie del globo, pur essendo ancora soggetto alle restrizioni ETOPS. Questa versione del 777 detiene il record per il pi\u00f9 lungo volo senza scalo di un aereo di linea e ha un'autonomia di 17\u00a0370 chilometri (9\u00a0380 miglia nautiche). Il 200LR \u00e8 progettato per servire su rotte estremamente lunghe (\"ultra-long-haul flights\") come Los Angeles-Singapore o Dallas-Tokyo.\nSviluppato parallelamente al 300ER, il 200LR \u00e8 caratterizzato da un peso massimo al decollo incrementato e da tre serbatoi di carburante ausiliari collocati nella parte posteriore dell'area di carico. Altre caratteristiche nuove del 200LR sono le estremit\u00e0 alari inclinate all'indietro, il carrello principale riprogettato e irrobustimenti strutturali generici. Come il 300ER e il 777F, il 200LR \u00e8 equipaggiato con estremit\u00e0 alari allungate di 3,9 metri (12,8 piedi). Il primo 777-200LR fu consegnato alla Pakistan International Airlines il 26 febbraio 2006. Al luglio 2011, nove acquirenti avevano ricevuto 51 esemplari a cui si aggiungevano 4 aerei ordinati ma ancora da consegnare. Il concorrente diretto del 777-200LR \u00e8 l'Airbus A340-500HGW.\n777F.\nIl 777F (\"Freighter\") \u00e8 la versione adibita esclusivamente al trasporto merci. Ha molte caratteristiche in comune con il 200LR, di cui utilizza la stessa struttura, gli stessi motori e la stessa capacit\u00e0 di carburante. Con un carico utile massimo di 103\u00a0000 kilogrammi (226\u00a0000 libbre) si colloca vicino alla capacit\u00e0 del 747-200F. Il cargo ha un'autonomia di 9\u00a0070 chilometri (4\u00a0900 miglia nautiche) a pieno carico, ma il raggio d'azione pu\u00f2 essere ampliato riducendo il carico di merci in favore del carburante. Poich\u00e9 il modello offre costi operativi pi\u00f9 contenuti di quelli dei cargo precedenti, alcune linee aeree hanno preso in considerazione il 777F come sostituto per i vecchi 747-200F e MD-11F in via di pensionamento.\nIl primo 777F \u00e8 stato consegnato all'Air France il 19 febbraio 2009 e, a giugno 2013, 127 esemplari erano stati acquistati da 16 diversi clienti e di questi 77 gi\u00e0 consegnati.\nNegli anni duemila la Boeing ha anche considerato la possibilit\u00e0 di convertire le versioni passeggeri 777-200 e 200ER in aerei cargo, designati 777BCF (\"777 Boeing Converted Freighter\") La compagnia ha intrattenuto delle trattative con diverse compagnie aeree e conta di rendere disponibile la conversione a partire dal 2011. La FedEx, la UPS Airlines e la GE Capital Aviation Services sono alcuni dei potenziali clienti.\nKC-777.\nIl KC-777 \u00e8 una versione per il rifornimento in volo proposta dalla Boeing all'USAF nel settembre 2006; la proposta era tesa a rimpiazzare il KC-767 (versione \"tanker\" del Boeing 767) in caso di necessit\u00e0 da parte dell'aeronautica militare di una nuova aerocisterna pi\u00f9 capiente. Tuttavia, nell'aprile 2007 (nell'ambito della gara KC-X finalizzata alla scelta di un'aerocisterna di nuova generazione) la Boeing ha comunque offerto all'USAF il KC-767 Advanced Tanker.\n777X.\nIl Boeing 777X \u00e8 la futura variante del Boeing 777 il cui primo volo \u00e8 stato effettuato nel 2020. Esso sar\u00e0 caratterizzato da due modelli, il Boeing 777-8X e il Boeing 777-9X. Si suppone che competer\u00e0 con l'Airbus A350-1000. Boeing sostiene che il 777X sar\u00e0 \"il pi\u00f9 grande ed efficiente jet bimotore del mondo\". L'aereo sar\u00e0 caratterizzato da nuovi motori, nuove ali in composito e tecnologie derivate dal Boeing 787.\nI motori dell'aereo saranno i General Electric modello GE9X. L'aereo avr\u00e0 consumi di carburante inferiori e ridurr\u00e0 i costi di carburante fino al 20% in meno rispetto ai modelli Boeing 777 di oggi. L'aereo avr\u00e0 anche costi di gestione pi\u00f9 bassi del 15% rispetto ai precedenti modelli Boeing 777.\n777-8.\nIl 777-8 sar\u00e0 il sostituto del 777-300ER e potr\u00e0 trasportare circa 350 passeggeri in una configurazione a tre classi e volare pi\u00f9 di 9.300 NM (17.200\u00a0km). Sar\u00e0 di diretto concorrente dell'Airbus A350-1000. Il prezzo unitario, al 2018, \u00e8 di 394,9 milioni di dollari statunitensi.\n777-9.\nIl 777-9 \u00e8 una variante con capacit\u00e0 per circa 400 passeggeri in una configurazione a tre classi e un raggio di oltre . Boeing afferma che il 777-9 non avr\u00e0 alcun concorrente nel suo segmento di mercato. Tuttavia Airbus potrebbe allungare l'A350 in futuro per competere con il 777-9X. La produzione del 777-9X \u00e8 programmata per iniziare nel 2017 e l'entrata in servizio per il 2021. Il prezzo unitario, al 2018, \u00e8 di 425,8 milioni di dollari statunitensi.\nCronologia.\nFonte: \"Boeing Commercial Airplanes\u00a0\u2013 About the 777 family\".\nUtilizzatori.\nAl gennaio 2022, dei esemplari consegnati, sono operativi.\nCivili.\nGli utilizzatori principali sono:\nMilitari.\nGli utilizzatori sono:\nCuriosit\u00e0.\nL'8 gennaio 2015, un Boeing 777-200 della British Airways (volo BA 114), ha compiuto il volo New York - Londra nel tempo record di 5 ore e 16 minuti. Ci\u00f2 \u00e8 stato reso possibile in quanto il velivolo ha sfruttato un'eccezionale corrente aerea di oltre 323\u00a0km/h (corrente a getto o \"jet stream\") che ha permesso all'aereo di raggiungere una velocit\u00e0 rispetto al suolo (Ground Speed) di 1200\u00a0km/h.\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "115208", "revid": "1728", "url": "https://it.wikipedia.org/wiki?curid=115208", "title": "Console romano", "text": ""}
{"id": "115211", "revid": "599013", "url": "https://it.wikipedia.org/wiki?curid=115211", "title": "Tibia", "text": ""}
{"id": "115213", "revid": "1318658", "url": "https://it.wikipedia.org/wiki?curid=115213", "title": "Giacomo II d'Aragona", "text": "Origine.\nFiglio secondogenito del re d'Aragona, di Valencia e conte di Barcellona e altre contee catalane Pietro III \"il Grande\" e di Costanza, figlia del re di Sicilia Manfredi (figlio legittimato dell'imperatore Federico II di Svevia) e di Beatrice di Savoia.\nBiografia.\nSecondo la \"Cronaca piniatense\", Giacomo era il figlio secondogenito dei tre figli maschi ancora in vita (gli altri due erano Alfonso, il figlio primogenito, e Federico; mentre l'ultimogenito, Pietro, era morto giovane) di Pietro e di Costanza. Confermato anche nella \"Historia Sicula\" (\"Alfonsus, Elisabeth regina Portugalli\u2026Rex Iacobus, Dominus Fridericus, domina Violanta et dominus Petrus\") di Bartolomeo di Neocastro e nella \"Cr\u00f2nica\" (\"Alfonse, Jacques, Fr\u00e9d\u00e9ric et Pierre\") di Ramon Muntaner.\nRe di Sicilia.\nAlla morte del padre, nel novembre del 1285, il secondogenito Giacomo il Giusto gli successe sul trono di Sicilia come Giacomo I, mentre, in quanto figlio maggiore, Alfonso III gli successe sul trono di Aragona e di Valencia e nelle contee catalane. Il regno di Sicilia per la verit\u00e0 si era diviso in due regni: quello di Napoli, sul continente, e quello di Sicilia, che poi diverr\u00e0 di Trinacria, sull'isola, ed era in stato di guerra permanente. Giacomo, raggiunta la Sicilia dove gi\u00e0 si trovava la madre, Costanza, che la governava per conto del marito Pietro, aveva ricevuto in aiuto dal fratello, Alfonso, la flotta del Regno di Sicilia, al comando dell'ammiraglio Ruggero di Lauria, per cui aveva la superiorit\u00e0 assoluta in campo marittimo; il 23 giugno del 1287, infatti, Lauria aveva sconfitto la flotta napoletana a Castellamare, impadronendosi di 42 galere, mentre lo stesso giorno Giacomo aveva sventato un attacco contro Augusta.\nDopo che un primo accordo, preso ad Ol\u00e9ron nel 1287, fu bocciato dal Papa Nicola IV, il 27 ottobre 1288 a Canfranc, nel nord dell'Aragona, fu trovato un accordo che, mantenendo lo \"status quo\" nel regno di Sicilia, prevedeva la liberazione del re di Napoli, Carlo II lo Zoppo, ancora prigioniero in Aragona, in cambio dei suoi tre figli che dovevano rimanere in ostaggio al suo posto. Dopo che Carlo II venne liberato ed incoronato, Re di Sicilia, dal papa a Rieti, il 19 giugno del 1289, il papa annull\u00f2 gli impegni presi col Trattato di Canfranc e riprese la guerra in Sicilia contro Giacomo il Giusto. Nell'agosto dello stesso anno, per\u00f2 a causa dei mamelucchi che minacciavano Acri, fu siglata una tregua di due anni.\nNel febbraio del 1291, a Tarascona, suo fratello Alfonso fece la pace col papato e la Francia, che smettevano di sostenere Carlo di Valois come re d'Aragona, ed in cambio disconosceva i diritti di Giacomo sulla Sicilia che doveva ritornare agli angioini, cio\u00e8 a Carlo II di Napoli, lasciando cos\u00ec Giacomo senza pi\u00f9 l'appoggio del regno d'Aragona.\nIl governo della Sicilia di Giacomo fu breve, ma fu buono, dando sviluppo alla vita del parlamento siciliano a cui partecipavano i componenti dei tre \"Stati\", e per gli statuti concessi dal re, inoltre port\u00f2 prosperit\u00e0 all'isola, dovuto soprattutto alla potenza marinara che svilupp\u00f2 i commerci.\nRe d'Aragona.\nMa il 19 giugno di quello stesso anno 1291, il fratello Alfonso III mor\u00ec improvvisamente lasciando l'Aragona, Valencia, la Catalogna ed il governo di Maiorca a Giacomo e disponendo che la Sicilia andasse al terzo fratello Federico; Giacomo divenne sovrano della corona d'Aragona, (come Giacomo II) e si fece incoronare a Saragozza nel mese di luglio, come successore di Alfonso III.\nSi tenne il regno di Sicilia contro la volt\u00e0 espressa del padre, e invi\u00f2 il fratello Federico in Sicilia come governatore, dove raggiunse la madre, Costanza.\nLa situazione politica internazionale, nel luglio 1291, era tornata allo stato antecedente all'accordo di Tarragona e Giacomo voleva porre fine alla situazione che vedeva l'Aragona in perenne lotta contro il papato la Francia e la Castiglia (l'Aragona sosteneva Alfonso de la Cerda, pretendente al trono di Castiglia contro l'attuale re, Sancho IV), per cui si era resa necessaria un nuovo trattato da rinegoziare col papato e con la Francia.\nIl 1\u00ba dicembre 1293 Giacomo spos\u00f2 a Soria Isabella di Castiglia, figlia primogenita di Sancho IV, re di Castiglia e Le\u00f3n, e di Maria di Molina. Altre fonti riportano una data di matrimonio anticipata di due anni (1291).Data la giovane et\u00e0 della sposa il matrimonio non fu consumato.Il 25 aprile del 1295, il suocero di Giacomo, Sancho IV, mor\u00ec e Isabella fu rinviata in Castiglia perch\u00e9 Giacomo prefer\u00ec cambiare alleanza, riusc\u00ec ad ottenere l'annullamento, per consanguineit\u00e0.\nIl trattato di Anagni.\nLa situazione politica si sblocc\u00f2 dopo l'elezione al papato, il 23 dicembre 1294, di Bonifacio VIII, che, elaborando la proposta del suo predecessore, papa Celestino V, ad Anagni, il 12 giugno del 1295 stipul\u00f2 con Giacomo e con Carlo II d'Angi\u00f2 il \"Trattato di Anagni\". Con questo accordo, Giacomo, oltre a restituire i tre figli di Carlo II che aveva in ostaggio da circa sette anni acconsent\u00ec a consegnare la Sicilia al papa, che a sua volta l'avrebbe riconsegnata agli angioini, in cambio dei regni di Sardegna e di Corsica, se li avesse saputi conquistare, e avrebbe sposato Bianca di Napoli, la figlia di Carlo II d'Angi\u00f2, ed inoltre Federico, il governatore della Sicilia sarebbe stato compensato dal matrimonio con l'erede dell'impero d'oriente, Caterina Courtenay, figlia dell'imperatore titolare Filippo I di Courtenay e Beatrice d'Angi\u00f2. Infine il trattato prevedeva la riconsegna del regno di Maiorca, vassallo della Corona d'Aragona, allo zio di Giacomo, Giacomo II di Maiorca.Il fratello, Federico, amareggiato, anche perch\u00e9 Giacomo non aveva ottemperato al testamento di Alfonso III, rifiut\u00f2 e si schier\u00f2 con i Siciliani che, sentendosi traditi dal nuovo re Aragonese, dichiarato decaduto Giacomo, lo elessero al trono di Sicilia. L'undici dicembre 1295 il Parlamento siciliano riunito a Palermo proclam\u00f2 Federico III \"Re di Sicilia\", e riconferm\u00f2 la scelta il 15 gennaio 1296 al Castello Ursino di Catania. L'incoronazione ufficiale avvenne il 25 marzo del 1296 nella Cattedrale di Palermo.\nIl 1\u00ba novembre del 1295, come risulta dalla \"Cronaca piniatense\", in ottemperanza al trattato di Anagni, a Vilabertran (Alt Empord\u00e0), nel nord della Catalogna, Giacomo spos\u00f2 Bianca di Napoli (1280-1310), figlia del re di Napoli, Carlo lo Zoppo e di Maria D'Ungheria, figlia - forse primogenita - di Stefano V d'Ungheria e di sua moglie, la regina Elisabetta dei Cumani.\nLa clausola del Trattato di Anagni in cui Bonifacio VIII suggeriva a Giacomo II d'Aragona di rispettare il volere del nonno Giacomo I e restituire il regno di Maiorca allo zio, Giacomo II di Maiorca ebbe attuazione, nel 1298, col \"trattato di Argilers\": Giacomo II di Maiorca, richiamandosi al trattato di Perpignano, del 1279, si riconobbe vassallo del re d'Aragona, Giacomo II il Giusto e quindi rientr\u00f2 in possesso del regno di Maiorca.\nSecondo il \"Chronicon Domini Joannis Emmanuelis\" Giacomo (\"Rex Aragonum\"), nel 1297, cattur\u00f2 la Murcia (\"Regnum Murci\u00e6\") e invase la Castiglia.\nDato che il fratello, Federico, aveva preso l'iniziativa e non solo conservava la Sicilia ma aveva portato la guerra nel napoletano, Bonifacio VIII, agli inizi del 1297, convoc\u00f2 a Roma sia Giacomo che Carlo II e li spron\u00f2 a riconquistare la Sicilia secondo il trattato di Anagni; dovettero abbandonare la Sicilia, per ordine di Giacomo, sia Giovanni da Procida che Ruggero di Lauria, che divenne ammiraglio della flotta alleata antisiciliana ed alla fine anche la regina madre Costanza dovette abbandonare il figlio prediletto Federico e raggiungere Giacomo a Roma. Giacomo intervenne, a fianco degli Angioini, contro il fratello Federico e i Siciliani e con la sua flotta aragonese affiancata da quella napoletana, a Capo d'Orlando, nel luglio del 1299, sconfisse Federico che si riusc\u00ec a salvare con solo 17 galee. Giacomo, l'anno dopo, visto che il fratello continuava a resistere, fece ritorno in Aragona. La guerra dei Vespri Siciliani termin\u00f2 con un compromesso, noto come la pace di Caltabellotta: il 31 agosto del 1302, probabilmente nel castello del Pizzo, a Caltabellotta si firm\u00f2 il trattato di pace, che prevedeva che Federico III mantenesse il potere sulla Sicilia col titolo di \"Re di Trinacria\" (termine utilizzato solo dalla Santa Sede e che presto cadde in disuso, invece, quello di Sicilia ai re di Napoli) fino alla sua morte, dopo la quale l'isola sarebbe dovuta passare nuovamente agli Angi\u00f2. Inoltre sanciva l'impegno che Federico sposasse Eleonora, sorella del duca di Calabria Roberto e figlia di Carlo II.\nNel 1300, Giacomo fu il fondatore dell'universit\u00e0 di L\u00e9rida, rilasciando un documento di costituzione, confermato da una bolla di papa Bonifacio VIII, i cui statuti riproducevano esattamente l'antico codice dell'universit\u00e0 pi\u00f9 prestigiosa, quella di Bologna.\nLe guerre agli arabi di Spagna.\nNel 1300, Giacomo attacc\u00f2 la Murcia per riprendersi i territori che spettavano all'Aragona, secondo il trattato di Almizra del 1244 tra Giacomo I di Aragona e Alfonso X di Castiglia che confermava il trattato, del 1179, siglato tra Alfonso VIII di Castiglia ed Alfonso II d'Aragona, a Cazorla. Nel 1304 Giacomo II ed il re di Castiglia, Ferdinando IV trovarono un accordo, conosciuto come \"Sentencia Arbitral de Torrellas\", siglato ad \u00c1greda e confermato l'anno seguente (1305) col trattato di Elche, dove la Murcia veniva confermata alla Castiglia, mentre le citt\u00e0 di Orihuela, Elche, Caudete, Elda e Alicante, a nord del fiume Segura, passavano al regno di Valencia, che faceva parte della corona d'Aragona, mentre Cartagena veniva restituita alla Castiglia.\nNel 1301, Giacomo aveva siglato un trattato di protezione con l'emiro di Tunisi.\nNel 1308, Giacomo tent\u00f2 inutilmente di invadere il Sultanato di Granada, mentre, nel 1309, a seguito dell'armonia ritrovata con la Castiglia, and\u00f2 in aiuto di Ferdinando IV, per la conquista, a cui parteciparono anche truppe portoghesi, di Gibilterra (che per\u00f2, nel 1333, fu nuovamente perduta).\nA Maiorca intanto Sancho I di Maiorca, nel 1311, era subentrato al padre, Giacomo II di Maiorca, sul trono del regno di Maiorca e dato che, n\u00e9 lui n\u00e9 i tre fratelli avevano discendenza, Giacomo II d'Aragona, cominci\u00f2 a pensare di pretendere quel trono per riunirlo alla corona d'Aragona. Ma quando, nel 1315, al fratello di Sancho, Federico di Maiorca, nacque un figlio, Giacomo, che, rimasto orfano di entrambi i genitori, fu da Sancho nominato erede del trono di Maiorca; ovviamente Giacomo II non grad\u00ec e nel 1319, fu addirittura sfiorata la guerra, evitata per il pronto intervento pacificatore del papa Giovanni XXII. Fu trovata la soluzione con l'impegno di Sancho ad aiutare il cugino nella conquista della Sardegna, che sarebbe iniziata nel 1320, mentre Giacomo II d'Aragona rinunciava ad ogni pretesa sul trono di Maiorca e accettava che l'erede al trono di Maiorca fosse Giacomo, il futuro Giacomo III di Maiorca.\nNel 1314, Giacomo annesse la contea di Urgell alla corona d'Aragona.\nNel frattempo, dato che era vedovo dal 1310, il 15 giugno del 1315 Giacomo si era sposato per la terza volta, per procura, a Cipro, nella cattedrale di Santa Sofia, a Nicosia e poi di persona il 27 novembre dello stesso anno nella cattedrale di Gerona, con Maria di Cipro, figlia del re di Cipro, Ugo III di Lusignano e di Isabella di Ibellin.Giacomo contrasse il matrimonio con l'accordo che Maria era l'erede del regno di Cipro e, alla morte del fratello, il re di Cipro, Enrico II (che sembrava prossimo a morire), avrebbe ereditato il regno. Ma la prematura morte della moglie, Maria, prima di Enrico, scompagin\u00f2 i suoi piani.\nRimasto vedovo nel 1319, si spos\u00f2, il 25 dicembre del 1322, a Tarragona, per la quarta volta, con la nobile catalana, Elisenda di Montcada, che nel 1327 alla morte di Giacomo, si ritir\u00f2 a vivere in un palazzo attiguo al monastero delle clarisse di Pedralbes da lei fondato nel 1326, a Barcellona.\nNel 1322, Giacomo annesse la contea di Emp\u00faries alla corona d'Aragona e, nel 1323, concluse un trattato di pace con il sultano nasride di Granada, Isma\u02bfil.\nNel 1324, alla morte di Sancho di Maiorca, Giacomo III di Maiorca, di circa nove anni, gli successe sul trono, sotto la tutela dello zio, ecclesiastico, Filippo Di Maiorca, con la reggenza di un consiglio, costituito da alcuni nobili del regno. Giacomo II d'Aragona intervenne su Filippo di Maiorca, e, obbligandolo a mantenere fede all'impegno di aiutare la corona d'Aragona a conquistare la Sardegna, impose dure condizioni economiche al regno di Maiorca, che in pochi anni sub\u00ec una dura crisi finanziaria.\nLa conquista della Sardegna.\nGiacomo port\u00f2 a termine la conquista della Sardegna tra il 1324 ed il 1325 divenendone Re e stabil\u00ec basi commerciali a Cipro, Egitto e nell'Impero bizantino, a Costantinopoli.\nGiacomo II fu protettore di artisti ed uomini di cultura, tra cui il filosofo, Raimondo Lullo.\nGiacomo (\"Dns Jacobus Rex Aragonum\") mor\u00ec all'et\u00e0 di 66 anni, il 5 novembre 1327, come riporta il \"Chronicon Domini Joannis Emmanuelis\", a Barcellona e fu sepolto, nella stessa citt\u00e0 nella chiesa dei francescani; poi la salma fu trasferita in un sepolcro, insieme con la moglie Bianca di Napoli, accanto al padre, Pietro III, in un'abbazia Cisterciense, nel monastero di \"Santes Creus\", ad Aiguam\u00farcia, Tarragona; gli successe il figlio Alfonso.\nGiacomo II nella Divina Commedia.\nNella Divina Commedia, Dante cita Giacomo \"il Giusto\", nel Terzo canto del Purgatorio dove cita anche il fratello Federico, nelle parole di suo nonno Manfredi di Sicilia, che si trova fuori dai cancelli del Purgatorio, nel primo ripiano dell'antipurgatorio; poi lo incontra nel Settimo canto del Purgatorio, come il padre Pietro III \"il Grande\", il fratello Alfonso III \"il Liberale\", Carlo I d'Angi\u00f2 e Filippo III di Francia, fuori dai cancelli del Purgatorio, nella Valletta dei Principi dell'Antipurgatorio, per la continua lotta che li oppose, insieme agli altri monarchi da lui ritenuti colpevoli per la disastrosa situazione politica nell'Europa del XIII secolo.\nMatrimoni e figli.\nIn prime nozze, nel 1291 o 1293, Giacomo spos\u00f2 Isabella di Castiglia, ma il matrimonio non gener\u00f2 figli, per la giovanissima et\u00e0 della sposa, e fu annullato nel 1295.\nIn seconde nozze, nello stesso 1295, Giacomo spos\u00f2 Bianca d'Angi\u00f2, e ne ebbe ben dieci figli:\nIn terze nozze, nel 1315 Giacomo II si rispos\u00f2 con Maria di Cipro, ma non ne ebbe alcun figlio.\nIn quarte nozze, nel 1322 Giacomo II spos\u00f2 Elisenda di Moncada, ma neanche da lei ebbe figli.\nGiacomo da due diverse amanti ebbe tre figli naturali.\nDa Lucrezia (di cui non si conosce il casato) ebbe due figli:\nDa Gerolda (di cui non si conosce il casato) ebbe un figlio:"}
{"id": "115215", "revid": "2373", "url": "https://it.wikipedia.org/wiki?curid=115215", "title": "Freecycle", "text": "Freecycle \u00e8 un progetto di riutilizzo dei beni. In alternativa alle discariche, dove gli oggetti usati vengono stoccati o bruciati, Freecycle promuove il regalo di tutto quello che pu\u00f2 essere riutilizzato e riciclato, attraverso dei centri di distribuzione in tutto il mondo.\nIdeata da Deron Beal, un ambientalista dell'Arizona (USA), che nel 2003 cre\u00f2 una mailing list per vecchi oggetti, l'organizzazione \u00e8 cresciuta fino a contare pi\u00f9 di 51 paesi e coinvolgendo pi\u00f9 di un milione e mezzo di persone attive in 4.834 gruppi.\nIl \"Freecycle Network\" \u00e8 aperto a chiunque, ed ha sedi in tutto il mondo. In Italia, al momento, \u00e8 presente a:\nLa regola principale \u00e8:\n\"Everything posted must be free, legal, and appropriate for all ages\" ossia \"tutto deve essere gratuito, legale e adatto a tutte le et\u00e0\".\nIl \"freecycling\".\nNonostante le controversie anche legali relative al nome \"Freecycle\", di cui il network fondato da Beal ha -invano- tentato in pi\u00f9 occasioni di appropriarsi univocamente (l'unica propriet\u00e0 intellettuale che pu\u00f2 legalmente rivendicare \u00e8 il logo grafico, ma non la parola in s\u00e9), il concetto di \"freecycling\" \u00e8 di pubblico dominio, e si tratta di un nome contratto formato dalle espressioni inglesi \"free\" (gratuito), e \"recycling\" (riciclo); consiste proprio nell'attivit\u00e0 di cedere, ed acquisire, a titolo completamente gratuito, degli oggetti ancora utilizzabili di cui l'attuale proprietario vuole disfarsi, in modo che il loro ciclo vitale prosegua, e si eviti da una parte di affollare le discariche con rifiuti di valore, e dall'altra di alimentare il ciclo produttivo industriale necessario a immettere sul mercato nuovi esemplari, di fatto riducendo l'impatto ambientale dello smaltimento per ben due volte."}
{"id": "115216", "revid": "287204", "url": "https://it.wikipedia.org/wiki?curid=115216", "title": "Intel 80186", "text": "Il processore 80186 fu sviluppato da Intel nel 1982. L'80186 fu un miglioramento dell'Intel 8086 e dell'Intel 8088. Come l'8086, aveva un bus dati a 16 bit ed era anche disponibile come per il coprocessore matematico 8088, l'80188, con un bus dati a 8 bit. Inizialmente la velocit\u00e0 di clock dell'80186 e dell'80188 era 6 MHz.\nFurono generalmente usati come processori embedded (grossolanamente paragonabili a microcontroller). Non erano usati in molti PC, ma c'erano alcune eccezioni degne di nota: il Mindset, il Compis (un computer scolastico svedese), l'RM Nimbus (un computer scolastico inglese), il Tandy 2000 desktop (qualcosa di simile ad una stazione da lavoro PC-compatibile, che aveva una grafica notevole per quei tempi).\nUna caratteristica principale dei processori serie 80186/80188 era di ridurre il numero di chip richiesti includendo elementi come il \"DMA controller\", l\"'interrupt controller\", i \"timer\" ed il \"chip select logic\"."}
{"id": "115217", "revid": "228587", "url": "https://it.wikipedia.org/wiki?curid=115217", "title": "Apprendimento e comunicazione delle api", "text": "Le api apprendono e comunicano al fine di trovare cibo e risorse per l'alveare.\nForme di comunicazione meccaniche.\nI giri di perlustrazione.\nSi potrebbe pensare che ogni ape si specializzi dalla giovinezza in una determinata funzione, che pu\u00f2 essere quella di nutrice, di costruttrice oppure di bottinatrice. In realt\u00e0 non \u00e8 cos\u00ec. \nOgni operaia svolge in successione ciascuna delle varie attivit\u00e0 necessarie alla comunit\u00e0. Nel far questo l'ape segue, per cos\u00ec dire, un programma che stabilisce i suoi compiti in funzione dell'et\u00e0. \nLa regolazione della temperatura all'interno di un alveare.\nLe api hanno sviluppato i meccanismi di regolazione della temperatura al pi\u00f9 alto grado riscontrabile in qualsiasi comunit\u00e0 di insetti. Infatti esse mantengono nel nido di covata una temperatura costante tra i 34.5 e i 35.5\u00a0\u00b0C, indipendentemente dalla temperatura esterna. Evidentemente esse devono avere a loro disposizione dei mezzi che permettono loro di riscaldare o di raffreddare l'alveare e questo pu\u00f2 essere fatto solo con una comunicazione sociale. \nLe api generano calore raggruppandosi sul nido di covata e facendo vibrare i muscoli; coprono cos\u00ec le celle con una calda, vivente coperta di lana.\nI metodi usati per raffreddare sono pi\u00f9 complicati. \nQuando fa troppo caldo le api ottengono un primo risultato muovendo le ali come piccoli ventilatori; se la temperatura esterna all'alveare supera, poniamo, i 34\u00a0\u00b0C il solo movimento delle ali non \u00e8 pi\u00f9 sufficiente, per cui si sfrutta il principio di evaporazione dell'acqua.\nQuesta viene trasportata nell'alveare e distribuita sulle celle in sottili goccioline che vengono depositate soprattutto all'entrata delle celle di covata aperte, su cui possiamo osservare un gran numero di api che srotolano continuamente avanti e indietro la loro proboscide. \nOgni volta che questo movimento viene fatto, si ha come conseguenza la trasformazione delle singole gocce d'acqua in sottilissime pellicole, con conseguente aumento della superficie d'evaporazione. \nQuando l'acqua evapora la proboscide viene ritirata e l'operazione ricomincia.\nGli effetti di raffreddamento ottenuti con questo metodo sono stupefacenti. Ad esempio in occasione di un esperimento di questo tipo a Salerno, in Italia, le api sono riuscite a mantenere la temperatura interna dell'alveare a 35\u00a0\u00b0C, nonostante all'esterno si misurassero oltre 70\u00a0\u00b0C (l'alveare era stato lasciato esposto al sole adagiato su una roccia di origine lavica).\nQuesta regolazione termica nell'alveare richiede una stretta collaborazione tra le raccoglitrici d'acqua, che la portano dall'esterno, e quelle che la distribuiscono nell'alveare per l'evaporazione.\nSi deve considerare che la situazione \u00e8 qui abbastanza differente da quella che si ha nella raccolta del nettare, in quanto l'acqua non pu\u00f2 essere portata in continuazione nell'alveare, non pu\u00f2 essere immagazzinata e, appena termina il surriscaldamento, deve cessare ogni forma di approvvigionamento idrico. Inoltre c'\u00e8 da notare che la raccolta dell'acqua non pu\u00f2 essere iniziata troppo tardi e che la regolazione della temperatura non pu\u00f2 cessare bruscamente.\nSi potrebbe pensare che ciascun'ape esca in cerca d'acqua appena si rende conto di una situazione di surriscaldamento, ma non \u00e8 cos\u00ec. Infatti non tutte le api sono capaci di raccogliere l'acqua: solo le bottinatrici esperte (28-30 giorni), con una buona conoscenza della zona, possono svolgere questa mansione. Nella divisione tra raccoglitrici d'acqua e \u201cspruzzatici\u201d c'\u00e8 quindi un preciso vantaggio, dato che ciascun individuo compie il lavoro che sa svolgere bene: le bottinatrici esperte vanno a prendere l'acqua all'esterno e le giovani inesperte la distribuiscono all'interno dell'alveare.\nIn questo caso esiste una speciale forma di comunicazione, per mezzo della quale le raccoglitrici ricevono le istruzioni dalle api dell'alveare su quando devono iniziare la raccolta d'acqua e sul momento in cui devono smettere.\nCominciamo col descrivere un caso semplice. \nSupponiamo che sia ancora in corso la raccolta dell'acqua e che le bottinatrici debbano essere informate se necessita o meno dell'altra acqua. Per trasmettere questa informazione le api dell'alveare approfittano del breve momento in cui si incontrano con le raccoglitrici, cio\u00e8 quando l'acqua viene ceduta alla porta d'ingresso. Fintanto che dura il surriscaldamento le bottinatrici sono sollevate dai loro carichi con grande bramosia: tre o quattro api possono precipitarsi simultaneamente incontro ad una bottinatrice carica d'acqua e le succhiano via la goccia. Questa richiesta cos\u00ec violenta informa le raccoglitrici che c'\u00e8 un grande bisogno d'acqua. Se invece la temperature comincia a calare le distributrici all'interno dell'alveare dedicano sempre meno tempo alle compagne che lavorano all'esterno, informandole quindi della scarsa necessit\u00e0 d'acqua. In sostanza si arriva alla situazione in cui nessun'ape libera le raccoglitrici dal loro carico, che esse quindi abbandonano fuori e riprendono la loro occupazione.\nIl tempo di consegna \u00e8 quindi alla base della comunicazione in questo caso. Grazie a precisi esperimenti si \u00e8 potuto appurare che se i tempi di passaggio d'acqua sono molto bassi (sotto i quaranta secondi) le raccoglitrici esperte eseguono anche una danza di reclutamento per stimolare altre api ad agire come ausiliarie e a seguirle fino alla sorgente d'acqua. In qualunque caso i sessanta secondi sono il tempo limite entro cui la raccolta prosegue fervidamente. Dopo questo limite infatti l'attivismo delle api all'interno decresce rapidamente, e quando la consegna avviene sopra i tre minuti di tempo la raccolta praticamente cessa.\n\u00c8 importante adesso sottolineare quale grande conquista sociale sia il fatto che le api si impegnano nella raccolta d'acqua al posto della soluzione zuccherina. \nIn quanto visitatrici di fiori, le api sono normalmente fortemente attratte dalle cose dolci. In condizioni normali le api possono essere distolte dal raccogliere una soluzione zuccherina di concentrazione 1 semplicemente offrendogli come alternativa una soluzione con il doppio della concentrazione. Questa \u00e8 una scelta logica rigorosamente in linea con la struttura sociale dall'alveare, in quanto la seconda soluzione permette un tempo di raccolta minore.\nTuttavia nel caso in cui la societ\u00e0 abbia bisogno d'acqua si pu\u00f2 notare come queste raccoglitrici si comportino in maniera antinaturale, dirigendosi sulla fonte meno zuccherina. In quei rari casi in cui si \u00e8 riscontrata una raccolta di soluzione zuccherina invece che di acqua durante un periodo di surriscaldamento, si \u00e8 notato come questa venga rifiutata all'ingresso dell'alveare, costringendo le api raccoglitrici a cambiare il loro obiettivo. In definitiva si pu\u00f2 constatare come la scelta del cibo sia determinata dall'accettazione o dal rifiuto delle api dell'alveare.\nOra per\u00f2 \u00e8 necessario specificare come viene comunicato alla prima ape bottinatrice che deve occuparsi della raccolta d'acqua. Questa prima informazione relativa a una carenza d'acqua nell'alveare non pu\u00f2 venire dalle api riceventi. Se si crea una necessit\u00e0 d'acqua nell'alveare a causa di un improvviso surriscaldamento, in un momento in cui nessun'ape \u00e8 dedita alla raccolta dell'acqua, la comunicazione reciproca alla porta di ingresso non parte. Tuttavia il sistema di raffreddamento non crolla. \nLe api spruzzatici d'acqua, troppo giovani per volare all'esterno alla ricerca di una fonte, ricorrono a una soluzione di emergenza: esse sfruttano il contenuto della loro borsa melaria (che contiene la loro riserva di cibo) in sostituzione dell'acqua. Infatti questa borsa non contiene miele concentrato, bens\u00ec una soluzione al 60% disciolta in acqua. Grazie ad un rigurgito le api adoperano questa sostanza in maniera simile all'acqua favorendo il raffreddamento della zona interessata. Si pu\u00f2 osservare cos\u00ec, dopo appena pochi minuti dall'inizio del surriscaldamento, un aumento consistente della concentrazione di miele nella borsa melaria delle api presenti nell'area coinvolta. Succede allora che esse si rivolgono alle api pi\u00f9 vicine a loro ancora in grado di fornire del liquido poco concentrato, e si assiste all'inizio di un mutuo trasferimento che si allarga dal centro del surriscaldamento alla periferia.\nIn questo incredibile modo l'intera riserva di liquido disponibile si trasferisce verso il centro dell'alveare, e contemporaneamente aumenta la concentrazione zuccherina alla periferia, dove le api bottinatrici che portano il nettare di maggior qualit\u00e0, maggiormente concentrato vengono respinte. Invece le raccoglitrici con il cibo pi\u00f9 diluito vengono lasciate passare e in questo modo le api all'esterno capiscono che devono orientare la loro ricerca verso una fonte d'acqua pi\u00f9 pura possibile.\nCertamente questo metodo di comunicazione per la regolazione della temperatura \u00e8 ancora molto semplice, ma \u00e8 certamente ad un livello superiore di quello descritto in precedenza per la divisione del lavoro; qui si tratta veramente di una mutua comunicazione per mezzo della quale le api dell'alveare riescono a dare sia l'informazione relativa alla richiesta sociale, sia l'ordine di continuare o interrompere la raccolta d'acqua.\nConclusioni.\nSi sono trovati due elementari mezzi di comunicazione nella comunit\u00e0 delle api:\n\u00c8 utile ricordare come questo mezzo di comunicazione ricopre nella vita sociale delle api un ruolo molto pi\u00f9 importante di quanto non potrebbe sembrare a prima vista. Infatti con tale metodo avviene anche la richiesta d'acqua da parte delle nutrici della covata che devono preparare il cibo liquido per le larve. \nQuesto spiega la pesante richiesta di acqua delle comunit\u00e0 d'api in primavera, mentre in inverno esse dipendono interamente dalle riserve di miele altamente concentrato.\nCon questo metodo non viene regolata soltanto la raccolta dell'acqua, ma \u00e8 anche possibile informare ogni giorno i vari gruppi di bottinatrici sull'esistenza di una sorgente migliore di nettare che pu\u00f2 essere stata rinvenuta. Le foraggiere che provengono da una sorgente di cibo di qualit\u00e0 relativamente inferiore sono accolte male nel momento in cui depositano il loro raccolto nell'alveare, e in tal modo l'intero potenziale di raccolta viene indirizzato verso la miglior sorgente di cibo disponibile al momento.\nQuesto \u00e8 un incredibile esempio di come la struttura organizzata dell'alveare riesca a bilanciare i suoi bisogni grazie semplicemente a delle reazioni a catena che non necessitano di un linguaggio sensoriale complesso.\nLa danza delle api.\nOltre alle forme di comunicazione pi\u00f9 elementari come quelle viste nei paragrafi precedenti, le api dispongono di un altro potente mezzo per comunicare fra di loro: la famosa \u201cdanza\u201d. Questo speciale mezzo di trasmissione \u00e8 impiegato soprattutto per la ricerca di un nuovo posto per un nido e per la raccolta del cibo.\nLa danza delle api nella raccolta di cibo.\nPer una comunit\u00e0 di api \u00e8 di vitale importanza che le sorgenti di raccolta appena scoperte vengano sfruttate il pi\u00f9 presto possibile, prima che i fiori chiudano i loro calici e prima che un'altra popolazione di api si porti via il nettare appena scoperto. Un sistema di reclutamento altamente sviluppato assicura tale rapido sfruttamento.\nSe un'ape operaia ha trovato una buona sorgente di cibo, essa annuncia la sua scoperta in casa tramite una \"\u201cdanza circolare\u201d\", oppure tramite una \"\u201ddanza scodinzolante\u201d\". Se il cibo si trova a una distanza inferiore agli 80 metri, essa inscena una danza circolare, correndo intorno rapidamente in un cerchio, prima a destra e poi a sinistra, e le api che la circondano ne vengono eccitate. Esse seguono con interesse la danzatrice e ricevono quindi il messaggio: \"\u201cVola fuori dall'alveare; nei suoi dintorni c'\u00e8 possibilit\u00e0 di prendere del cibo\u201d\". \nL'odore dei fiori che \u00e8 rimasto addosso alla danzatrice fornisce ulteriori informazioni sulle caratteristiche odorose di tale sorgente di cibo, per cui le esploratrici, disponendo in tal modo di corrette informazioni, possono trovare i fiori profumati.\nSe invece la sorgente di cibo \u00e8 abbastanza lontana, allora la danza scodinzolante fornisce ulteriori informazioni sull'esatta posizione della meta scoperta. Infatti il ritmo di questa danza indica la distanza: il numero di giri della danza in un dato intervallo di tempo \u00e8 basso per grandi distanze ed elevato per piccole distanze. Con questa danza viene anche indicata la direzione della meta, avendo come punto di riferimento il sole. \nSul favo che ha posizione verticale, nell'alveare buio, l'angolo formato dalla direzione del sole con quella della sorgente di cibo viene tradotto secondo le seguenti regole: se la direzione della danza \u00e8 rivolta in alto significa che la sorgente di cibo \u00e8 situata nella stessa direzione del sole; se \u00e8 rivolta verso il basso, \u00e8 in direzione opposta, se la danza \u00e8 orientata a 60\u00ba dalla direzione della verticale, anche la sorgente di nutrimento lo sar\u00e0 rispetto al sole, e cos\u00ec via.\nQueste danze di sollecitazione durano finch\u00e9 c'\u00e8 cibo in abbondanza e, in genere, vengono pubblicizzate solo le soluzioni di nettare altamente concentrate, cio\u00e8 quelle di prima classe. La qualit\u00e0 di ciascuna sorgente pu\u00f2 essere dedotta dalla durata e dalla vivacit\u00e0 della danza. Poich\u00e9 il numero delle api che si presenteranno alle sorgenti dipende dagli stessi fattori, queste danze armonizzano in modo quasi perfetto la domanda e l'offerta nella ricerca del cibo.\nLa danza delle api nella ricerca di una nuova abitazione.\nSolo negli ultimi anni si \u00e8 appreso che la danza non serve solo per dare informazioni per la raccolta del cibo, ma anche per la ricerca di una nuova abitazione. \nNon c'\u00e8 dubbio che dopo la raccolta del cibo questo sia uno dei pi\u00f9 importanti problemi che uno sciame deve affrontare. Infatti in primavera, quando data l'abbondanza di cibo si ha un aumento considerevole della popolazione, \u00e8 necessario che una parte dello sciame segua la vecchia regina e si trasferisca in un altro luogo. Questo fenomeno \u00e8 chiamato \u201csciamatura\u201d ed \u00e8 preparato con grande anticipo: infatti al momento che la nuova regina giovane diventa adulta, la vecchia se ne \u00e8 andata pochi giorni prima con parte (circa met\u00e0) dello sciame.\nSubito dopo la sciamatura le api si riuniscono in un gruppo e le esploratrici volano via in tutte le direzioni alla ricerca di luoghi adatti ad annidarsi. \nDopo poco tempo alcune di esse tornano indietro e annunciano di aver trovato un luogo nuovo. Come le bottinatrici esse rendono nota la posizione della meta per mezzo della \"danza scodinzolante\", in cui ancora il ritmo della danza fornisce la distanza del luogo e la sua direzione viene indicata dall'asse verticale del giro della danza. Parecchie api nel gruppo vengono cos\u00ec eccitate e volano via, ispezionando il luogo indicato, quindi ritornano al loro gruppo e prendono parte anch'esse alla danza.\nGrazie a vari esperimenti, si \u00e8 potuta notare una cosa sconcertante: le proposte di direzione e distanza erano molteplici, ovvero non veniva indicato un solo posto. Durante un'osservazione di una sciamatura nel giugno del 1952 si \u00e8 notato come dopo due giorni i possibili posti, contrassegnati da altrettante danze, fossero ben 21. Si pone quindi la questione sulla scelta, e sulla maniera in cui le api dello sciame si accordino per raggiungere un'unica localit\u00e0.\nNelle prime ore o nei primi giorni successivi a una sciamatura si pu\u00f2 osservare che le danzatrici nel gruppo danzano indicando direzioni differenti. Mentre si continua a registrare nuovi tipi di danza e di proposte, si pu\u00f2 assistere ad una graduale unificazione delle danze. Comincia quindi ad essere preferita una determinata direzione e distanza, mentre le danze per gli altri posti pian piano scompaiono. Questo avviene finch\u00e9 la quasi totalit\u00e0 delle api esploratrici non indica la stessa direzione, e comunica allo sciame la scelta definitiva.\nIl tempo di scelta \u00e8 variabile e va da 6 a 14 giorni. Ovviamente le api dispongono di riserve interne tali da sopravvivere e da permettere il corretto funzionamento della ricerca. Dopo svariati studi e sperimentazioni si \u00e8 appurato che i casi in cui lo sciame non riesca a decidersi (a causa della presenza di due gruppi di esploratrici ugualmente forti) siano veramente delle eccezioni (meno del 5 percento). \nIn ogni caso, per necessit\u00e0 di sopravvivenza lo sciame alla fine prende una decisione, e nel pi\u00f9 estremo dei casi (registrato pochissime volte e solo in climi temperati), esso rimane nel luogo d'attesa, costruendo dei ripari d'emergenza e provvedendo al nutrimento in modo da sopravvivere fino al prossimo periodo di sciamatura.\nMa come viene raggiunto questo accordo? \nRicordiamo ancora un attimo la situazione: lo sciame si ferma in attesa su di un albero non protetto e senza possibilit\u00e0 di difesa, e vengono offerte 20 e pi\u00f9 possibili dimore. Chi prende la decisione? Quest'ultima da quali aspetti dovr\u00e0 dipendere? Per chiarire subito una cosa importante, la regina non ha alcuna voce in capitolo. Sono stati fatti esperimenti inequivocabili: la regina veniva catturata e messa in una gabbietta metallica, e nonostante questo lo sciame partiva comunque verso il luogo scelto, salvo poi tornare subito indietro appena si accorgevano della regale assenza.\nLa decisione deve essere quindi presa dalle api operaie, il cui numero varia da 10\u00a0000 a 30\u00a0000. Quali di esse devono decidere sul luogo da scegliere? Ogni singola pu\u00f2 modificare la decisione, o esiste una sorta di \u201ccommissione\u201d ristretta, le cui decisioni sono accettate da tutte le altre senza problemi?\nLa prima e pi\u00f9 ovvia ipotesi \u00e8 che la decisione \u00e8 presa dalle stesse api esploratrici, e le osservazioni effettuate negli esperimenti del dottor Frisch confermano questa risposta. Ma la cosa veramente stupefacente \u00e8 che alcune api esploratrici cambiano idea e segnalano giorno dopo giorno dei luoghi diversi finch\u00e9, come spiegato sopra, la scelta \u00e8 concorde ed \u00e8, ovviamente, la miglior scelta.\nQuesto per\u00f2 implica un'altra domanda: avendo a disposizione 20 segnalazioni, come far\u00e0 un'ape esploratrice a decidere quale altro luogo visitare per eventualmente cambiare idea? Ci\u00f2 porta a chiedersi se nella danza non ci sia anche un mezzo per trasmettere la qualit\u00e0 del luogo proposto. Anche in questo caso (come per la raccolta del cibo) la qualit\u00e0 \u00e8 indicata dalla durata e dalla vivacit\u00e0 della danza stessa: \u00e8 infatti possibile, anche per un profano, vedere la differenza di vivacit\u00e0 tra due danze diverse. Non \u00e8 quindi una valutazione puramente soggettiva dell'esaminatore.\nUna danza vivace, che vuole cio\u00e8 annunciare un luogo altamente qualificato, pu\u00f2 durare parecchi minuti ed anche delle ore, per cui \u00e8 ovvio che in tal modo vengono messe in stato di allarme e informate pi\u00f9 api di quelle sollecitate da una danza di breve durata. Ben presto un numero elevato di esploratrici si recher\u00e0 presso il posto migliore e quando esse parteciperanno alla danza per tale luogo nello stesso modo delle precedenti, l'interesse di tutte le api si concentrer\u00e0 sempre di pi\u00f9 su di esso.\nSe tutto ci\u00f2 corrisponda definitivamente ai fatti, non pu\u00f2 essere stabilito osservando solo il gruppo che sciama. Dobbiamo ancora scoprire cosa accade nei differenti luoghi indicati dalle api esploratrici prima che lo sciame si muova verso uno di essi. Per stabilire le cause determinanti dell'accordo, devono essere utilizzati luoghi nidificabili artificiali e devono essere provocati dei cambiamenti artificiali nella futura casa delle api.\nIn un famoso esperimento di Martin Lindauer negli anni cinquanta (Lindauer ha lavorato per molto tempo con Frisch) uno sciame d'api veniva portato in un luogo deserto, dove i biologi avevano preparato 2 nidi artificiali, uno completamente scoperto, l'altro ricoperto da ramoscelli e cespugli. \nNonostante fossero chiaramente indicati come i due posti migliori per nidificare rispetto al resto dell'area desertica, il confronto fra i due non esisteva: le api che tornavano dal luogo coperto inscenavano una danza vivace che dur\u00f2 delle ore, mentre le altre danzavano svogliatamente per pochi minuti. \nUna volta marcate queste ultime, si \u00e8 potuto seguirle e notare come ben presto si lasciavano convincere dalla miglior qualit\u00e0 dell'altro posto e, dopo una loro ispezione, contribuivano alla danza. Avevano cio\u00e8 cambiato idea. \nIn definitiva, la cosa pi\u00f9 importante per le api esploratrici era la protezione: e se ne \u00e8 avuto una conferma quando, poco prima che lo sciame partisse, le protezioni furono spostate dal primo al secondo nido artificiale. Immediatamente le poche api esploratrici rimaste nei due posti torn\u00f2 indietro e, dopo un attimo di adeguamento, lo sciame di esploratrici adatt\u00f2 la sua danza e lo sciame si diresse verso il nido coperto.\nAltri fattori riguardanti la qualit\u00e0 del posto che vengono presi in esame sono: la protezione dal vento, la presenza d'acqua e la presenza di fonti di nutrimento. \nInoltre sostare cos\u00ec a lungo per decidere un posto permette loro di verificare se il luogo preposto si allaga con la pioggia o la direzione prevalente del vento. Sono soprattutto le buche nel terreno a essere preferite, seguite da dei ripari in legno e infine i cespugli o dei contenitori di paglia.\nAspetti sensoriali nella danza delle api.\nAbbiamo imparato che il linguaggio della danza delle api dispone di una ricca riserva di informazioni. Le api possono ricevere e comunicare con grande precisione le numerose informazioni sulla posizione di una sorgente di cibo, che sono trasmesse per mezzo della danza scodinzolante, solo perch\u00e9 posseggono appropriate facolt\u00e0 sensoriali. \nEntrano soprattutto in gioco i sensi dell'odorato e del gusto, che vengono utilizzati dalla danzatrice per fornire informazioni sulla specie di fiori. Inoltre, la vivacit\u00e0 e la continuit\u00e0 della sua danza, secondo una scala conosciuta dalle altre api, forniscono un'idea della qualit\u00e0 del cibo.\nUna rappresentazione particolarmente eccellente dal punto di vista sensoriale \u00e8 richiesta all'ape quando deve comunicare alle altre la posizione di una meta. Essa deve prima aver misurato con cura tale distanza. D'altro canto, le api che osservano la danzatrice devono essere in grado di comprenderla. La danzatrice \u00e8 in grado di tradurre l'angolo tra la direzione del sole (azimut) e il luogo in cui \u00e8 situato il cibo in un angolo riferito alla direzione della forza di gravit\u00e0.\nCi\u00f2 porta a 2 conclusioni: essa pu\u00f2 vedere con i suoi occhi l'angolo (definito prima durante il volo) e calcolarlo con grande esattezza. Inoltre pu\u00f2 dividere una superficie verticale in settori angolari nel modo migliore, con l'aiuto dei suoi organi di senso gravitazionali. \nRiflettendo, si nota per\u00f2 che il sole, secondo dove ci si trova, pu\u00f2 sparire dietro una nuvola o una montagna. Inoltre dalla mattina alla sera cambia posizione. Si ritiene dunque che le api abbiano un sistema di riferimento alternativo da usare in caso di necessit\u00e0.\nSecondo degli studi fatti da Von Frisch nel 1950, le api riescono a riconoscere la vibrazione della luce polarizzata che arriva a terra attraverso le macchie chiare di cielo. Poich\u00e9 la direzione di queste vibrazioni \u00e8 in diretto collegamento con la posizione del sole nel cielo, egli pens\u00f2 che le api fossero in grado di elaborare queste informazioni e determinare la posizione del sole.\nPer quanto riguarda lo spostamento del sole in cielo, secondo degli studi, si \u00e8 visto come molte danze siano immediatamente seguite dalla raccolta del cibo. Ci\u00f2 fa s\u00ec che il sole si trovi nello stesso punto descritto dalla danzatrice. Si \u00e8 per\u00f2 visto, che alcune volte, la danzatrice fornisce informazioni per molte ore e in questo lasso di tempo l'astro si sar\u00e0 spostato in modo significativo. Si \u00e8 arrivati alla conclusione che le api posseggano una capacit\u00e0 di compensazione per il movimento del sole; \u00e8 cio\u00e8 necessario un meccanismo interno a \u201corologio\u201d, che significa possedere un accurato senso del tempo ed un'eccellente abilit\u00e0 nel correlare tempo e posizione solare.\nCi\u00f2 che causa meraviglia, non \u00e8 solo il loro sistema centrale, che \u00e8 in grado di tradurre le impressioni da un senso ottico in un senso gravitazionale, oppure di tradurre una sensazione ritmica tattile in una misura di distanza; sorprende anche la precisione delle prestazioni puramente fisiologiche degli organi sensoriali.\nUn problema oggi ancora insoluto riguarda le prestazioni sensoriali per indicare la distanza."}
{"id": "115218", "revid": "1571097", "url": "https://it.wikipedia.org/wiki?curid=115218", "title": "Tony Jaa", "text": "Specializzato in modo particolare nella Muay thai, nel Krabi Krabong, nel taekwondo, nelle tecniche di spada, nella danza e nella ginnastica.\nBiografia.\nTony Jaa, al secolo Panom Yeerum, ha cominciato a praticare Mae Mai Muay Thai a 6 anni, e crescendo ha poi approfondito l'essenza del Thai, studiando Muay Kard Chiek, Krabi Krabong e i vari Wai Kru e Ram Muay. Ventenne si iscrive al College di Educazione Fisica di Maha Sarakham dove poi diviene maestro di ginnastica artistica e approfondisce ulteriormente lo studio del Krabi Krabong e del Silat.\nNato nella provincia di Surin, a circa 200 chilometri da Bangkok, nella Thailandia Nord-orientale, si appassiona sin da bambino alle arti marziali, ispirato da star del cinema come Bruce Lee, Jackie Chan, Phillip Rhee e Jet Li. Si allena con Panna Rittikrai, regista e coreografo di arti marziali e si iscrive al College di Educazione Fisica di Maha Sarakham, dove si specializza in molte arti marziali, soprattutto nel \"Krabi Krabong\", l'arte marziale tradizionale thailandese che contempla l'uso di tutte le armi bianche e nel taekwondo. \u00c8 specializzato in \"Muay Thay\", \"Mae Mai Muay Thay\", \"Kraby Krabong\", \"Taekwondo\" e nell'arte della spada, ha una conoscenza anche di \"Karate\", \"Judo\", \"Kiusko\" e \"Ju-Jitsu\".\nRittikrai ha in mente di girare un film sulla Mae Mai Muay Thai, versione pi\u00f9 antica e tradizionale del combattimenti a mani nude thailandese. Ma per farlo ha bisogno di atleti eccezionali, per questo spinge Jaa ad esercitarsi sempre di pi\u00f9. Il progetto viene sospeso, ma ormai Jaa decide lo stesso di entrare nel cinema.\nCarriera cinematografica.\nLa sua carriera cinematografica inizia lavorando come stuntman per il film \"\" (1997) di John R. Leonetti. Dopo uno spot pubblicitario al fianco di Sammo Hung, star cinese di primo piano, partecipa di nuovo al progetto di Rithikrai. Insieme, infatti, girano un demo di abilit\u00e0 marziali da proporre a registi e produttori thailandesi.\nLe capacit\u00e0 di Jaa non sfuggono al regista Prachya Pinkaew. Jaa recita quindi nel suo primo lungometraggio da protagonista: \"Ong-Bak - Nato per combattere\" (2003). Jaa ha eseguito tutte le prodezze in questo film senza assistenza meccanica o effetti prodotti al computer. La tecnica di Jaa come artista marziale, come testimoniato in \"Ong-bak\", \u00e8 straordinaria secondo ogni standard e gli ha fatto guadagnare popolarit\u00e0 e molti fan nel mondo intero.\nHa inoltre recitato in un altro lungometraggio, questa volta di Panna Rittikrai, \"The Protector - La legge del Muay Thai\" (2005) ma uscito nelle sale italiane solo il 3 agosto 2007. Anche in questo film, Jaa ha dato dimostrazione di grandi doti atletiche e agilit\u00e0.\nA dicembre 2008 \u00e8 uscito nelle sale Thailandesi e Asiatiche il nuovo lungometraggio di Jaa \"Ong-Bak 2 - La nascita del dragone\", nel quale vengono mostrate le tecniche arcaiche del \"Muay Thai\", della \"Capoeira\", del \"Wushu\", del \"Taekwondo\" e del \"Krabi Krabong\".\nQuesto film sembra incentrarsi su un progetto di Panna Rittikrai dove viene mostrata l'antica danza di combattimento del popolo thailandese: il \"Khan\".\nNell'agosto 2013 Jaa ha firmato per un ruolo nel film campione d'incassi \"Fast &amp; Furious 7\".\nArti Marziali utilizzate da Tony Jaa.\nMae Mai Muay Thai, Muay thai, Muay Kard Chiek, Wai Kru, Ram Muay, Wushu, Taekwondo, Krabi Krabong, Ju-Jitsu e Kiusko, e inoltre specializzato nell'arte della spada e nella ginnastica artistica.\nVita privata.\nTony Jaa ha sposato la fidanzata Piyarat Chotiwattananont il 3 maggio 2012. La coppia ha un figlio e una figlia.\nDoppiatori italiani.\nNelle versioni in italiano dei suoi film, Tony Jaa \u00e8 stato doppiato da:"}
{"id": "115221", "revid": "838137", "url": "https://it.wikipedia.org/wiki?curid=115221", "title": "Stabilit\u00e0 di frequenza", "text": "La stabilit\u00e0 di frequenza \u00e8 una caratteristica degli oscillatore al quarzo presenti nelle apparecchiature elettroniche. Nel campo delle telecomunicazioni, ogni trasmettitore e ricevitore infatti dispone di un oscillatore locale, che genera una sinusoide di frequenza predeterminata. \nA causa delle tolleranze dei valori della componentistica impiegata nel circuito oscillatore, cos\u00ec come in seguito a variazioni delle condizioni di lavoro (temperatura, invecchiamento dei componenti, bruschi movimenti), la frequenza effettivamente generata dall'oscillatore tende a variare.\nLa stabilit\u00e0 di frequenza rappresenta un indice dell'abilit\u00e0 dell'oscillatore a discostarsi il meno possibile dalla frequenza nominale per cui \u00e8 stato progettato. Il parametro che influisce maggiormente sulla stabilit\u00e0 di frequenza di un quarzo \u00e8 la temperatura; la sua variazione incide sulla dilatazione del cristallo, all'aumentare del valore termico ne consegue un aumento del suo volume, con conseguente scostamento verso il basso della frequenza di oscillazione.\nIl metodo adottato per mantenere a temperatura costante il circuito oscillatore contenuto negli strumenti di misura di classe elevata, consiste nel racchiudere il circuito oscillatore in un contenitore stagno e coibentato chiamato volgarmente \"forno\" (TCXO), il cui interno, tramite un termostato, \u00e8 mantenuto ad una temperatura costante, superiore a qualsiasi condizione ambientale in cui si trover\u00e0 ad operare lo strumento, generalmente \u00e8 scelta una temperatura intorno ai 70 gradi Celsius, in questo modo si assicura una temperatura costante sia che lo strumento operi in ambienti polari che equatoriali.\nPer assicurare la massima stabilit\u00e0 possibile agli oscillatori contenuti negli strumenti di misura campione, in particolare i calibratori primari, questi vengono tenuti costantemente accesi, la camera in cui sono ubicati \u00e8 climatizzata ad una temperatura costante compresa tra i 23 e i 24 gradi Celsius e l'umidit\u00e0 \u00e8 mantenuta intorno al 50%. Per un frequenzimetro, pu\u00f2 essere necessario un tempo di warm-up anche di 24 ore, prima di essere sottoposto a calibrazione.\nI centri SIT, laboratori metrologici in possesso dei campioni delle grandezze fisiche elettriche (tensione, corrente, resistenza, frequenza, ecc.) abilitati a rilasciare certificazione ISO 9001, sono tenuti a rilevare e tenere registrati, a garanzia della tracciabilit\u00e0, i valori giornalieri di temperatura e umidit\u00e0 della camera climatica. "}
{"id": "115223", "revid": "1958545", "url": "https://it.wikipedia.org/wiki?curid=115223", "title": "Weather Underground", "text": "La Weather Underground Organization (WUO), nota come Weatherman, the Weathermen o Weather Underground, fu un'organizzazione della sinistra radicale statunitense fondata nel campus di Ann Arbor dell'Universit\u00e0 del Michigan.\nLa storia.\nChiamati originariamente \"Weatherman\" il gruppo divenne noto colloquialmente come \"the Weathermen\". Il gruppo si struttur\u00f2 nel 1969 come una fazione della Students for a Democratic Society (SDS), costituita per la maggior parte dal gruppo dirigente nazionale della SDS e dai suoi sostenitori.\nSeguendo tesi rivoluzionarie vicine al black power e di opposizione alla guerra in Vietnam, il gruppo comp\u00ec degli attentati dinamitardi nella met\u00e0 degli anni settanta e prese parte in azioni quali l'evasione del dottor Timothy Leary. I \"Days of Rage\", la sua prima manifestazione pubblica, furono un tumulto scatenato l'8 ottobre 1969 a Chicago, in concomitanza col processo ai Chicago Seven. Nel 1970 il gruppo pubblic\u00f2 una \"dichiarazione di guerra\" contro il governo degli Stati Uniti d'America firmandola come \"Weather Underground Organization\".\nGli attacchi dinamitardi avevano come obiettivo principale gli edifici governativi e le banche, e nella maggior parte dei casi furono preceduti da avvertimenti volti a far evacuare gli obiettivi. Nessuno rimase ucciso nelle azioni dei Weathermen tranne tre membri del gruppo stesso che rimasero vittime di un'esplosione al Greenwich Village. Successivamente tre ex-membri del gruppo furono coinvolti in una rapina che caus\u00f2 la morte di tre persone, fra cui Waverly Brown, il primo ufficiale di colore della polizia di Nyack. L'attentato al Campidoglio degli Stati Uniti d'America del 1\u00ba marzo 1971 fu rivendicato con un comunicato di \"protesta contro l'invasione statunitense del Laos\". L'attentato al Pentagono del 19 maggio 1972 fu invece rivendicato come una \"vendetta contro i bombardamenti aerei su Hanoi\". L'attentato del 29 gennaio 1975, infine, fu rivendicato come \"risposta all'escalation bellica in Vietnam\".\nIl Weather Underground trasse il proprio nome dal verso di \"You don't need a weatherman to know which way the wind blows\" (\"non serve un meteorologo per sapere da che lato soffia il vento\"), dalla canzone \"Subterranean Homesick Blues\" (1965). Il verso divenne il titolo di un documento distribuito alla convention dell'SDS di Chicago del 18 giugno 1969. Il documento propugnava la creazione di una \"forza combattente bianca\" destinata ad allearsi coi movimenti radicali neri al fine di raggiungere \"la distruzione dell'imperialismo statunitense e creare un mondo privo di classi: un mondo comunista\".\nIl gruppo inizi\u00f2 il suo declino dopo i primi accordi di pace in Vietnam, nel 1973, che port\u00f2 al declino dell'intera New Left statunitense. Nel 1977 l'organizzazione aveva gi\u00e0 cessato di esistere. La loro clandestinit\u00e0 fin\u00ec all'inizio degli anni '80, quando alcuni attivisti decisero di costituirsi. La scoperta che la FBI aveva raccolto le prove a carico dei Weathermen utilizzando metodi illegali fece s\u00ec che pochi di loro finissero in carcere. Tra questi David Gilbert e Kathy Boudin, condannati all'ergastolo per l'assalto a un blindato finito in strage, compiuto nel 1981, successivamente alla dissoluzione del gruppo. Kathy Boudin \u00e8 stata scarcerata il 20 agosto del 2003. Dal 2008 insegna alla Columbia University, un'assunzione che ha provocato molte controversie. \u00c8 considerata, tuttavia, un'eccellente docente dai suoi studenti. Bernardine Dohrn, Mark Rudd, Brian Flanagan, Bill Ayers, Naomi Jaffe e Matthew Landy Steen sono invece liberi e vivono tutt'oggi negli Stati Uniti d'America."}
{"id": "115224", "revid": "118014119", "url": "https://it.wikipedia.org/wiki?curid=115224", "title": "A-Catamaran", "text": "Il Classe A \u00e8 un catamarano a restrizione non monotipo di piccole dimensioni che deve rispondere a poche semplici regole: lunghezza massima 18 piedi, superficie combinata albero+vela massima 13,95 m2, peso minimo 75 kg, viene costruito principalmente in composti del carbonio.\nLa mancanza di restrizioni costruttive ha permesso a questa categoria di imbarcazioni di avere un'evoluzione costante nel tempo sia nei materiali che nelle linee d'acqua; Infatti da alcuni anni i modelli di Classe A sono diventati molto pi\u00f9 rigidi e in particolare sono state adottate le prime appendici volanti cio\u00e8 disegnate in modo da facilitare il sollevamento dall'acqua per aumentare la velocit\u00e0.\n\u00c8 attualmente l'imbarcazione da singolo pi\u00f9 rapida, essendo molto leggera e molto invelata. La fabbricazione negli ultimi anni si \u00e8 rivolta al carbonio, sia per quanto riguarda l'albero (alto circa 9 metri), che gli scafi. La sua conduzione richiede discrete doti acrobatiche per essere portato al massimo delle possibilit\u00e0, la sua conduzione \u00e8 veloce e per chi assiste spettacolare. Questo tipo di classe \u00e8 sottoposta a regole di stazzatura molto rigide.\nDiffusione.\nEsiste una attiva associazione di classe italiana, e un campionato molto frequentato. La presenza di Classe A \u00e8 diffusa sui laghi e nei mari Adriatico e Tirreno. Esistono altres\u00ec una classe mondiale IACA e classi nazionali molti paesi.\nTecnica di guida.\nLa tecnica di conduzione pi\u00f9 utilizzata \u00e8 quella di tenere lo scafo sopravento in \"volo\" cio\u00e8 costantemente sollevato dall'acqua, in modo da avere meno superficie bagnata e di conseguenza meno attrito con l'acqua e un miglior angolo di bolina. attualmente \u00e8 in evoluzione il \"foiling\" cio\u00e8 tutta la barca si stacca dall'acqua e vola."}
{"id": "115225", "revid": "77358", "url": "https://it.wikipedia.org/wiki?curid=115225", "title": "Massacro di Sant'Anna", "text": ""}
{"id": "115230", "revid": "1215998", "url": "https://it.wikipedia.org/wiki?curid=115230", "title": "John Frusciante", "text": "Famoso soprattutto come chitarrista, \u00e8 membro attivo dei Red Hot Chili Peppers nei periodi intercorsi fra il 1988 e il 1992 e fra il 1998 e il 2009 e di nuovo dal 2019, pubblicando cinque album con il gruppo.\nNel 2010 \u00e8 stato riconosciuto dalla BBC come miglior chitarrista degli ultimi 30 anni e il 14 aprile 2012 \u00e8 stato introdotto nella Rock and Roll Hall of Fame come membro dei Red Hot Chili Peppers. \u00c8 stato dichiarato dalla rivista \"Rolling Stone\" uno dei nuovi tre Guitar Gods, con Derek Trucks e John Mayer. La stessa rivista lo pone al 72\u00ba posto nella classifica dei 100 migliori chitarristi della storia.\nBiografia.\nPrimi anni.\nFrusciante nasce nel Queens, borough di New York, il 5 marzo del 1970 da una famiglia di origine italiana (il suo bisnonno paterno, Generoso Frusciante, era originario di Apice, in provincia di Benevento), figlio di John Anthony Frusciante Sr. (nato a New York l'11 gennaio del 1945), un magistrato, andato in pensione nell'ottobre del 2010, da sempre appassionato di musica e pianista certificato presso la \"Juilliard School\", e di Gail Haworth Bruno (nata a New York il 19 febbraio del 1946), una cantante, che dovette per\u00f2 abbandonare la vocazione per dedicarsi alla famiglia (partecip\u00f2, per\u00f2, ad una canzone dei Red Hot Chili Peppers, \"Under the Bridge\").\nA causa del lavoro del padre, cresce tra Tucson (in Arizona) e la Contea di Broward (in Florida), sino a quando, a seguito del divorzio dei genitori, si trasferisce con la madre, all'et\u00e0 di 12 anni, dapprima a Santa Monica (in California) e, l'anno seguente, a Los Angeles, nel quartiere residenziale di Mar Vista. John ha quattro fra fratelli e sorelle: le due sorelle Lily ed Anna, insieme al fratello Michael, sono nati dal matrimonio di John Sr. con la sua seconda moglie, Margaret Ellen Holmes, mentre suo fratello Erik \u00e8 nato dal secondo matrimonio di Gail Haworth Bruno con Laurence Berkley, suo patrigno.\nFrusciante ha cominciato a studiare chitarra come David Gilmour e Jimi Hendrix sin da quando aveva undici anni. Quando scopr\u00ec la discografia di Frank Zappa, cominci\u00f2 a studiarlo per diverse ore al giorno.\nCarriera.\nRed Hot Chili Peppers.\nQuando John Frusciante ascolt\u00f2 per la prima volta i Red Hot Chili Peppers in concerto, nel 1985, questi diventarono immediatamente il suo gruppo preferito: in particolare venne colpito da Hillel Slovak, il chitarrista cofondatore del gruppo e chitarrista effettivo tra il 1985 ed il 1988 a cui John si ispira per la propria evoluzione musicale, come risulta evidente nell'album Mother's Milk. Hillel muore per\u00f2 per un'overdose di eroina il 25 giugno 1988, e nello stesso periodo, il batterista Jack Irons lascia per motivi personali la band, che comunque il bassista Flea e il cantante Anthony Kiedis decidono di non sciogliere.\nNel frattempo, intorno al 1988, John Frusciante stringe amicizia con D.H. Peligro (ex batterista dei Dead Kennedys), spesso i due parteciperanno insieme a delle jam session. Attraverso Peligro, John Frusciante entra in contatto con il bassista Flea, il quale rimane impressionato dalle sue capacit\u00e0 di chitarrista. I due diventano buoni amici e poco dopo Flea chiede ufficialmente a John (che poco prima aveva partecipato ad un'audizione per i Thelonious Monster, band losangelina all'epoca in stretto contatto con i RHCP), di divenire il nuovo chitarrista ufficiale dei Peppers, proposta che John accett\u00f2 con grande entusiasmo. John divenne il membro chiave del gruppo nell'epoca di \"Mother's Milk\": l'album, uscito nell'agosto del 1989, fu quello che fece conoscere i Red Hot Chili Peppers in ambito internazionale, ed il relativo \"Mother's Milk tour\" che ne sussegu\u00ec, fu un vero e proprio trionfo di critica e di successo. Il tour evidenzi\u00f2 la figura di John, il cui carattere estroverso ed il suo stravagante modo di esibirsi, unito al suo carisma sul palco e alla sua particolare maniera di suonare, si integrava perfettamente con il resto della band, arrivando ad offuscare in certi momenti persino l'altrettanto carismatica figura di Anthony Kiedis.\nTra il 1989 ed il 1991 ha dato vita, insieme a Flea dei Red Hot Chili Peppers, Angelo Moore dei Fishbone e all'ex membro dei Germs Nik Alexander, ad un side project chiamato H.A.T.E. (\"Hops Anarchy Truth for Everyone\"). La band non pubblic\u00f2 mai nulla di registrato in studio, ma si limit\u00f2 solamente ad esibirsi dal vivo, suonando live alcune cover di famose canzoni di gruppi hardcore-punk.\nL'abbandono, la crisi e i ritorni.\nIl 7 maggio 1992, durante il tour di Blood Sugar Sex Magik in Giappone, John Frusciante lasci\u00f2 il gruppo per motivi legati alla droga e ad altri motivi personali, legati soprattutto al rifiuto di accettare la troppa popolarit\u00e0 che la band aveva ormai raggiunto, l'inevitabile trasformazione del gruppo da band underground a mainstream, e ai continui litigi con Anthony Kiedis. Accomiatandosi disse \u201cdite a tutti che sono impazzito\u2026\u201d. Per la realizzazione del successivo album \"One Hot Minute\", al posto di Frusciante venne chiamato il chitarrista Dave Navarro, che suon\u00f2 con i RHCP anche a Woodstock '94.\nJohn si chiuse in s\u00e9 stesso condizionato anche dalla sua misantropia e dalla depressione, causata dalla morte del suo grande amico, l'attore River Phoenix.\nIsolatosi nel suo appartamento, trascorre le sue giornate nella pi\u00f9 completa solitudine, a scrivere musica e a fare un uso sempre maggiore di droghe, in particolare eroina. Le sue braccia si coprono di ascessi e perde diversi denti; sono otto le overdose che si provoca in questo che, senza tema di smentite, pu\u00f2 essere considerato il periodo pi\u00f9 critico della sua giovane esistenza. Dopo cinque anni di dipendenza, nel 1997 decide di disintossicarsi.\nNel 1998, Frusciante rientr\u00f2 nel gruppo al posto di Navarro, incidendo \"Californication\" (1999), che ebbe un ottimo successo. Nello stesso anno suonarono ancora a Woodstock. I lavori successivi furono \"By the Way\" (2002) e \"Stadium Arcadium\" (2006), anch'essi album di notevole successo. Il 23 agosto 2003 i Red Hot Chili Peppers si esibiscono in una delle loro esibizioni live pi\u00f9 famose, il concerto allo Slane Castle.\nIl 20 gennaio 2009 usc\u00ec \"The Empyrean\", il suo decimo disco da solista. Si tratta di un concept album a cui hanno collaborato Flea, Johnny Marr, (ex chitarrista degli Smiths), Sonus Quartet e The New Dimension Singers.\nIl 16 dicembre 2009 tramite un comunicato sul suo blog ufficiale annuncia la sua uscita dai Red Hot Chili Peppers per \"dedicarsi esclusivamente ai propri progetti e alla realizzazione di album solisti\", optando per una carriera volta pi\u00f9 alla sperimentazione che all'alta classifica. Al suo posto la band chiama il chitarrista Josh Klinghoffer, gi\u00e0 ben conosciuto dalla band in quanto attivo nei tour, suggerito inoltre dallo stesso Frusciante.\nIl 24 novembre 2015 ha pubblicato in contemporanea, sul suo sito web personale e sulle piattaforme Bandcamp e SoundCloud, 18 tracce inedite realizzate tra il 2009 ed il 2011 (ad eccezione di una nuova versione di \"Zone\", canzone gi\u00e0 presente nell'album \"Enclosure\" del 2014), tutte disponibili per il download gratuito.\nNel 2015 ha collaborato alla realizzazione dell'album dei Duran Duran \"Paper Gods\", partecipando in quattro canzoni: \"What Are The Chances\", \"Butterfly Girl\", \"The Universe Alone\" e \"Northern Lights\".\nIl 15 dicembre 2019 viene ufficializzato il suo ritorno nei Red Hot Chili Peppers tramite un post su Instagram pubblicato dal profilo ufficiale della band, e rilanciato poco dopo anche dal bassista Flea e dal batterista Chad Smith, nel quale viene anche annunciata la separazione con lo stesso Josh Klinghoffer.\nChitarre.\nJohn Frusciante durante i suoi concerti suona spesso chitarre vintage. Il suo modello preferito \u00e8 la Fender Stratocaster: la pi\u00f9 usata \u00e8 la Strato in tre colori sunburst del 1962; prima era solito suonare con una due colori \"sunburst\" del 1955, ma dal tour successivo all'album \"Californication\" lo si pu\u00f2 vedere con una Stratocaster Bianca del '61. Per alcune canzoni \u00e8 solito usare una Fender Telecaster Custom in tre colori \"sunburst\" del 1962 ed una Gibson Les Paul \"black beauty\" Custom nera del 1972. L'esemplare pi\u00f9 prezioso del suo set \u00e8 per\u00f2 la Gretsch White Falcon, chitarra vintage usata nel video di \"Californication\" in quello di Otherside e in diverse esibizioni dal vivo. Possiede anche una Fender Stratocaster Fiesta Red, usata nel concerto Live Earth.Il disco \"Blood Sugar Sex Magik\" \u00e8 stato registrato con una Jaguar del 1966 \"sherwood green\" con \"block inlays\" e paletta in vernice \"body\". Dall'ultimo tour con i Red Hot Chili Peppers nel 2007 ha suonato anche una Stratocaster Fiesta Red del '61.\nPer un periodo utilizz\u00f2 anche una Fender Mustang del 1965, chitarra utilizzata da musicisti quali David Byrne, Kurt Cobain, Todd Rundgren, Graham Coxon e Adrian Belew.\nPossiede inoltre una Fender Jaguar di colore \"fiesta red\" del 1962.\nPer le esibizioni acustiche utilizza invece due Martin 0-15 degli anni cinquanta. Per le registrazioni dell'album Pbx Funicular Intaglio Zone e dell'Ep Letur Lefr Frusciante ha dichiarato di aver utilizzato una Yamaha SG.\nInfluenze.\nL'influenza pi\u00f9 pronunciata nel modo di suonare la chitarra di John Frusciante \u00e8 quella di Jimi Hendrix. \u00c8 anche ispirato da artisti glam rock come David Bowie e T. Rex, ma anche da Captain Beefheart, Frank Zappa, The Residents, The Velvet Underground e Kraftwerk. Un'altra grande influenza di Frusciante \u00e8 John McGeoch per i suoi album registrati con Siouxsie and the Banshees e Magazine: \"John McGeoch \u00e8 un tale chitarrista, aspiro ad essere come lui. Ha una nuova brillante idea per ogni canzone. Di solito suono ascoltando quello che fa su Magazine e i dischi di Siouxsie and the Banshees come \"Juju\"\".\nNegli album \"Californication\" e \"By the Way\", il chitarrista crea nuove trame ispirate a chitarristi post-punk come The Smiths, The Cure e Fugazi.\nNei suoi lavori recenti, l'artista cita musica elettronica come principale influenza, inclusi i gruppi Aphex Twin, Depeche Mode, New Order, The Human League , nonch\u00e9 Christian Fennesz.\nVita privata.\nNel 2011, Frusciante spos\u00f2 Nicole Turley, batterista e cantante della band sperimentale Swahili Blonde. L'8 maggio 2015 \u00e8 stato comunicato che la Turley aveva presentato un'istanza di divorzio. Il 3 ottobre 2015, Turley annunci\u00f2 che stava chiedendo ufficialmente 75.000 dollari al mese all'ormai ex marito per il loro divorzio. Secondo i documenti del tribunale, Turley, che stava gi\u00e0 ricevendo la somma di 20.000 dollari al mese, ha bisogno di una cifra di importo superiore per mantenere la propria qualit\u00e0 di vita. Nicole ha dichiarato che il patrimonio di Frusciante \u00e8 pari a una cifra di circa 14 milioni di dollari e che essa ha diritto ad una cifra superiore poich\u00e9 ha a disposizione un team di assistenti personali ed \u00e8 proprietaria di tre case, oltre che di uno studio di registrazione privato. La settimana seguente, Frusciante ha risposto alle richieste di Turley dichiarando che non avrebbe mai pagato tale cifra all'ex moglie, affermando inoltre che lei ha spesso usato i soldi dati da lui per darli al fratello maggiore di lei. Inoltre Frusciante dichiar\u00f2 che fu costretto a pagare il conto per la carriera musicale di Nicole, affermando: \"Non so se si possano chiamare i suoi sforzi di registrazione come un hobby o un passatempo... ma sembra improprio definire Nicole come una musicista professionista\". Il 19 ottobre 2015, un giudice ha stabilito, a favore della Turley, il pagamento da parte di Frusciante di 53.000 dollari al mese, oltre che la copertura di tutte le spese legali."}
{"id": "115232", "revid": "6923", "url": "https://it.wikipedia.org/wiki?curid=115232", "title": "Ambrosia (botanica)", "text": "Ambrosia \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di piccole erbacee annuali o perenni dalla tipica infiorescenza a racemo.\nSono considerate piante infestanti e ne esistono pi\u00f9 di trenta specie in tutto il mondo. Hanno una apparenza molto ordinaria e pur essendo molto diffuse, passano frequentemente inosservate. Quasi nessun erbivoro le cerca e non ospitano molti insetti. Molte si sono adattate a climi aridi del deserto.\nEtimologia.\nL'etimologia del nome del genere deriva dal greco \u201c\u1f00\u03bc\u03b2\u03c1\u03bf\u03c3\u03af\u03b1\u201d (= ambros\u00eca), il nome del cibo che dava l'immortalit\u00e0 agli dei, derivato dal greco \u03ac\u03bc\u03b2\u03c1\u03bf\u03c4\u03bf\u03c2 (\"\u00e0mbrotos\"), che significa \"immortale\". Il nome \u00e8 probabilmente legato al fatto che \u00e8 una pianta molto resistente, tanto da essere considerata infestante.\nIl nome scientifico attualmente accettato (\"Ambrosia\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nQueste piante possono raggiungere mediamente l'altezza di 1\u20132 metri e formano a seconda dei casi dei cespugli o arbusti. Le forme biologiche delle specie di questo genere (almeno per le specie spontanee europee) possono essere di due tipi a seconda del ciclo biologico delle piante: geofita rizomatosa (G rhiz) per le annuali e terofita scaposa (T scap) per le perenni. Sono inoltre specie monoiche (i fiori maschili e femminili sono separati ma presenti sulla stessa pianta); e in genere le piante si presentano cenerine-villose, ma possono essere anche glabrescenti.\nRadici.\nLe radici sono secondarie da rizoma o da fittone.\nFoglie.\nLe foglie lungo il fusto sono disposte in modo opposto quelle inferiori e alternato quelle superiori; sono inoltre picciolate o sessili e divise (bi-pennatifide o palmate). La forma pu\u00f2 essere ellittica, filiforme, lanceolata, lineare, obovata, ovata o rombica. I lobi (o segmenti) a loro volta possono essere dentati. I piccioli in certe specie sono alati. La lamina superiore \u00e8 colorata di verde scuro; mentre quella inferiore \u00e8 simile ma pi\u00f9 chiara (glauca o cenerina).\nInfiorescenza.\nLe infiorescenze sono composte da diversi capolini raggruppati in lunghi racemi laterali (simili a spighe) e sottesi da brattee congiunte. I capolini sono unisessuali, ossia divisi in capolini maschili (per aborto) a forma globosa e pendula (posizionati nella parte alta del racemo) e capolini femminili (in minoranza e nella parte inferiore del racemo \u2013 seminascosti all'ascella delle foglie superiori). La struttura dei capolini \u00e8 quella tipica delle Asteraceae: un peduncolo sorregge un involucro (a forma campanulata nei capolini femminili) composto da pi\u00f9 squame senza appendice e concresciute che fanno da protezione al ricettacolo sul quale s'inseriscono i fiori. Nei capolini maschili l'involucro \u00e8 formato da 5 \u2013 16 squame disposte su una sola serie, i fiori (da 50 a 60) sono tutti tubulosi; nei capolini femminili l'involucro \u00e8 formato da 12 \u2013 30 squame disposte su 1 \u2013 8 serie, il fiore (femminile) \u00e8 unico senza corolla e persistente al frutto. Diametro del capolino: circa 3\u00a0mm.\nFiori.\nI fiori sono simpetali, attinomorfi(quelli tubulosi); sono inoltre tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nI frutti sono degli acheni nerastri spinosi a forma ovoidale o fusiforme con un pappo ridotto o normalmente assente.\nDistribuzione e habitat.\nQuesto genere, composto da circa una trentina di specie, \u00e8 in prevalenza di origine americana. A parte \"Ambrosia maritima\" tutte le altre specie spontanee del territorio italiano sono considerate specie esotiche naturalizzate. Sono inoltre erbe infestanti (vedi paragrafo \u201cAllergie\u201d) che crescono in prati asciutti e soleggiati, lungo gli argini dei fiumi, sui margini delle strade e in genere nei terreni abbandonati. Globalmente sono diffuse nelle regioni temperate dell'emisfero boreale (America del Nord, ed Eurasia) e del Sudamerica.\nDelle 5 specie spontanee della flora italiana solo 2 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine..\nSistematica.\nLa famiglia di appartenenza del genere (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti).\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l'elenco che segue utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra).\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nGeneri simili.\nLe specie di questo genere possono facilmente essere confuse con quelle del genere \"Chenopodium\" (appartengono alla famiglia delle Amaranthaceae e si distinguono per i fiori molto diversi \u2013 ogni fiore \u00e8 indipendente uno dall'altro e non esiste un involucro, tipico delle Asteraceae, l'ovario \u00e8 inoltre supero).\nAllergie.\nLa pianta \u00e8 fortemente allergenica, possiede uno dei pi\u00f9 allergenici tra tutti i pollini, ed \u00e8 la causa principale della rinite allergica. La pianta fiorisce nell'emisfero Nord da circa met\u00e0 agosto sino all'arrivo di temperature pi\u00f9 fredde. Nei primi anni 2000, la diffusione del polline nella zona della Pianura Padana ha conosciuto un notevole aumento (si veda il seguente grafico, in cui si riporta il picco raggiunto nell'agosto 2011 e le medie annuali nell'arco temporale dal 1993 al 2010). .\nSintomi.\nTra i principali sintomi vi sono rinite e congiuntivite e, in misura minore, asma e dermatiti. La sintomatologia si manifesta nella seconda met\u00e0 del mese di agosto e si pu\u00f2 prolungare per oltre un mese. I picchi di allergia si hanno nelle ore serali fino alle prime ore del mattino.\nCure.\nLa sintomatologia connessa alle reazioni allergiche viene curata con antistaminici. E possibile ricorrere a vaccini in grado di desensibilizzare i soggetti allergici.\nControllo della diffusione.\nNorme regionali impongono lo sfalcio periodico dei terreni infestati da Ambrosia. Tuttavia, lo sfalcio \u00e8 tra le tecniche meno indicate per il controllo della diffusione dell'Ambroisa, mentre \u00e8 da preferire l'aratura dei terreni e l'uso di diserbanti (per maggiori informazioni si veda la voce Ambrosia artemisiifolia).\nA partire dal 2012 si assiste ai benefici dell'introduzione del coleottero crisomelide \"Ophraella communa\", insetto antagonista in grado di attaccare la pianta prima della fioritura."}
{"id": "115236", "revid": "117553147", "url": "https://it.wikipedia.org/wiki?curid=115236", "title": "Equazione di Clairaut", "text": "In matematica, l'equazione di Clairaut \u00e8 un'equazione differenziale non lineare del primo ordine. Prende il nome dal matematico Alexis Clairaut, che la studi\u00f2 a fondo. \u00c8 un caso particolare dell'equazione di d'Alembert-Lagrange.\nEssa ha la forma:\ndove formula_2 \u00e8 una funzione reale differenziabile nota.\nMetodo risolutivo.\nL'equazione di Clairaut \u00e8 un'equazione non lineare: nel caso in esame, questo porta al fenomeno della determinazione in un certo senso non univoca della soluzione. Infatti l'equazione di Clairaut ammette un \"integrale generale\" (dal quale ricavare una soluzione particolare previa conoscenza delle condizioni iniziali) e un \"integrale singolare\" non riconducibile all'integrale generale. Ogni integrale particolare ha un punto (e uno soltanto) in comune con l'integrale singolare; quest'ultimo, in effetti, \u00e8 l'inviluppo degli integrali particolari.\nDifferenziando l'equazione rispetto ad formula_3 si ottiene:\nossia:\nPer la regola di annullamento del prodotto, o \u00e8 zero il primo fattore, o \u00e8 zero il secondo, quindi le soluzioni sono:\noppure:\nLa prima equazione implica formula_8 (con formula_9 costante reale); sostituendo nell'equazione, si ottiene la famiglia di rette:\nche \u00e8 la soluzione generale dell'equazione. Questa famiglia di rette ammette inviluppo, l'inviluppo \u00e8 un integrale singolare.\nLa seconda equazione formula_11 d\u00e0 anch'essa una soluzione singolare, che si pu\u00f2 porre nella forma parametrica (ponendo formula_12):\nEsempio.\nSia dato:\nLa soluzione generale \u00e8:\nLa soluzione particolare si ricava da:\nda cui si ottiene:\nossia:\nEquazione di Clairaut in due variabili.\nIn due variabili, l'equazione di Clairaut assume la forma:\nScrivendo l'equazione in forma vettoriale, con le ovvie modifiche si risolve come il caso in una variabile."}
{"id": "115240", "revid": "12222", "url": "https://it.wikipedia.org/wiki?curid=115240", "title": "Fitofarmaco", "text": ""}
{"id": "115242", "revid": "376555", "url": "https://it.wikipedia.org/wiki?curid=115242", "title": "The Beatles (album)", "text": "The Beatles (noto anche come White Album o in italiano come Doppio bianco) \u00e8 il nono album dell'omonimo gruppo musicale britannico (decimo considerando anche l'album \"Magical Mistery Tour\", in origine pubblicato come LP solo negli USA e come EP in UK), pubblicato nel 1968 dalla Apple Records e prodotto da George Martin; venne messo in commercio nel Regno Unito il 22 novembre 1968. La rivista \"Rolling Stone\" lo ha inserito nel 2012 al decimo posto della lista dei 500 migliori album mentre la rivista \"NME\" lo posiziona al nono posto della sua analoga classifica dei migliori 500 album; compare anche nel volume \"1001 Albums You Must Hear Before You Die\". Venne considerato come uno dei pi\u00f9 grandi, importanti e complessi capolavori musicali del XX secolo e tutti i tempi per l'enorme variet\u00e0 dei generi musicali e testi.\nDescrizione.\nLa genesi.\nVerso la fine del maggio 1968, poco prima di iniziare a lavorare al nuovo album, i Beatles si ritrovarono nella casa di George Harrison a Esher, nel Surrey, e con un registratore Ampex a quattro piste incisero i nastri di prova delle loro recenti composizioni, materiale denominato \"The Kinfauns Demo\" o \"The Esher Session\", di mediocre qualit\u00e0 tecnica per\u00f2 rivelatore della genesi di molti pezzi del prodotto finale.\nLa formazione era reduce dalla trasferta in India e dall'esperienza della meditazione trascendentale nel ritiro di Rishikesh, sotto la guida del guru Maharishi. L'ashram di Rishikesh fu determinante per la crescita compositiva e strumentale dei quattro musicisti: la serenit\u00e0 e il tempo libero, che concedevano loro spazi di creativit\u00e0 e tempi per comporre nuove canzoni, e l'assenza di elettricit\u00e0 che li costrinse a utilizzare le chitarre acustiche, raffinandone le competenze strumentali e imparando da Donovan (altro discepolo del Maharishi) la tecnica del \"finger-picking\" \u2013 che sarebbe stata usata in pi\u00f9 di una traccia dell'album \u2013 contribuirono in maniera fondamentale alla realizzazione del disco.\nIl gruppo torn\u00f2 dall'India con una trentina di composizioni, molte delle quali finirono nei \"Kinfauns Demo\". Il produttore George Martin si disse subito contrario a che si realizzasse un album doppio, avanzando con forza l'opinione che la carta vincente sarebbe stata piuttosto un album singolo di alta fattura. I Beatles per\u00f2 erano ormai orientati a incidere un doppio album, e nonostante il parere di Martin scelsero di insistere nel loro progetto iniziale e il 30 maggio iniziarono a registrare.\nLe registrazioni.\nIl disco, sotto pi\u00f9 aspetti, riflette la tensione che era venuta a maturare fra i quattro musicisti, e marca una netta discontinuit\u00e0 con il precedente \"Sgt Pepper\". Il \"White Album\" non \u00e8 un lavoro corale, bens\u00ec un'opera di \u00absolisti, di tanti ego separati in lotta per la preminenza\u00bb. In diversi pezzi, Paul McCartney, John Lennon e George Harrison lavorarono separatamente come compositori e interpreti, usando gli altri solo come band di spalla o talvolta incidendo in solitudine tutte le parti vocali e strumentali.\nIl nervosismo strisciante e i continui litigi diedero luogo a clamorosi abbandoni: Geoff Emerick, il fidato ed esperto tecnico di studio che aveva seguito i Beatles nei loro due album migliori \u2013 \"Revolver\" e \"Sgt Pepper\" \u2013, si licenzi\u00f2 dopo meno di due mesi dall'inizio delle incisioni; George Martin lasci\u00f2 gli studi e and\u00f2 in ferie; anche Ringo Starr, esaurito e poco motivato, il 22 agosto abbandon\u00f2 le registrazioni portando la famiglia in vacanza in Sardegna. Sostituito alla batteria da Paul nei brani registrati in sua assenza, \"Back in the U.S.S.R.\" e \"Dear Prudence\", il 3 settembre Ringo torn\u00f2 sui propri passi rientrando negli studi di Abbey Road e, in segno di gratitudine e di sollievo da parte di tutti, trov\u00f2 la batteria decorata da Mal Evans con festoni di fiori e con la scritta \"Bentornato Ringo\".\nLa pubblicazione.\nNonostante tutto, il nuovo album fu subito accolto molto positivamente dalla critica, giudicato artisticamente molto intenso, con una qualit\u00e0 di suono non comune. Vi si sperimentavano tutti i generi musicali: pop, rock, hard rock, country, jazz, blues e folk. Ancora prima della commercializzazione, il successo strepitoso del \"White Album\" sment\u00ec le preoccupazioni di Martin, con un trionfo che non fu solo momentaneo \u2013 in meno di due mesi erano stati venduti quattro milioni di copie dell'album \u2013, ma che si prolung\u00f2 nel tempo. Per dieci anni, infatti, il \"White Album\" risult\u00f2 essere il doppio LP pi\u00f9 venduto di sempre. A tutt'oggi rimane l'album dei Beatles pi\u00f9 venduto negli Stati Uniti, con 19 dischi di platino.\nTitolo e copertina.\nI Beatles avrebbero voluto intitolare l'album \"A Doll's House\", con un apparente richiamo all'omonima opera teatrale di Ibsen, ma vennero preceduti dal gruppo inglese rock dei Family, che nell'agosto del 1968 aveva esordito sulla scena musicale con il proprio LP \"Music in a Doll's House\". Reduci dal successo di \"Sgt Pepper\", si interrogavano su quale copertina del disco avrebbe maggiormente attratto e soddisfatto i fan in attesa.\nCon la mediazione di Robert Fraser, al proposito fu interpellato l'artista Richard Hamilton, che sugger\u00ec un titolo essenziale, \"The Beatles\", e una copertina interamente bianca e soltanto con il titolo in rilievo, una scelta agli antipodi del fantasioso collage di \"Sgt Pepper\". Sempre di Hamilton fu la proposta di inserire all'interno di ogni copia del 33 giri un poster che ritraeva alcune immagini dei Beatles ripresi in svariate situazioni informali, pi\u00f9 quattro ritratti fotografici dei membri del gruppo, riprodotto nel cofanetto dell'edizione in CD dell'album in formato compatibile con le dimensioni del compact disc.\nI brani.\n\"The Beatles\" \u00e8 uno degli album pi\u00f9 variegati del gruppo, visto che nel gran numero di brani al suo interno si trovano i vari temi della loro carriera dalle loro tipiche ballate alla pura sperimentazione. Come musicisti di supporto alla registrazione dell'album si segnala la presenza di Eric Clapton, Nicky Hopkins e Jackie Lomax.\nL'album comprende trenta tracce e si apre con un pezzo scritto da Paul McCartney, \"Back in the USSR\", pezzo decisamente rock and roll cos\u00ec come \"Birthday\" che apre il secondo disco. Sono sue anche la filastrocca \"Ob-La-Di, Ob-La-Da\", \"Honey Pie\", \"Blackbird\" (ispirata alla lotta per i diritti civili), \"Martha My Dear\", \"Mother Nature's Son\", la country \"Rocky Raccoon\", la ballata acustica \"I Will\" e il rock violento di \"Helter Skelter\" e di \"Why Don't We Do It in the Road?\", quest'ultima esplicita e spudorata: la frase del titolo \u00e8 anche l'unica di tutta la canzone, meno tre intermezzi, ripetuta svariate volte e in svariati modi differenti dal suo compositore principale, Paul McCartney, con la sola presenza di Ringo Starr. Fu registrata il 9 ottobre del 1968. John Lennon manifest\u00f2 pi\u00f9 di una volta il proprio disappunto per essere stato escluso dalla registrazione del brano, avvenuto proprio nel giorno del suo compleanno; la mossa di McCartney forse volle essere una sorta di \"vendetta\" nei confronti dello stesso Lennon che lo escluse dall'incisione di Revolution 9.\n\"Dear Prudence\", \"Glass Onion\" e \"The Continuing Story of Bungalow Bill\" sono invece di Lennon, cos\u00ec come \"Happiness Is a Warm Gun\", collage di tre temi musicali diversi e censurata dalla BBC per accenni al sesso e alla droga; sempre di Lennon sono \"I'm So Tired\", \"Julia\" (dedicata alla madre), \"Yer Blues\", \"Everybody's Got Something to Hide Except Me and My Monkey\", \"Sexy Sadie\", \"Revolution 1\" (versione acustica della \"Revolution\" uscita precedentemente su 45 giri insieme a \"Hey Jude\"), \"Revolution 9\" (un classico esempio di sperimentazione sonora, con l'aiuto di Y\u014dko Ono) e \"Cry Baby Cry\".\n\"While My Guitar Gently Weeps\", \"Piggies\", \"Long, Long, Long\" e \"Savoy Truffle\" (sulla passione di Clapton per i dolci) sono di George mentre \"Don't Pass Me By\" \u00e8 la prima canzone interamente di Starr che canta anche \"Good Night\" di Lennon.\nNel periodo tra fine maggio e met\u00e0 ottobre in cui l'album fu registrato erano stati incisi altri due pezzi oltre ai trenta che finirono nell'album ma due di essi non trovarono posto nel montaggio conclusivo del disco e dovettero essere accantonati. Si tratta di \"Not Guilty\" di Harrison e di \"What's the New Mary Jane\" di Lennon. Altri quattro brani, presenti nei \"Kinfauns Demo\", subirono la medesima sorte. Sono \"Child of Nature\" (poi divenuta \"Jealous Guy\") di Lennon, \"Junk\" di McCartney e \"Circles\" di Harrison, che sarebbero apparsi in seguito in dischi solisti dei rispettivi autori, e \"Sour Milk Sea\", sempre di Harrison, ceduto poi a Jackie Lomax. Una quinta traccia, \"Etcetera\", venne incisa da McCartney durante la registrazione dell'album ma in seguito Paul port\u00f2 via il nastro e non se ne seppe pi\u00f9 nulla.\nAlla fine del brano \"Cry Baby Cry\" parte una brevissima canzone dalla melodia triste, cantata da Paul. Il brano \u00e8 quasi attaccato alla traccia successiva \"Revolution 9\". Questo breve pezzo, senza titolo, alimenta la leggenda della morte di Paul McCartney, in quanto il testo ripete: \u00abCan you take me back?\u00bb (\"Puoi riportarmi indietro?\") per l'intera durata della canzone.\nDisco 1.\n\"Back in the U.S.S.R.\".\nL'idea del brano risale al febbraio 1968, periodo in cui i Beatles erano in India a studiare meditazione trascendentale. L\u00ec avevano avuto contatti con altri artisti rock fra i quali Donovan e Mike Love degli americani Beach Boys. Fu proprio quest'ultimo che diede l'idea a Paul di comporre una variante sovietica del successo di Chuck Berry \"Back in the U.S.A.\". McCartney raccolse questo suggerimento e lo colleg\u00f2 alla campagna in atto in Gran Bretagna in favore dell'industria nazionale che aveva come slogan \"I'm backing Britain\".\nNell'estate di quell'anno i rapporti fra i Beatles avevano raggiunto un livello molto alto di tensione: a met\u00e0 agosto, Ringo Starr, stanco dei litigi, spesso trattato marginalmente e sentendosi perci\u00f2 sottostimato e isolato, decise che era ora di lasciare il gruppo. Il 22 di quel mese, John, Paul e George si ritrovarono da soli in studio a incidere le prime cinque piste di \"Back in the U.S.S.R.\", nella quale fu Paul ad eseguire la parte di batteria al posto di Ringo mentre John suon\u00f2 il basso. Paul si produsse anche in una performance vocale aggressiva nel suo stile di un tempo. Ne risult\u00f2 un rock vigoroso che richiama i Beach Boys anche nella sezione del testo in cui Paul, riferendosi alle ragazze delle repubbliche sovietiche, scimmiotta le parole di \"California Girls\" del gruppo statunitense.\nIl rumore dell'aereo (un Viscount in decollo e in atterraggio all'aeroporto di Londra) che si sente nitidamente all'inizio e alla fine del pezzo \u00e8 tratto dalla raccolta di effetti sonori curata da Stuart Eltham a cui i Beatles attinsero a piene mani in varie occasioni.\n\"Dear Prudence\".\nIl pezzo si ispira a Prudence Farrow (sorella dell'attrice Mia Farrow) che i Beatles ebbero modo di conoscere in India nell'ashram di Rishikesh. La ragazza, emotivamente fragile, era rimasta talmente coinvolta dalle lezioni del Maharishi da restare intere settimane chiusa in camera a concentrarsi nella meditazione trascendentale. Furono John e George che, trovandola mentalmente provata, la convinsero a uscire dall'isolamento. Il testo del brano \u00e8 infatti un invito rivolto a Prudence a tornare a una vita normale, anche se alcuni intravedono nelle parole un riferimento a un risveglio sessuale.\nJohn prese spunto dall'episodio per stendere immediatamente la struttura della canzone, utilizzando la tecnica del finger-picking appresa da Donovan. Le registrazioni vennero effettuate ai Trident Studios nei giorni 28-30 agosto; in assenza di Ringo Starr, il ruolo di batterista fu di nuovo ricoperto da Paul che l'ultimo giorno sovraincise il basso, una parte al piano e un breve frammento al flicorno. Di John \u2013 oltre alla voce solista \u2013 \u00e8 l'arpeggio di chitarra che si snoda durante l'intero brano. I tamburelli e i battimani sono dovuti al contributo di Mal Evans, John McCartney \u2013 cugino di Paul \u2013 e Jackie Lomax.\n\"Glass Onion\".\nIl testo di \"Glass Onion\" costituisce uno sberleffo nei confronti di tutti quei fan che da tempo si dedicavano con impegno allo scrupoloso esame delle parole dei brani, ricavandone interpretazioni arbitrarie e fantasiose. In realt\u00e0 erano gli stessi Beatles \u2013 in particolare John, innamorato del nonsenso \u2013 che, non sempre volutamente, nei loro testi seminavano qua e l\u00e0 giochi di parole, allusioni ermetiche ed enigmatiche tracce. Le liriche di \"Glass Onion\" furono il punto pi\u00f9 alto di quella tecnica di seduzione, infarcite come sono di altri accenni misteriosi. Lennon, anticipando di un anno il fiorire della leggenda sulla morte di Paul McCartney, a proposito del riferimento criptico in \"I Am the Walrus\" rivela infatti: \"Il tricheco era Paul\" (\"The walrus was Paul\"). Nel testo il brano presenta continui richiami alla produzione del gruppo: \"Strawberry Fields Forever\", \"I Am the Walrus\", \"Lady Madonna\", \"The Fool on the Hill\", \"Fixing a Hole\", con alcune di esse che a loro volta rimandano ad altri pezzi. La parodia autoreferenziale \u00e8 resa musicalmente dalle note di flauto dolce che seguono la citazione di \"The Fool on the Hill\", eseguite con lo stesso strumento che caratterizza la versione presente in \"Magical Mystery Tour\".\nDiversi esegeti si esercitarono anche nell'interpretazione del titolo, ma erano fuori strada. Infatti in quel periodo la Apple scrittur\u00f2 il gruppo degli Iveys, che John avrebbe voluto rinominare appunto \"Glass Onion\"; il nome per\u00f2 non piacque e la band ne scelse un altro. Decise di chiamarsi Badfinger, nome tratto dal titolo originale di \"With a Little Help from My Friends\" che era appunto \"Badfinger Boogie\".\n\"Ob-La-Di Ob-La-Da\".\nOb-la-di Ob-la-da era un'espressione della trib\u00f9 degli Yoruba dal significato \"La vita va avanti\" ripetuta a ogni occasione da un amico di Paul, il percussionista nigeriano Jimmy Scott (che ad Abbey Road avrebbe suonato le congas nella registrazione del 5 luglio). McCartney ne rimase colpito e cominci\u00f2 ad abbozzare la linea melodica, che gi\u00e0 in India aveva assunto una fisionomia propria tanto da essere cantata da Lennon per rinfrancare Prudence Farrow.\nBench\u00e9 si tratti di un motivo molto orecchiabile e non particolarmente elaborato dal punto di vista armonico, ci vollero cinque sessioni in studio di registrazioni, rifacimenti e sovraincisioni per arrivare a una versione soddisfacente. Racconta il tecnico di studio Richard Lush:\nPaul si mostr\u00f2 molto soddisfatto del pezzo tanto da caldeggiarlo come singolo, ma gli altri non ne vollero sapere. Il gruppo dei Marmalade ne incise una cover che raggiunse il primo posto in classifica.\n\"Wild Honey Pie\".\nCon i suoi 53 secondi di durata, \"Wild Honey Pie\" \u00e8 la canzone pi\u00f9 breve dell'album. Si tratta del frammento di un brano che Paul McCartney concep\u00ec in India e realizz\u00f2 con pi\u00f9 sovraincisioni per puro divertimento. Spieg\u00f2 che fu l'entusiasmo suscitato in Pattie Harrison a convincerlo a inserirlo. Il testo si basa esclusivamente sulla ricerca di un suono, di un \"soundsense\" e musicalmente non ha nulla a che vedere con la successiva \"Honey Pie\". Spesso bistrattata da critica e pubblico e liquidata come una sciocchezzuola \"alla Paul\", la canzone si ritaglia un posto nella storia proprio grazie all'ermetico testo, che non fa altro che ripetere le parole \"honey pie\" (torta di miele) diverse volte concludendo poi con un enfatico \"I love you honey pie\" (ti amo torta di miele!), un curioso esempio di poesia estemporanea e folle, che rispecchia l'atmosfera di assoluta libert\u00e0 degli anni in cui fu composto il brano. Paul la realizz\u00f2 con la voce raddoppiata, ma ascoltandola ad alto volume si pu\u00f2 notare che in realt\u00e0 c'\u00e8 una terza voce, con un tono molto basso.\nIl gruppo rock proto-grunge dei Pixies ne ha fornito un'insolita cover sulla compilation live \"Pixies at the BBC\" del 1998.\n\"The Continuing Story of Bungalow Bill\".\nCome al suo solito, Lennon si ispir\u00f2 a un episodio realmente accaduto. \"Bungalow Bill\" era infatti il soprannome (chiaramente mutuato da \"Buffalo Bill\") affibbiato da John a un ospite americano della comunit\u00e0 indiana di Rishikesh, tale Richard A. Cooke III, che aveva raggiunto la madre \u2013 allieva del corso del guru Maharishi \u2013 e, fra una meditazione e l'altra, era andato con lei a caccia di tigri.\nIl brano fu registrato in una sola seduta l'8 ottobre e su tre soli nastri; questo denuncia la voluta frettolosit\u00e0 e trascuratezza che fu impiegata in quell'occasione. Fu una seduta con tutti i presenti nello Studio Due di Abbey Road (fra cui Y\u014dko Ono che canta il verso \"not when he looked so fierce\") impegnati in un qualche ruolo \u2013 applausi, fischiettii, cori e battimani. Il grido di Lennon \"Eh up!\" in chiusura del brano si dimostr\u00f2 perfetto in fase di montaggio dell'album per fungere da introduzione al pezzo seguente.\nLe note di flamenco delle battute di chitarra in apertura del brano originano dal Mellotron di John, lo stesso usato da McCartney per l'introduzione di \"Strawberry Fields Forever\".\n\"While My Guitar Gently Weeps\".\nGeorge Harrison era messo in ombra dalla personalit\u00e0 e dal carisma di John e di Paul e si trovava spesso a occupare con rassegnazione un ruolo di second'ordine. Tuttavia, c'erano \u2013 e ancor pi\u00f9 ci sarebbero stati in \"Abbey Road\" \u2013 momenti in cui emergeva nel chitarrista la consapevolezza del proprio valore di compositore. Uno di quei momenti fu il 25 luglio, giorno in cui George si present\u00f2 da solo allo Studio Due e incise una versione di \"While My Guitar Gently Weeps\" accompagnandosi con la chitarra acustica. Dovette pazientare fino a met\u00e0 agosto, quando il gruppo rimaneggi\u00f2 il pezzo e ne registr\u00f2 14 nastri. Dopo altre due settimane, nel giorno del ritorno di Ringo, il brano fu rifatto per la terza volta e il giorno successivo furono effettuate delle sovraincisioni, ma George restava insoddisfatto anche per un assolo di chitarra che non lo convinceva. Harrison intu\u00ec che era necessaria una svolta e chiese al suo amico Eric Clapton, allora chitarrista dei Cream, di intervenire nella rifinitura del brano, vincendone le esitazioni e portandolo in studio il 6 settembre. In quella data, Clapton si esib\u00ec in un assolo rimasto celebre, mentre Paul suon\u00f2 il basso distorto e George inser\u00ec la voce solista. La presenza del grande chitarrista in sala di incisione con i Beatles \u2013 il primo musicista in grado di surclassarli tecnicamente con cui comunque accettarono di suonare \u2013 ebbe anche risvolti positivi nel senso di maggiore coesione e impegno del gruppo, almeno per quel giorno.\nHarrison compose il brano quando era in visita alla famiglia, seguendo gli spunti del libro cinese \"I-Ching\" e traendo ispirazione da due parole lette casualmente nel primo libro che gli capit\u00f2 sotto mano. In origine la canzone aveva una terza strofa successivamente eliminata, ma che si pu\u00f2 ascoltare perch\u00e9 rimase sul nastro registrato dall'autore nella prima seduta del 25 luglio, nastro pubblicato a quasi trent'anni di distanza.\n\"Happiness Is a Warm Gun\".\nLennon prese spunto dalla frase letta incidentalmente su una rivista di armi di George Martin: \u00abLa felicit\u00e0 \u00e8 un fucile caldo in mano\u00bb. (non a caso il titolo provvisorio del brano \u00e8 \"Happiness Is a Warm Gun in Your Hand\"), espressione che a sua volta discendeva dai fumetti dei Peanuts disegnati da Schulz anni prima e raccolti sotto il titolo \"Happiness Is a Warm Puppy\" (\u201cla felicit\u00e0 \u00e8 un cucciolo caldo\u201d). Il testo \u00e8 emblematico della tensione visionaria di Lennon, che mise insieme immagini reali e artificiali, riferimenti al sesso e alla droga, invenzioni e suggestioni estemporanee.\nCome il suo autore ebbe a confermare in seguito, il brano \u00e8 formato da tre segmenti slegati. Questo \u00e8 in parte documentato dai nastri della \"Esher Session\", nei quali Lennon si limita a cantare la parte centrale formata da \"I need a fix\" e \"Mother Superior jumped the gun\". Le sezioni risultano slegate dal punto di vista metrico, dato che parti in 4/4 si alternano a tempi composti. In particolare, nella frazione che comincia con \"When I hold you in my arms\" John canta in 3/4 mentre Ringo procede in 4/4. Il testo vide l'assemblaggio di frasi che Lennon aveva sentito pronunciare da Derek Taylor, Pete Shotton e Neil Aspinall durante un viaggio in acido e in alcuni passaggi il contributo di Taylor che forn\u00ec delle immagini tratte dalla propria esperienza o dalla lettura dei giornali.\nLe registrazioni durarono dal 23 al 25 settembre. L'ultimo giorno furono cucite assieme le due met\u00e0 dei nastri 53 e 65 e a quella base definitiva furono eseguiti da John, George e Paul e sovraincisi i cori \"bang bang shoot shoot\" che accompagnano l'ultima sezione. Si tratt\u00f2 di una delle ultime produzioni d'insieme del gruppo. Nonostante l'armonia fosse irrimediabilmente pregiudicata ed emergessero le rivalit\u00e0 fra Lennon e McCartney, fu proprio quest'ultimo a definire \"Happiness Is a Warm Gun\" il suo pezzo preferito dell'intero album.\n\"Martha My Dear\".\nAl contrario del brano precedente, \"Martha My Dear\" \u00e8 invece una creazione individuale di McCartney che vi suona il pianoforte, il basso, la chitarra solista e la batteria, oltre a cantare e battere le mani.\nIl pezzo nacque come esercizio pianistico. Paul lo considerava piuttosto complesso per il proprio livello tecnico raggiunto e si meravigli\u00f2 di s\u00e9 stesso per l'abilit\u00e0 di esecuzione. Il testo poco chiaro, che scatur\u00ec lentamente durante l'esecuzione alla tastiera, \u00e8 apparentemente dedicato al cane di Paul, ma le parole sembrano essere rivolte pi\u00f9 a un amore antico fonte di ispirazione. Curiosamente, qualche anno dopo McCartney avrebbe scritto per l'album \"Band on the Run\" un'altra canzone, \"Jet\", che per il titolo prende in prestito il nome di un suo cane, stavolta un cucciolo di labrador.\nIl pomeriggio del 4 ottobre, Paul si trov\u00f2 ai Trident Studios assieme a quattordici musicisti \u2013 una sezione di otto archi e una banda di sei ottoni. Dapprima incise la traccia vocale e le parti di piano e di batteria, cos\u00ec che potessero servire da filo conduttore per l'orchestra; fu poi la volta dei quattordici elementi, diretti personalmente da George Martin e infine, dopo la mezzanotte, McCartney provvide a modulare una nuova linea melodica e incidere il battimani. Nella giornata successiva sovraincise il basso e la chitarra elettrica.\n\"I'm So Tired\".\nComposta da Lennon e registrata l'8 ottobre 1968 in un'unica e lunga sessione iniziata nel pomeriggio e terminata solo alle 8 del mattino seguente (la stessa in cui fu incisa anche \"The Continuing Story of Bungalow Bill\"), \"I'm So Tired\" \u00e8 una sorta di ballata rock dall'incedere indolente definita dal critico e storico musicale inglese Mark Lewisohn \u00abun rock letargico\u00bb.\nLennon la scrisse durante il suo soggiorno in India, tormentato dall'insonnia, dall'astinenza da droghe e alcol e dalla presenza della moglie Cynthia (mentre il suo pensiero era sempre pi\u00f9 rivolto a Y\u014dko Ono) e il suo testo richiama \"I'm Only Sleeping\", pur non possedendo la stessa grinta e brillantezza di quest'ultima. In coda al brano si sente John farfugliare il verso enigmatico \"\u00abMonsieur, monsieur, how about another one?\u00bb\" (\"Monsieur, monsieur, che ne dice di un'altra?\"), testimonianza dell'amore di Lennon per le bizzarrie e le casualit\u00e0 che per\u00f2, secondo alcuni, ascoltando il nastro al contrario, avrebbe chiari riferimenti alla presunta morte di Paul McCartney: \"\u00abPaul is dead man. Miss him, miss him, miss him!\u00bb\" (\"Paul \u00e8 morto. Mi manca, mi manca, mi manca!\").\n\"Blackbird\".\nL'11 giugno 1968, mentre John era impegnato nella lavorazione della sua \"Revolution 9\" nello Studio Tre di Abbey Road, nella sala accanto (Studio Due), Paul incideva \"Blackbird\", una delicata ballata composta dallo stesso McCartney nella sua fattoria in Scozia.\nIl risultato della registrazione fu una semplice, ma al tempo stesso suggestiva, ballad chitarra e voce, eseguita con il tipico stile del fingerpicking, tecnica che i Beatles avevano imparato e affinato nel loro soggiorno indiano dove, in assenza di strumenti elettrificati, avevano a disposizione soltanto le loro chitarre acustiche Martin. Il suono dei merli cinguettanti, aggiunto in sede di sovraincisione, venne prelevato dalla raccolta di effetti sonori curata da Stuart Eltham, mentre il ticchettio che si pu\u00f2 udire in lontananza, sembra attribuibile o a un metronomo, oppure \u00absemplicemente al battito del piede dello stesso McCartney\u00bb. Il \"blackbird\" (merlo) del titolo, simboleggia una donna nera statunitense alle prese con i problemi legati ai diritti civili, tematica che in quel periodo pare fosse molto cara a tutta la band.\nMargo Stevens, una fan dei Beatles, ricorda che in una calda notte londinese McCartney si sedette sul davanzale della finestra posta all'ultimo piano della sua abitazione di Cavendish Avenue e regal\u00f2 una versione dal vivo della canzone alle Apple scruffs, radunate davanti all'edificio.\n\"Piggies\".\nUna delle rare canzoni non firmate dal duo Lennon-McCartney, \"Piggies\", la cui stesura risale al 1966, fu composta da George Harrison, il quale concep\u00ec un testo pungente e sarcastico basato sulla satira sociale in stile orwelliano (\u00e8 indicativo nell\u2019ultimo verso della strofa omessa quel \u201cpig brother\u201d che richiama il \u201cBig Brother\u201d dello scrittore inglese), in cui il genere umano viene irriso e sbeffeggiato, e paragonato a un gruppo di maiali come si evince anche dai grugniti incisi alla fine della canzone.\n\u00c8 di Lennon la probabile paternit\u00e0 della parte conclusiva dell\u2019ultimo verso del brano; Harrison indic\u00f2 invece la propria madre come autrice del verso \"\u00abWhat they need's a damn good whacking\u00bb\" (Ci\u00f2 di cui hanno bisogno \u00e8 una sacrosanta sculacciata). Inoltre, originariamente George aveva inserito nel testo un'ulteriore strofa, poi scartata e non apparsa sul disco, ma ancor pi\u00f9 indicativa dell'intento ironico del brano: \"\u00abEverywhere there's lots of piggies/Playing piggy pranks/You can see them on their trotters/At the piggy banks/Paying piggy thanks/To thee pig brother\u00bb.\" (Dovunque ci sono tanti porci/Che fanno scherzi da porco/Puoi vederli, coi loro zoccoletti/Ai salvadanai/Che rendono grazie porcine/Al loro Grande Porcello). Negli anni novanta, la canzone, nella sua versione integrale, venne poi riproposta dallo stesso autore in alcune sue esibizioni dal vivo e inserita nel suo doppio album solista \"Live in Japan\".\n\"Piggies\" fu indicato, assieme a \"Helter Skelter\", \"Happiness Is a Warm Gun\" e \"Revolution 9\", come brano ispiratore del delirio omicida di Charles Manson \u2013 in \"Revolution 9\" pare addirittura che abbia udito i Beatles sussurrargli la frase \u00abCharlie, Charlie, mandaci un telegramma\u00bb. Il cadavere di Leno LaBianca, vittima degli omicidi seriali della \"Family\" di Manson, ucciso insieme a sua moglie Rosemary il 10 agosto 1969 a Los Angeles, fu rinvenuto con una forchetta conficcata nello stomaco e la scritta \"death to pigs\" dipinta col sangue della stessa vittima su una parete dell'appartamento. La circostanza allude proprio all'ultimo verso della canzone che recita \"\u00abClutching forks and knives to eat their bacon\u00bb\", (Forchetta e coltello in pugno per divorare il bacon).\n\"Rocky Raccoon\".\nScritta da Paul McCartney \u2013 avrebbe dovuto originariamente chiamarsi \"Rocky Sassoon\" \u2013 prende spunto dall'opera del poeta e narratore scozzese Robert W. Service intitolata \"The Shooting of Dan McGrew\", poema melodrammatico ambientato nel West canadese di fine XIX secolo. Per l'ambientazione e per le sonorit\u00e0 acustiche appartiene al filone che annovera fra gli altri anche il brano di apertura di \"John Wesley Harding\" di Bob Dylan e \"Duprees' Diamond Blues\" in \"Aoxomoxoa\" dei Grateful Dead.\n\"Rocky Raccoon\" \u00e8 l'ultima delle tre canzoni messe in sequenza sul \"White Album\" che hanno nel titolo nomi di animali (raccoon significa infatti orsetto lavatore). Su una musica country-western si sviluppa un racconto ambientato nel Far West che \u00e8 la parodia mal riuscita di un soggetto cinematografico. Il testo, al di l\u00e0 dell'intuizione iniziale, ebbe un'elaborazione incerta e venne completato solo in studio. Paul per l'occasione tent\u00f2 di cantare con un accento del Sud degli Stati Uniti. La stesura del brano \u2013 iniziata durante la permanenza dei Beatles presso l'eremo di Rishikesh \u2013 vide impegnati anche John Lennon e il cantautore folk Donovan.\n\"Don't Pass Me By\".\n\u00c8 la prima creazione di Ringo, nata dopo una gestazione di cinque anni. In fase di registrazione, il 5 giugno, i primi nastri della canzone vennero archiviati come \"Ringo's Tune\", titolo provvisorio di \"This Is Some Friendly\", con il successivo approdo al definitivo \"Don't Pass Me By\".\nIn sala di incisione, Ringo si trov\u00f2 a lavorare assieme a Paul che forn\u00ec al pezzo le parti di piano e di basso, mentre Starr contribu\u00ec con la parte vocale, un'altra parte di piano, la batteria e dei campanelli da slitta. Lo stile country-western fu arricchito da un violino di impronta bluegrass \u2013 inserito il 12 luglio nella pista rimasta libera \u2013 suonato da Jack Fallon, involontario autore anche degli svolazzi finali. Cos\u00ec ricorda il violinista:\n\"Why Don't We Do It in the Road?\".\nL'idea del brano era nata nella mente di McCartney in India, un giorno in cui dal tetto dove stava meditando aveva visto un gruppo di scimmie nella giungla, due delle quali si stavano accoppiando.\nScritta ed eseguita da Paul, l'esplicita e oltraggiosa \"Why Don't We Do It in the Road?\" \u00e8 una composizione in puro stile lennoniano, tanto che John ebbe in seguito a esprimere la propria irritazione per non essere stato reso partecipe, se non altro in fase di registrazione. Tuttavia, i termini della pubblicazione del \"White Album\" erano vicini e Paul sapeva che un eventuale coinvolgimento di John nel brano avrebbe dilatato i tempi a dismisura. Paul avrebbe ammesso in seguito che l'esclusione di John dall'incisione del pezzo era stata una risposta al fatto di non essere stato coinvolto nell'incisione di \"Revolution 9\".\nIl 9 ottobre il solo Paul era in sala di registrazione a curare le parti di chitarra acustica, pianoforte e basso, oltre alla linea vocale. Il giorno seguente il brano fu completato dalla sovraincisione della chitarra elettrica \u2013 suonata sempre da Paul \u2013 e della batteria di Ringo.\n\"I Will\".\nLa prima canzone che McCartney dedica a Linda Eastman, \n\"I Will\" \u00e8 una ballata acustica dolce e accattivante nello stile di Paul, cos\u00ec come nello stesso stile \u00e8 la meticolosit\u00e0 nell'incisione del pezzo che, nonostante la relativa semplicit\u00e0 della linea melodica e dei giri armonici, nella giornata di luned\u00ec 16 settembre richiese 67 registrazioni prima di arrivare alla versione definitiva (senza contare la sovraincisione del giorno successivo). Paul contribuisce con la voce e con la chitarra acustica, Ringo \u00e8 alle maracas e John usa delle percussioni di legno contro un oggetto di metallo.\nA circa met\u00e0 della seduta di incisione, i tre Beatles interruppero le registrazioni per fare una pausa, durante la quale non persero occasione di prodursi in improvvisazioni scherzose condotte con abilit\u00e0 da Paul. Rimangono su nastro \"Step Inside Love\" (composta da McCartney per Cilla Black l'anno precedente) e poi \u2013 a seguito di uno spunto di John \u2013 una ritmata e demenziale \"Los Paranoias\".\nUno dei nastri di \"I Will\" sub\u00ec una strana evoluzione, trasformandosi in un motivo cantilenante con la strofa ripetuta \"\u00abCan you take me back where I came from, can you take me back?\u00bb\" (\"Puoi riportarmi da dove vengo, puoi riportarmi l\u00e0?\"). Poich\u00e9 i Beatles non si lasciavano sfuggire le circostanze impreviste, di questo nastro fu tagliato un segmento di ventotto secondi che fu montato nel disco e che \u00e8 chiaramente udibile fra \"Cry Baby Cry\" e \"Revolution 9\".\n\"Julia\".\nL'ultima canzone incisa per il \"White Album\" necessit\u00f2 di tre nastri per raggiungere la versione definitiva. Lennon, con voce e chitarra acustica suonata con la tecnica del finger-picking, dedica questa dolce melodia alla madre Julia, morta nel 1958. Dopo un periodo di separazione forzata, il diciassettenne John si stava riavvicinando alla madre e il trauma della sua morte, che interrompeva un rapporto fatto di condivisioni e complicit\u00e0, segn\u00f2 Lennon nel profondo.\nL'autore si richiama a due versi, \u00abHalf of what I say is meaningless; but I say it so that the other half may reach you\u00bb, tratti da \"Sand and Foam\", una raccolta del poeta libanese Khalil Gibran. Come lo stesso musicista ebbe a dichiarare, il testo era consciamente indirizzato alla figura materna a cui, in un transfert piuttosto evidente, si sovrapponeva quella di Y\u014dko Ono, individuata come \"madre\" anche in altre composizioni (\"Ocean Child\" del terzo verso \u00e8 appunto la traduzione in inglese del giapponese \"Y\u014dko Ono\") e lo stesso John non neg\u00f2 mai di essere stato aiutato a completare il testo proprio dall'artista nipponica.\nDisco 2.\n\"Birthday\".\nUna delle ultime produzioni comuni del duo Lennon-McCartney \u2013 come quest'ultimo ha riconosciuto \u2013, \"Birthday\" \u00e8 un trascinante rock and roll abbozzato in studio al piano da Paul e integrato da John fino a una sospensione della seduta. Verso le otto di sera di quel 18 settembre, i Beatles corsero a casa di Paul a guardare in televisione \"The Girl Can't Help It\", una produzione del 1956 con brani dell'epoca interpretati da musicisti del calibro di Little Richard, i Platters, Gene Vincent e Fats Domino. Imbottiti di rock and roll, i quattro ritornarono ad Abbey Road e completarono il pezzo con entusiasmo irrefrenabile. La voce solista \u00e8 di Paul, con John che qua e l\u00e0 lo sostiene. Mal Evans contribu\u00ec ai battimani e per l'occasione furono anche arruolate Pattie Harrison e Y\u014dko Ono. \u00c8 di quest'ultima la voce femminile che nel ponte rilancia \"Birthday!\" a Paul.\n\"Yer Blues\".\nLennon grida la sua disperata solitudine in questo pezzo pieno di riferimenti ai propri problemi sentimentali dovuti al rapporto con la moglie Cynthia oramai in frantumi anche per la presenza ingombrante di Y\u014dko Ono.\nComposta in India, \"Yer Blues\" venne registrata il 13 agosto a volume molto alto e fu volutamente appesantita da effetti Leslie e da un uso abbondante dell'ADT sulle parti di voce e di chitarra. Il 20 agosto, al pezzo ormai definitivo fu montato in testa un frammento di nastro con la voce di Ringo che d\u00e0 il via al conteggio \"\"... two, three...\".\"\n\"Mother Nature's Son\".\nComposta da Paul McCartney a casa del padre Jim a Liverpool, \"Mother Nature's Son\" \u00e8 una ballata bucolica ispirata dagli insegnamenti del Maharishi e che sgorga dai ricordi di Paul relativi al periodo in cui, adolescente, era a contatto con la campagna inglese. Fu registrata dal solo autore che si accompagna con la chitarra acustica in stile finger-picking. Dei venticinque nastri, il migliore \u2013 e perci\u00f2 destinato a essere la base \u2013 risult\u00f2 il penultimo, che rispetto a quelli iniziali aveva un'introduzione acustica pi\u00f9 breve. Dopo dieci giorni il brano fu completato con le sovraincisioni di una linea di batteria \u2013 suonata da Paul \u2013 e di quattro ottoni.\nI rapporti fra i quattro musicisti erano diventati molto tesi, con continui contrasti e divergenze (il 22 agosto Ringo avrebbe per questo motivo abbandonato temporaneamente il gruppo) e nella seduta di rifinitura del pezzo del 20 agosto gli attriti si manifestarono in un episodio emblematico che cos\u00ec racconta il tecnico di studio Ken Scott:\nPrima di andare via, Paul registr\u00f2 la voce di \"Wild Honey Pie\" e un brano dal titolo \"Etcetera\" di cui si sono perse le tracce.\n\"Everybody's Got Something to Hide Except Me and My Monkey\".\nPer il suo autore John Lennon il pezzo, in origine intitolato \"Come On Come On\", voleva essere una dedica amabile rivolta nei confronti di Y\u014dko Ono. Il testo del brano cela per\u00f2 anche altri sottintesi, con il doppio senso di \"come\" (\"vieni\") \u2013 che sarebbe stato ripreso in \"Come Together\" - e le allusioni alla dipendenza di Lennon dall'eroina \u2013 negli anni cinquanta il termine \"Monkey\" o \"Monkey on the back\" nella lingua dei jazzisti voleva indicare un consumatore di eroina.\nInsolitamente la prima seduta del 26 giugno vide in prevalenza le prove di quello che sarebbe diventato il pezzo definitivo. Solo qualche nastro senza titolo fu realizzato e nella seduta del giorno successivo il lavoro fu ripreso da zero. Si tratt\u00f2 di eseguire le registrazioni, effettuare le sovraincisioni e poi rimaneggiare il nastro che fu accelerato con l'ausilio degli strumenti tecnici. Il 1\u00ba luglio fu sovraincisa la linea del basso di Paul e la voce di John e nell'ultima seduta del 23 luglio Lennon incise una nuova versione della parte vocale e gli altri tre Beatles formarono i cori \"C'mon, c'mon\" che introducono la dissolvenza conclusiva del pezzo.\n\"Sexy Sadie\".\n\"Sexy Sadie\" \u00e8 una canzone le cui parole apparentemente parlano in termini enigmatici di una ragazza, ma in realt\u00e0 vanno lette come indirizzate al Maharishi. In questo brano, John sfoga tutta la propria amarezza e disillusione per l'esperienza indiana e il disinganno per la figura stessa del \"guru\"; ma, da un'idea nata come burla confidenziale fra Lennon e Harrison, che serv\u00ec in seguito a evitare noie legali, \"Maharishi\" fu sostituito da \"Sexy Sadie\" \u2013 alternativa scelta anche per ragioni di metrica. Il testo della versione originaria fu emendato e reso presentabile, ma a testimonianza dell'acredine di Lennon rimane il frammento di un nastro pieno di insulti espliciti rivolti al Maharishi che John fece ascoltare in studio nella prima seduta di registrazione della canzone e che nell'archivio di Abbey Road fa parte della collezione di nastri che rimane agli atti con il nome di \u00abFrammenti e scarti degni di interesse\u00bb. Anche la linea musicale and\u00f2 incontro a pi\u00f9 rifacimenti, tanto che ci vollero quattro sedute \u2013 dal 19 luglio al 24 agosto \u2013 e un totale di pi\u00f9 di cinquanta riprese per giungere alla versione definitiva.\n\"Helter Skelter\".\nNel 1967, il complesso dei Who aveva prodotto un singolo dal titolo \"I Can See for Miles\" che l'articolo di un giornale specializzato aveva descritto come un concentrato di suoni caotici e frastornanti. Paul McCartney era rimasto talmente impressionato dalla recensione del disco che aveva deciso di comporre un pezzo sul modello di quello del gruppo londinese. Per questo, il 18 luglio i quattro Beatles si ritrovarono in studio e quella prima seduta vide le prove del brano, un rock duro, rumoroso e disorganico e perci\u00f2 lontano dall'accuratezza che abitualmente distingueva Paul. Uno dei tre nastri incisi quel giorno si prolung\u00f2 per quasi mezz'ora e gli strumenti furono trattati con pesanti effetti elettronici. I primi nastri di prova, soddisfacenti sotto il profilo del caos sonoro progettato, risultavano per\u00f2 troppo lunghi e questo obblig\u00f2 il gruppo a una seconda seduta d'incisione che si tenne il 9 settembre e vide \u2013 in 18 riprese\u2013 il rifacimento e l'accorciamento del pezzo.\nL'atmosfera surreale di quella seduta \u00e8 testimoniata fra l'altro da John che al sassofono (suonato in modo maldestro) duetta con Mal Evans \u2013 altrettanto goffo e dilettantesco \u2013 alla tromba. A parere concorde dei presenti in studio, i musicisti ci dettero dentro come forsennati e i nastri si sono incaricati di trattenere l'urlo di Ringo, che a fine seduta gridava \"\u00abI've got blisters on my fingers!\u00bb\" (\"Ho le vesciche alle dita!\"), contributo che, come spesso accadeva, fu gelosamente conservato per essere montato in coda al pezzo.\nNel gergo adolescenziale, il termine \"Helter Skelter\" si riferiva a uno scivolo elicoidale di quelli installati nei luna park. Nel linguaggio familiare, l'espressione era usata per indicare \"parapiglia\", \"fuggifuggi\" oppure denotava una cosa fatta \"confusamente\" o \"alla rinfusa\" Il testo, a differenza di altri, non nascondeva allusioni o metafore. Tuttavia, Charles Manson lo interpret\u00f2 come il messaggio subliminale che i Beatles \u2013 che per Manson rappresentavano i quattro Cavalieri dell'Apocalisse \u2013 gli inviavano preannunciandogli un prossimo scontro razziale. Manson chiam\u00f2 questo conflitto \"Helter Skelter\" e le due parole, scritte con un errore ortografico rivelatore, furono trovate sulla porta di un frigorifero sulla scena di uno degli omicidi di cui Manson si rese responsabile.\n\"Long, Long, Long\".\nIn questa ballata sognante, George Harrison si rif\u00e0 alle soluzioni armoniche di \"Sad Eyed Lady of the Lowlands\", canzone che Bob Dylan aveva incluso nel suo doppio album del 1966 \"Blonde on Blonde\".\nIn assenza di Lennon alla seduta, ai tre Beatles furono necessarie 67 prove per raggiungere il risultato migliore di quella che originariamente aveva per titolo \"It's Been a Long Long Long Time\". Si tratt\u00f2 di incisioni inframmezzate da chiacchiere e battute e da improvvisazioni su altre linee melodiche in un clima disteso e positivo \u2013 una cosa rara per quei tempi. Nell'ascoltare il brano, verso la conclusione sul canale destro si percepisce uno strano suono tremolante. Successe che una bottiglia di vino Blue Nun posta sull'altoparlante Leslie cominci\u00f2 a vibrare quando casualmente Paul suon\u00f2 una nota sull'organo Hammond. Come al solito nei casi di questi incidenti, anzich\u00e9 rimuovere il rumore i tre musicisti lo esaltarono ricamandoci attorno \u2013 Paul con alcune note di organo, Ringo con una rullata e George con una voce spettrale.\n\"Revolution 1\".\nIn un mondo giovanile in subbuglio, il gruppo era incalzato dai movimenti di contestazione affinch\u00e9 si schierasse al loro fianco sia idealmente che anche, in certi casi, finanziariamente. John Lennon, come elemento pi\u00f9 politicizzato dei quattro, si sent\u00ec chiamato in causa in prima persona e rispose con \"Revolution\", la prima composizione a essere registrata per il \"White Album\" e il cui lavoro inizi\u00f2 il 30 maggio, giorno in cui furono registrati 18 nastri del pezzo. L'ultimo di essi, della durata di dieci minuti, risult\u00f2 essere differente dagli altri e qualitativamente migliore e perci\u00f2 fu scelto come base attorno a cui si costru\u00ec \"Revolution 1\", anche se necessit\u00f2 ben presto di essere accorciato di sei minuti (i nastri tagliati a loro volta diventarono il nocciolo di \"Revolution 9\"). Geoff Emerick, tecnico di studio, dette il via al secondo nastro con il rapido lancio \u00abTake two\u00bb che, suo malgrado, fu montato in testa al pezzo sul nastro definitivo. Le tre successive sedute videro sovraincisioni vocali e strumentali; John registr\u00f2 diverse volte la sua linea vocale, avvicendando \"\u00abyou can count me out\u00bb\" (\"non contate su di me\") a \"\u00abyou can count me in\u00bb\" (\"contate su di me\") \u2013 entrambe le versioni trovarono posto nella canzone \u2013, spia del nodo irrisolto di Lennon nei confronti del velleitarismo distruttivo di una parte dei movimenti. Anche per questo atteggiamento ambiguo, Lennon fu pesantemente criticato, specialmente dai settori pi\u00f9 radicali. In realt\u00e0, l'opinione di John \u2013 espressa a pi\u00f9 riprese \u2013 a proposito della distruzione del sistema era imperniata sul pensiero non violento e si basava prima di tutto sul cambiamento del modo di pensare di ciascuno (\"La meditazione cambier\u00e0 il mondo\" era stato uno degli insegnamenti del Maharishi).\nGi\u00e0 dal 30 maggio e per i mesi seguenti, al seguito di John si install\u00f2 in sala di registrazione Y\u014dko Ono. Questa nuova, intrusiva presenza, attiva e in diversi casi anche fastidiosamente critica, innervos\u00ec gli altri tre Beatles e fu una delle ragioni dei successivi scontri e stati di forte tensione all'interno del gruppo.\n\"Honey Pie\".\nBrano composto da Paul McCartney, \u00e8 legato parodisticamente alla musica dei primi decenni del secolo XX, qui con un particolare gusto jazzistico. Il brano si inserisce nel filone anni trenta delle canzoni di McCartney, quello di \"When I'm Sixty-Four\", \"Your Mother Should Know\", \"You Gave Me the Answer\", che il musicista non avrebbe abbandonato neanche durante la sua carriera solista post-Beatles. Il testo si basa su un impianto di sapore \"vaudeville\", ironico e divertito. Nella parte strumentale centrale, Paul inserisce alcune battute, in parte recitate e in parte cantate, proposte con il gusto istrionico dell'intrattenitore pi\u00f9 consumato, quali: \"\u00abI like this kind of hot kind of music.../Play it to me/Play it to me Hollywood blues\u00bb\". (\"Mi piace questo tipo di caldo tipo di musica.../Suonamelo/Suonami il blues di Hollywood\"). La sezione centrale del pezzo contiene anche un assolo di chitarra eseguito da John Lennon che ricalca lo stile di Django Reinhardt.\nMcCartney, da sempre affascinato dalle atmosfere delle vecchie canzoni hollywoodiane da musical, dichiar\u00f2 di essersi ispirato allo stile di Fred Astaire, genere musicale che caratterizzava il repertorio delle orchestre in cui aveva suonato il padre Jim.\n\"Savoy Truffle\".\nCanzone dedicata da George Harrison all'amico Eric Clapton che aveva problemi di carie a causa del suo consumo di dolciumi e perci\u00f2 era in cura dal dentista. George cita \u2013 leggermente alterandone un paio \u2013 alcuni nomi di cioccolatini della linea \"Good News\" della \"Mackintosh\": \"Creme Tangerine\", \"Montelimart\", \"Ginger Sling\", \"Pineapple Treat\", \"Coffee Dessert\" e il \"Savoy Truffle\" del titolo. Di fantasia sono invece \"Cherry Cream\" e \"Coconut Fudge\". Derek Taylor, addetto stampa del gruppo, contribu\u00ec al testo fornendo all'autore lo spunto per un verso. Parl\u00f2 infatti a George di un film sperimentale americano, \"You Are What You Eat\", uscito nelle sale cinematografiche da pochissimi giorni. Tuttavia, la metrica non funzionava e George con pronto intuito rimescol\u00f2 le parole ottenendo \"What You Eat You Are\", che fa rima con la successiva autocitazione \"Ob-la-di-bla-da\".\nAlla prima registrazione del 3 ottobre ai Trident Studios seguirono altre tre sedute per completare il pezzo. In una di esse \u2013 l'11 ottobre \u2013 furono incisi sei sassofoni suonati da professionisti e la loro parte fu successivamente distorta secondo gli incontrastati voleri di George. In nessuna delle quattro sedute rimane traccia della partecipazione di Lennon.\n\"Cry Baby Cry\".\nIncursione di John in un mondo fiabesco, territorio ideale per la fervida fantasia lennoniana che in \"Cry Baby Cry\" crea un ambiente irreale con re e regina di Marigold, duca e duchessa di Kirkcaldy e bimbetti burloni, elaborazione che richiama la filastrocca per bambini \"Sing a Song for Sixpence\" e che \u00e8 ritenuta la pi\u00f9 riuscita pastiche lennoniana in stile Lewis Carroll. Tuttavia, John non si disancor\u00f2 dagli spunti che era solito raccogliere dall'esperienza di tutti i giorni. Pare infatti che l'ispirazione sia germogliata dallo slogan di una campagna pubblicitaria, \"Cry baby cry, make your mother buy\" (\"\u201cPiangi bimbo piangi, che mamma compra\u201d\") e che tali fossero le parole iniziali prima della loro evoluzione.\nDopo la prima giornata trascorsa in studio a provare il pezzo, il gruppo si riun\u00ec il successivo 16 luglio incidendo dieci nastri, ma dall'ascolto si nota che gi\u00e0 al primo tentativo aveva imbroccato la strada giusta. In quella seduta i nervi di Paul erano a fior di pelle e una risposta insolente del bassista caus\u00f2 il volontario abbandono del tecnico di studio Geoff Emerick che, su richiesta dello stesso Paul, sarebbe tornato esattamente un anno dopo per la produzione di \"Abbey Road\", accompagnando cos\u00ec i Beatles alla fine della loro avventura. La cantilena con la strofa ripetuta \"Can you take me back where I came from, can you take me back?\", della durata di una trentina di secondi e che funge da legame con \"Revolution 9\", sarebbe stata incisa il successivo 16 settembre durante la registrazione di \"I Will\" e attaccata in coda al pezzo nella fase del montaggio finale dell'album.\nCos\u00ec come in altri casi, Lennon avrebbe in seguito screditato la propria composizione, definendola \u00abspazzatura\u00bb.\n\"Revolution 9\".\nOramai Paul e John componevano \u2013 e spesso eseguivano e registravano \u2013 i brani separatamente. In effetti, proprio il \"White Album\" rappresentava una netta discontinuit\u00e0 con \"Sgt Pepper\". Dove quest'ultimo evidenzi\u00f2 l'amalgama, la partecipazione corale e l'affiatamento dei quattro Beatles, il \"White Album\", con rarissime eccezioni, costitu\u00ec una collezione di creazioni individuali.\n\"Revolution 9\" \u00e8 targata, come la maggior parte dei brani, Lennon-McCartney e mai come in questo caso la sigla \u00e8 inappropriata. Paul fu dall'inizio contrario al progetto di John e deliberatamente vi si estrani\u00f2 volando in America e rimanendovi per alcuni giorni, seguito da George e Ringo che soggiornarono negli Stati Uniti per due settimane. Intanto nello Studio Tre di Abbey Road prese forma, a cura dei soli John Lennon e Y\u014dko Ono, quell'assemblaggio di suoni e rumori imperniato sui sei minuti tagliati a \"Revolution 1\" attorno ai quali venne costruito un castello fatto da nastri suonati a rovescio, sezioni cucite, sovraincisioni, effetti acustici, dissolvenze, brani orchestrali, frasi sussurrate, parole scandite e soprattutto l'inquietante, carsico loop che ripete incessantemente \"\u00abnumber nine, number nine\u00bb.\"\nIl solo George, nella seduta finale del 20 giugno, ebbe modo di registrare qualche frase che fin\u00ec nel collage. Per il resto fu tutta opera di John e Y\u014dko: non solo le registrazioni, ma anche le scelte dei nastri, le interpolazioni e i mixaggi. Il risultato finale non risult\u00f2 gradito n\u00e9 a Martin n\u00e9 agli altri tre Beatles, che lo volevano escludere dal disco, ma nonostante le pressioni John si impunt\u00f2 perch\u00e9 la sua creazione fosse inserita nel doppio album.\nDi nuovo, la fantasia perversa e visionaria di Manson, gi\u00e0 ossessionata da \"Piggies\" e \"Helter Skelter\", rintracci\u00f2 nell'anarchia sonora di \"Revolution 9\" messaggi cifrati relativi all'apocalisse.\n\"Good Night\".\nIn questa delicata ninnananna composta da Lennon per il figlio di cinque anni Julian si riscontra pi\u00f9 di un'anomalia rispetto alla produzione del gruppo. Fino a quel momento, eccettuata qualche rara circostanza, l'autore del pezzo cantava la linea melodica principale; qui invece la voce \u00e8 affidata a Ringo Starr. Inoltre, come lo stesso Ringo conferm\u00f2, lo stile fa pensare a una composizione di McCartney. Infine, tranne Starr, nella versione finale nessun altro dei Beatles contribu\u00ec a livello strumentale \u2013 bench\u00e9 nelle precedenti sedute del 28 giugno e 2 luglio fossero state incise parti di chitarra e di piano e sezioni vocaliche. Nei primi nastri si poteva ascoltare un'introduzione parlata in cui Ringo invitava i bambini a coricarsi, preambolo successivamente eliminato; e, in origine, l'esecuzione avrebbe dovuto vedere solo la voce di Starr accompagnata dalla chitarra acustica suonata da John, prima che George Martin decidesse di abbellire il motivo con una sezione di archi.\nNon presente nei \"Kinfauns Demo\", il brano fu condito, dietro esplicita richiesta di Lennon a Martin, da una partitura \"hollywoodiana\" e \"sdolcinata\" e per questo la seduta di registrazione del 22 luglio vide radunati in studio ventisei orchestrali \u2013 diretti da George Martin \u2013 e otto cantanti dei Mike Sammes Singers che, gi\u00e0 impiegati in numero dimezzato l'anno precedente in \"I Am the Walrus\", contribuirono con i cori all'atmosfera sognante del brano.\nAccoglienza e successo commerciale.\nTrattandosi del primo album del gruppo a distanza di diciotto mesi dal grande successo riscosso da \"Sgt. Pepper's Lonely Hearts Club Band\", le aspettative erano alte al momento in cui fu annunciata l'uscita di \"The Beatles\". L'album esord\u00ec direttamente al primo posto della \"Official Albums Chart\" del Regno Unito il 7 dicembre 1968, rimanendovi per le successive sette settimane e scivolando al numero 2 il 25 gennaio 1969, quando \"The Best of the Seekers\" dei Seekers riusc\u00ec a scalzarlo dalla cima della classifica inglese. Il periodo del fulmineo successo di \"The Beatles\" coincideva con quello in cui si stava facendo strada anche il nuovo album del gruppo, \"Yellow Submarine\", tanto che i Beatles si ritrovarono a dover contendere il primo posto nel Regno Unito a loro stessi. \"The Beatles\" rimase un totale di ventidue settimane all'interno della classifica. Questo comport\u00f2 un calo di popolarit\u00e0 per il gruppo di Liverpool, considerando che il precedente album, \"Sgt. Pepper's Lonely Hearts Club Band\", era riuscito a restare all'interno della \"UK Albums Chart\" per 149 settimane. Nel 2019, grazie ai nuovi parametri di vendite adottati dalla British Phonographic Industry, l'album venne proclamato doppio disco di platino nel Regno Unito grazie alle 600.000 copie distribuite.\nNegli Stati Uniti d'America \"The Beatles\" si rivel\u00f2 un successo ancor prima di essere distribuito nei negozi di dischi. La Capitol Records dovette far stampare oltre 3,2 milioni di copie del \"White Album\" per soddisfare la forte richiesta da parte dei fan. L'album debutt\u00f2 al numero 11 della \"Billboard Albums Chart\" il 14 dicembre 1968, raggiungendo il secondo posto nella settimana seguente e balzando in vetta alla classifica il 28 dicembre, nella sua terza settimana di permanenza. \"The Beatles\" rimase in cima per le nove settimane successive e collezion\u00f2 in tutto 202 settimane di permanenza all'interno della Top 200. Con 24 milioni di copie vendute in tutti gli Stati Uniti, \"The Beatles\" non fu solo l'album pi\u00f9 venduto del 1969 ma anche l'album con la pi\u00f9 alta certificazione dell'intera discografia dei Beatles.\nControversie.\nOmicidi della \"famiglia Manson\".\nL'album fu involontario protagonista delle cronache giudiziarie californiane della fine degli anni sessanta in quanto era diventato una ossessione per Charles Manson, autore assieme ai suoi accoliti degli efferati assassinii di Sharon Tate e dei coniugi LaBianca avvenuti nell'agosto del 1969. Secondo Vincent Bugliosi, procuratore legale del caso, Manson, nel proprio delirio criminale, aveva interpretato l'album come una parafrasi del libro dell'Apocalisse di Giovanni; nella convinzione che attraverso i testi delle canzoni dei Beatles\u00a0\u2013 che secondo l'omicida incarnavano i quattro cavalieri dell'Apocalisse \u2013 gli avessero comunicato l'imminente olocausto razziale che avrebbe annientato la popolazione bianca. Secondo le ricostruzioni del procuratore, diverse tracce dell'album eccitarono la fantasia maniacale e psicotica di Manson: \"I Will\" (con cui gli veniva chiesto di incidere un disco), \"Honey Pie\" (annuncio del viaggio dei Beatles in California), \"Don't Pass Me By\" e \"Yer Blues\" (appelli a Ges\u00f9/Manson), \"Sexy Sadie\" (che richiama il nome con cui Manson aveva battezzato la sua adepta Susan Atkins), \"Rocky Raccoon\" (\"coon\" nel significato di \"negri\", nei confronti dei quali Manson aveva sviluppato una forte paranoia), \"Happiness Is a Warm Gun\" (in cui lesse riferimenti sessuali e l'esortazione ai neri americani a imbracciare le armi), \"Blackbird\" (con il richiamo ai diritti del popolo di colore), \"Piggies\" (con la descrizione della vita opulenta da parte dei membri dell'establishment), \"Helter Skelter\" (inteso come il futuro scontro razziale e non nell'accezione di \"scivolo da luna park\"), \"Revolution 1\" (con il titolo interpretato come un altro incitamento ai neri perch\u00e9 si sollevassero) e \"Revolution 9\" (con il caos sonoro, le urla, i pianti e i rumori di un mitra in azione)."}
{"id": "115243", "revid": "1543377", "url": "https://it.wikipedia.org/wiki?curid=115243", "title": "Newport (Mayo)", "text": "Newport (\"Baile U\u00ed Fhiach\u00e1in\" in irlandese) \u00e8 un piccolo centro della contea di Mayo, nella Repubblica d'Irlanda. \u00c8 situato sulla costa occidentale dell'isola d'Irlanda, pi\u00f9 precisamente sulla parte centro-settentrionale della Baia di Clew e all'interno dell'omonima Baia di Newport, contenuta nella prima, a nord della pi\u00f9 importante e conosciuta Westport. Newport \u00e8 attraversata dall'omonimo fiume poco prima che sfoci nella baia antistante.\nLuoghi d'interesse.\nElemento caratterizzante di Newport \u00e8 un vecchio ponte ferroviario in mattoni, oggi non pi\u00f9 utilizzato, simile ad un acquedotto, affiancato da una chiesa cattolica, la \"Chiesa di San Patrizio\" (\"St. Patrick's Church\") con la quale svetta a distanza creando un paesaggio molto pittoresco e particolare. Per la sua posizione di spicco, la chiesa viene spesso chiamata addirittura la \"Cattedrale di Newport\", anche se \u00e8 niente pi\u00f9 che una semplice parrocchia locale.\nTipico del centro abitato anche un murale che raffigura le \"Fughe di Castlebar\", episodio storico che vide lo sbaragliamento di truppe inglesi stanziate nella contea dopo lo sbarco del generale napoleonico Humbert nella vicina Killala. Il disegno \u00e8 raffigurato su una casa evidentissima nel centro del paese, praticamente visibile a chiunque prosegua oltre l'abitato per andare verso Bangor Erris o Achill Island sulla N59 dato che la stessa abitazione forma una fastidiosa strettoia che provoca numerosi rallentamenti.\nVicino Newport \u00e8 situato, inoltre, il pittoresco Castello di Rockfleet, residenza sulla terraferma irlandese della celebre e leggendaria regina pirata Grace O'Malley.\nInfrastrutture e trasporti.\nLa strada N59 collega Newport a Westport e passa proprio all'interno del centro abitato. Castlebar, \"county town\" della contea di Mayo, \u00e8 situata a poca distanza e collegata da un'altra piccola strada. Newport, essendo affacciata sul mare, \u00e8 dotata anche di un piccolo porto.\nSport e cultura.\nL'omonimo fiume Newport, soggetto a pesanti influssi a seconda delle maree e delle secche, scorre dai vicini laghi, dei quali il Lough Beltra, a soli 5\u00a0km, \u00e8 il pi\u00f9 vasto, \u00e8 molto importante per la tradizione del centro abitato. Sul ponte ci sono usanze e tradizioni particolari, oltre che feste. Nello stesso fiume si svolgono gare di canottaggio ed \u00e8 molto apprezzato per la pesca. A nord ci sono altri laghi piuttosto grandi, come il Lough Feeagh ed il Furnace Lough."}
{"id": "115244", "revid": "834", "url": "https://it.wikipedia.org/wiki?curid=115244", "title": "Newport, County Mayo", "text": ""}
{"id": "115249", "revid": "2175", "url": "https://it.wikipedia.org/wiki?curid=115249", "title": "Anello aromatico", "text": ""}
{"id": "115252", "revid": "121968333", "url": "https://it.wikipedia.org/wiki?curid=115252", "title": "Daniele Manin", "text": "Biografia.\nNacque Daniele Fonseca, terzogenito dell'avvocato Pietro Antonio Fonseca (1762-1829) (alcuni storici ritengono che il cognome della famiglia fosse Medina) e Anna Maria Bellotto. La famiglia del padre aveva origini ebraiche: il padre si convert\u00ec al cattolicesimo, assumendo il cognome del padrino di battesimo, un fratello del noto Ludovico Manin, ultimo doge della repubblica di Venezia. L'ex podest\u00e0 di Venezia Pietro Orsi e alcuni storici affermano che a convertirsi non fu il padre ma il nonno, l'ebreo veronese Samuele Medina, e che il nome ebraico della famiglia fosse appunto Medina e non Fonseca.\nIl suo primo insegnante fu il padre Pietro, di idee repubblicane e democratiche. Il giovane Manin form\u00f2 la sua cultura nella biblioteca paterna in campo Sant'Agostino, dove abitavano, leggendo in lingua originale i classici della letteratura e della filosofia del tempo sia italiani che europei, come John Locke, gli illuministi, con prevalenza del sensismo, \u00c9tienne Bonnot de Condillac, Jean-Jacques Rousseau, Claude-Adrien Helv\u00e9tius, Giovan Pietro Vieusseux e l\"'Antologia\" o le \"Istituzioni di logica, metafisica ed etica\" del sensista italiano Francesco Soave. Manin era poliglotta e conosceva, oltre all'italiano, il francese, il tedesco e l'inglese, l'ebraico, il greco e il latino.\nGiovanissimo talento, pubblic\u00f2 le sue prime opere gi\u00e0 da adolescente, incluso un trattato giuridico sui testamenti (1819) e soprattutto un commentario dei frammenti greci del Libro di Enoch (tratti dall'opera di Giorgio Sincello), nel quale Manin mostr\u00f2 la sua abilit\u00e0 di analizzare le antiche fonti greche, latine ed ebraiche (1820).\nSi iscrisse a soli quattordici anni all'Universit\u00e0 di Padova e ottenne la laurea in giurisprudenza nel luglio del 1821 a diciassette anni; successivamente si dedic\u00f2 all'attivit\u00e0 forense nella citt\u00e0 natia.\nNel 1824 spos\u00f2 Teresa Perissinotti (1795-1849), appartenente ad una famiglia aristocratica veneziana con ampie propriet\u00e0 terriere a Venezia, Mestre e nel trevigiano.\nSempre nel 1824 comp\u00ec la traduzione delle Pandette di Giustiniano e nel 1847 scrisse un ampio trattato sulla \"Giurisprudenza veneta\", che fu tradotto anche in lingua francese.\nImprigionato nelle carceri austriache per la sua attivit\u00e0 patriottica, fu liberato a furor di popolo il 17 marzo 1848 assieme all'altro patriota Niccol\u00f2 Tommaseo. Alla successiva proclamazione della Repubblica di San Marco ne fu eletto Presidente e, durante l'assedio della citt\u00e0 nel 1848-49, diede prova d'intelligenza, coraggio e fermezza. Contribu\u00ec a fondare la Societ\u00e0 nazionale italiana. Costretto all'esilio dal ritorno degli austriaci, visse poi a Parigi dando lezioni di lingua italiana e conservando l'amore per la patria italiana. Gli anni di esilio furono per\u00f2 funestati prima dalla morte della moglie Teresa (uccisa dal colera a Marsiglia, appena giunti in Francia) e poi della figlia Emilia, malata di epilessia. Manin mor\u00ec il 22 settembre 1857 a Parigi. Poco prima di morire aveva affermato: \"Sento dire da molti che la mala riuscita del grande movimento italiano del 1848 sia da ascrivere alla lealt\u00e0, alla moderazione ed alla generosit\u00e0 che abbiamo dimostrato verso i nostri nemici. Credo ci\u00f2 sia errore, ed errore pernicioso... Nella materiale sconfitta immeritata, riparabile, \u00e8 conforto, \u00e8 forza l'intima voce della morale superiorit\u00e0. Quando pure, che non credo, si avesse potuto vincere con mezzi che il senso morale condanna, la vittoria sarebbe stata comperata a prezzo troppo caro, e non sarebbe riuscita n\u00e9 veramente utile, n\u00e9 d'effetto duratura... Nessuna vittoria merita di esser comperata col disprezzo di se stessa\".\nLe ceneri di Daniele Manin tornarono a Venezia il 22 marzo 1868, circa due anni dopo la liberazione della citt\u00e0 al termine della Terza guerra di indipendenza e vennero salutate con una \"festa funebre\" in piazza San Marco, preceduta da una processione funebre, lungo la Riva degli Schiavoni. Fu sepolto all'esterno della basilica di San Marco sul lato sinistro, perch\u00e9 secondo il diritto napoleonico era ormai proibita la sepoltura in chiesa.\nIl figlio Giorgio (1831-1882) sar\u00e0 anch'egli patriota: uno dei \"Mille\" di Garibaldi, ferito a Calatafimi."}
{"id": "115253", "revid": "1272592", "url": "https://it.wikipedia.org/wiki?curid=115253", "title": "Dingle (Irlanda)", "text": "Dingle (\"An Daingean\" - - o \"Daingean U\u00ed Ch\u00fais\" in gaelico irlandese) \u00e8 un rinomato e visitato villaggio irlandese della contea di Kerry, situato in un porto naturale davanti ai monti Slievanea, al centro dell'omonima penisola di Dingle, 50\u00a0km a sud-ovest di Tralee e 80 a nord-ovest da Killarney.\nOrigini del nome.\nNel 2005 il ministro irlandese \u00c9amon \u00d3 Cu\u00edv annunci\u00f2 che i toponimi anglicizzati dei villaggi delle zone \"gaeltacht\" (come 'Dingle') non sarebbero pi\u00f9 apparsi nelle indicazioni stradali, lasciando il posto solo a quelle irlandesi. Il nome del villaggio \u00e8 stato riportato ufficialmente, quindi, all'originario irlandese \"An Daingean\" (ufficiali rimangono anche le versioni estese \"Daingean U\u00ed Ch\u00fais\" e \"An Daingean M\u00f3r\").\nSe in gran parte delle zone irlandesi questa scelta poco ha cambiato agli abitanti, nel caso di Dingle il cambiamento ha portato notevoli controversie, specialmente perch\u00e9 una delle risorse principali del posto \u00e8 il turismo e gli abitanti temono che la scelta del nome gaelico potrebbe distogliere molti turisti nella comprensione difficoltosa della lingua irlandese. Tra l'altro esiste una cittadina irlandese abbastanza importante di nome Daingean, nell'Offaly - ma col nome anglicizzato gi\u00e0 in questa forma. Il ministro ha risposto alle critiche che un cambiamento del nome del villaggio comporterebbe la revoca dello status \"gaeltacht\" alla zona e, quindi, anche i relativi vantaggi. Il Consiglio del Kerry ha approvato tuttavia l'allestimento di un plebiscito per il cambio del nome nella versione bilingue \"Dingle/Daingean U\u00ed Ch\u00fais\".\nMonumenti e luoghi d'interesse.\nLa chiesa di St. Mary era un elegante esempio di neogotico: sorta su disegno di J. J. McCarthy e O'Connell. La prima pietra fu posta nel 1862 e originariamente aveva una navata separata dal resto della struttura da arcate supportate da colonne con base ottagonale. Le arcate sono andate perdute per una demolizione eseguita in uno dei pi\u00f9 radicali progetti di riordino irlandesi. Lo stesso progetto port\u00f2 alla demolizione dei muri esterni e dell'attico.\nEconomia.\nLe principali risorse economiche della localit\u00e0 sono il turismo, la pesca e l'allevamento. Nel 2002 Dingle aveva una popolazione di 1.828 persone (CSO census). Dingle \u00e8 inoltre situata in una zona Gaeltacht, ma stranamente la scuola maschile primaria di cui dispone non \u00e8 \"as gaelige.\"\nIntensa l'attivit\u00e0 musicale tradizione, varie le sessioni di musica celtica nell'abitato, specialmente in estate. Numerosi i pub, i ristoranti e i caff\u00e8. Da vari anni \u00e8 possibile visitare nella baia di Dingle un delfino chiamato Fungi il Delfino, salpando poco al largo con delle barche locali: l'animale, ben ambientato, usciva subito fuori dall'acqua. Le visite sono state limitate nel tempo. Nell'ambito della produzione artistica, va citato il gioielliere Brian de Staic e il suo maestro di ceramiche Louis Mulcahy."}
{"id": "115254", "revid": "287204", "url": "https://it.wikipedia.org/wiki?curid=115254", "title": "Knock (Irlanda)", "text": "Knock (\"An Cnoc\" o \"Cnoc Mhuire\" in gaelico irlandese) \u00e8 un piccolo centro abitato del Mayo, in Irlanda. Nonostante le dimensioni veramente esigue, il villaggio \u00e8 famoso in tutto il mondo in quanto, secondo la Chiesa cattolica, il 21 agosto 1879 sarebbe apparsa alla popolazione locale la Vergine Maria, assieme a san Giuseppe e a san Giovanni Evangelista.\nNel corso del XX secolo \u00e8 sorto e si \u00e8 sviluppato un imponente santuario, uno dei maggiori in Europa per visitatori, circa un milione e mezzo annui, secondo per importanza e fama soltanto a Lourdes e Fatima.\nFu visitato nel 1979 da Papa Giovanni Paolo II.\nToponomastica.\nIl nome pi\u00f9 conosciuto nel mondo del villaggio \u00e8 Knock, ovvero la versione inglese. Questo nome deriva totalmente in realt\u00e0 da quello gaelico irlandese originale, \"An Cnoc\", che significa semplicemente \"la collina\", di cui \u00e8 stata traslitterata solo la pronuncia anglofona, come spesso \u00e8 successo in Irlanda. Esiste anche un altro toponimo in lingua irlandese, \"Cnoc Mhuire\", che significa \"collina di Maria Vergine\". \u00c8 sorta anche una controversia negli anni su quale fosse il nome originale del luogo.\nFino al 2000 i segnali stradali indicavano Knock-Cnoc Mhuire (i segnali in Irlanda sono infatti bilingui), ma la parte in lingua irlandese fu poi cambiata nella pi\u00f9 antica versione \"An Cnoc\": la \"Irish Placenames Commission\" dichiar\u00f2 infatti che \"An Cnoc\" fu utilizzato fino agli anni '20, ben quattro decenni dopo l'apparizione della Vergine. La questione giunse fino al D\u00e1il (il Parlamento irlandese), che stabil\u00ec lecito l'uso della traduzione folkloristica \"Cnoc Mhuire\", ma che per gli affari legali e ufficiali si sarebbe dovuto mantenere il nome storico."}
{"id": "115255", "revid": "78273", "url": "https://it.wikipedia.org/wiki?curid=115255", "title": "Alexei Kosygin", "text": ""}
{"id": "115256", "revid": "78273", "url": "https://it.wikipedia.org/wiki?curid=115256", "title": "Kosygin", "text": ""}
{"id": "115257", "revid": "287204", "url": "https://it.wikipedia.org/wiki?curid=115257", "title": "Stranorlar", "text": "Stranorlar (irlandese: \"Srath an Url\u00e1ir\") \u00e8 una particolare cittadina della contea di Donegal, nella Repubblica d'Irlanda. \u00c8, infatti, una delle due curiose \"twin towns\" della contea, essendo separata dalla vicinissima Ballybofey soltanto dal fiume Finn."}
{"id": "115262", "revid": "116514814", "url": "https://it.wikipedia.org/wiki?curid=115262", "title": "Intel 80188", "text": "L'Intel 80188 consiste in un processore Intel 80186 con un bus dati a 8 bit, invece che a 16. Questo lo rende meno costoso nel collegamento alle periferiche."}
{"id": "115265", "revid": "113806624", "url": "https://it.wikipedia.org/wiki?curid=115265", "title": "Equazione di Lagrange", "text": "In matematica, l'equazione di Lagrange, anche nota come equazione di d'Alembert o equazione di d'Alembert-Lagrange, che prende il nome da Jean d'Alembert e Joseph Louis Lagrange, \u00e8 un'equazione differenziale del primo ordine della forma:\ndove formula_2 e formula_3 sono funzioni reali derivabili note. La precedente \u00e8 talvolta ottenuta riducendo (se possibile) l'equazione:\nUn caso particolare \u00e8 l'equazione di Clairault.\nMetodo risolutivo.\nPonendo formula_5, si riscrive:\nDerivando rispetto a formula_7, si ottiene:\nSe il primo termine, uguagliato a zero, ha delle radici formula_9, la funzione formula_10 \u00e8 nulla per quei valori. Si hanno quindi delle soluzioni particolari:\nLaddove formula_12 \u00e8 diversa da formula_13, si pu\u00f2 riscrivere l'equazione derivata come:\nche \u00e8 un'equazione differenziale lineare del primo ordine in formula_7, la cui soluzione pu\u00f2 essere ricercata con i metodi usuali. Sia formula_16 tale soluzione; allora la soluzione parametrica dell'equazione di d'Alembert \u00e8:\nEsempio.\nSia dato:\nPer trovare le soluzioni di formula_19:\nle soluzioni particolari sono:\nApplicando la formula_22 si ottiene la scrittura:\nla cui soluzione \u00e8:\nSostituendo nella formula_25 si ha:\n\u00c8 possibile eliminare la z risolvendo una delle due equazioni sopra, e sostituendo. Ad esempio, la prima ha come soluzione reale\n\u00c8 evidente il motivo per cui, a parte fortunate eccezioni, si preferisce lasciare le soluzioni come parametriche."}
{"id": "115267", "revid": "1652635", "url": "https://it.wikipedia.org/wiki?curid=115267", "title": "Gnocco fritto", "text": "Lo gnocco fritto (in emiliano centrale: \"gnocc frett\", \"gnocc\", \"gnoch fr\u00e9tt\", \"gnoc fr\u00e8tt\" oppure \"\u2018l gnoc\"; \"gnoc fritt\" nel dialetto della bassa emiliana) \u00e8 un prodotto agroalimentare tradizionale tipico delle province di Modena e Reggio Emilia.\nLa pietanza \u00e8 peraltro diffusa in tutta la bassa pianura emiliana e conosciuta anche con altri nomi, tra cui \"crescentina\" (Bologna; da non confondersi con la crescentina modenese, che a Bologna \u00e8 chiamata \"tigella\"), \"torta fritta\" (Parma), \"chisul\u00e9n\" o \"chisolino\" (Bassa piacentina), \"pinzino\" (Ferrara) o \"pins\u00ecn\" (Mantova).\nSecondo alcune fonti, la presenza dello strutto fra i principali ingredienti potrebbe far supporre un'origine longobarda della ricetta.\nPreparazione secondo la ricetta modenese.\nDapprima viene preparato un impasto composto da:\nAlcune volte, soprattutto nelle zone dell'Appennino, viene aggiunta una goccia di latte per ammorbidire l'impasto.\nDopo aver impastato il tutto, la pasta viene messa in un recipiente avvolta in un canovaccio ed ogni 20-30 minuti bisogna rimpastarla e muoverla, facendo s\u00ec che inglobi aria che, assieme alle bollicine di gas dell'acqua, la far\u00e0 gonfiare al momento della cottura. Questo \u00e8 il procedimento secondo la ricetta modenese, dove non va il lievito. Poi la pasta viene ridotta in una sfoglia alta pochi millimetri (da circa 2 a 6) e tagliata in rombi o a rettangoli di circa di lato oppure in tondi di diametro di circa , che vengono fritti secondo la tradizione in abbondante strutto di maiale bollente. \nImpasto della versione bolognese.\nNella versione bolognese, denominata localmente \"crescentina\" (da non confondersi con la crescentina modenese), l'impasto \u00e8 composto da:\nA volte si aggiunge anche un po' d'olio, ad esempio un paio di cucchiai per di impasto, per far s\u00ec che la pasta durante la frittura assorba meno grasso.\nFrittura.\nLa ricetta tradizionale prevede la frittura dello gnocco in abbondante strutto di maiale, in padella o speciali vasche di frittura. \nLa pasta viene quindi fritta (normalmente circa un minuto per lato) e si gonfia formando delle bolle sulla superficie oppure una \"pancia\" nel caso di gnocco fritto di piccole dimensioni. Un tempo veniva praticato un foro (chiamato \"umbr\u00e8ghel\", ombelico) al centro dello gnocco fritto, affinch\u00e9 lo strutto bollente potesse raggiungere e cuocere anche la parte superiore. \nPeraltro, dal momento che lo strutto di maiale ha un punto di fumo molto alto (circa 230 \u00b0C), le moderne norme di sicurezza imposte a bar, ristoranti, mense e comunit\u00e0 rendono difficile reperire in commercio friggitrici che superino la temperatura di 190 \u00b0C. Dovendo pertanto diminuire la temperatura di frittura, almeno negli ambienti industriali e della ristorazione, si \u00e8 costretti ad usare vari olii al posto dello strutto, che alla temperatura di 190 \u00b0C lascerebbe la pietanza eccessivamente unta. Si ricorre quindi all'utilizzo di olii di semi o di palma, frazionato o bifrazionato ad una temperatura di frittura che pu\u00f2 variare fra i 180 \u00b0C ed i 188 \u00b0C in relazione allo spessore della pasta da friggere.\nA cottura ultimata, gli gnocchi fritti vengono scolati e fatti asciugare su carta paglia alimentare assorbente; quelli di forma rotonda, se prodotti in grande quantit\u00e0, vengono di solito fatti scolare in posizione verticale all'interno di una cassetta, come se fossero delle stoviglie in uno scolapiatti.\nConsumo.\nQuando non consumato come cibo da asporto tipico di fiere o manifestazioni locali, lo gnocco fritto \u00e8 consumato a pasto assieme agli affettati tipici emiliani (quali prosciutto, salame, Mortadella Bologna, coppa o coppa di testa) eventualmente accompagnati con formaggi locali spalmabili e dal vino lambrusco.\nNella citt\u00e0 di Modena consuetudine consumare lo gnocco fritto (caldo appena preparato oppure freddo della sera precedente) anche per colazione, insieme al cappuccino o caffelatte.\nRiconoscimenti.\nLa regione Emilia-Romagna e il Ministero delle politiche agricole alimentari e forestali hanno incluso lo gnocco fritto, con la settima revisione, nell'elenco dei prodotti agroalimentari tradizionali italiani (P.A.T.).\nIl 7 luglio 2008 \u00e8 stata istituita a Modena la Confraternita d'Oro, per tutelare, promuovere e divulgare la cultura gastronomica modenese, un'associazione di gourmet, senza scopo di lucro che ha editato un volume sullo gnocco fritto modenese, con riferimenti storici, letterari, gastronomici, ricette, e una guida ai 100 bar dove avviene ogni giorno la colazione alla modenese, dove cio\u00e8 poter gustare fritto al momento, un fumante pezzo di gnocco. Nel novembre 2013 \u00e8 uscito un volume dedicato allo gnocco fritto nella ristorazione.\nUso dell'articolo.\nLe norme grammaticali della lingua italiana impongono l'uso dell'articolo \"\"lo\" (e \"gli\" per il plurale) davanti al gruppo consonantico \"gn\", tuttavia nell'uso colloquiale, in particolare dell'Italia settentrionale, \u00e8 diffusa la forma \"il\" (e \"i\" al plurale); \"lo\" gnocco fritto\" diventerebbe quindi \" fritto\". Questo solecismo \u00e8 ripreso anche dalla letteratura culinaria.\nSecondo l'Accademia della Crusca, la forma meno corretta con l'articolo \"il\" \u00e8 comunque ampiamente impiegata e \"pu\u00f2 ricorrere in contesti poco sorvegliati, [mentre] \u00e8 decisamente da evitare in registri pi\u00f9 controllati\", mentre l'espressione \" fritto\" pu\u00f2 essere impiegata leggendo la frase nel suo contesto, come succede per tante altre espressioni della lingua italiana, perch\u00e9 \"in molti dialetti si pu\u00f2 utilizzare e si utilizza \".\nNelle zone di origine del prodotto, le persone spesso \"aggirano l'ostacolo evitando di mettere l'articolo, perch\u00e9 scegliere quello sbagliato spiace, ma ricorrere a quello giusto \u00e8 avvertito come ricerca stilistica troppo forte\".\nPrimati.\nIl 17 ottobre 2016, durante la sagra di Castello di Serravalle (Bologna), \u00e8 stato preparato lo gnocco fritto pi\u00f9 lungo del mondo di 42 metri, battendo il precedente primato di 41 metri del 2006.\nProdotti simili.\nProdotti simili allo gnocco fritto sono la ficattola (Toscana), lo sgabeo (Lunigiana), la pizza fritta (Italia centro-meridionale), la fersulla (Alessandria), la friciula o panfritto (Asti), le schiccie (Varzi), la vastedda fritta (Palermo), la \"sopaipilla\" (America latina) e il \"frybread\" (Stati Uniti).\nNelle province di Modena e Reggio Emilia il termine \"gnocco\" (non fritto) indica una focaccia fatta al forno con lardelli di maiale, molto diffusa. Pertanto \u00e8 fondamentale aggiungere l'attributo \"fritto\" per distinguere i due prodotti diversi. Il prodotto da forno \u00e8 talvolta chiamato esplicitamente \"gnocco al forno\" (\"gnoch al f\u00f3ren\"): venduto principalmente come prodotto da asporto, si trova negli espositori di bar e panetterie accanto a varianti come la \"stria\" (leggermente pi\u00f9 croccante) e vari \"gnocchini\", solitamente di forma quadrata o circolare.\nDato che la parola \"gnocco\" \u00e8 usata prevalentemente al singolare, per lo gnocco fritto se ne richiede un numero di pezzi o (al ristorante) si ordina per il numero di persone che lo desiderano; gnocco al forno e stria, cotti in teglie quadrangolari e subito tagliati in strisce, sono serviti all'acquirente nella quantit\u00e0 desiderata."}
{"id": "115269", "revid": "125645048", "url": "https://it.wikipedia.org/wiki?curid=115269", "title": "33. Waffen-Grenadier-Division der SS &quot;Charlemagne&quot;", "text": "La 33. Waffen-Grenadier-Division der SS Charlemagne (franz\u00f6sische Nr. 1) e Charlemagne Regiment sono nomi collettivi usati per le unit\u00e0 francesi di volontari nella Wehrmacht e successivamente nelle Waffen-SS durante la seconda guerra mondiale.\nCreazione e storia.\nLa divisione \"Charlemagne\" fu creata nel 1944 da un amalgama di truppe al servizio di altre unit\u00e0 francesi delle forze armate tedesche, cos\u00ec come da milizie paramilitari della Franc-Garde. La prima unit\u00e0 francese nell'esercito tedesco era stata la \"L\u00e9gion des Volontaires Fran\u00e7ais\" (Legione dei Volontari Francesi, o LVF), anche conosciuta con la sua designazione ufficiale tedesca, \"Infanterieregiment 638\". La LVF era costituita principalmente da francesi di ideologia nazionalsocialista e prigionieri di guerra che decisero di combattere per la Germania. La LVF combatt\u00e9 vicino a Mosca nel novembre 1941. Nel 1942 gli uomini furono assegnati a compiti di lotta anti-partigiana in Bielorussia. Allo stesso tempo, un'altra unit\u00e0 fu creata in Francia, \"La L\u00e9gion Tricolore\", ma quest'ultima fu assorbita nella LVF sei mesi dopo.\nIl comandante francese della LVF, il colonnello Roger Labonne, fu sollevato dal compito alla met\u00e0 del 1942 e l'unit\u00e0 venne frazionata in diverse divisioni tedesche fino al giugno 1943, quando il colonnello Edgard Puaud prese il comando. La LVF combatt\u00e9 bene sul fronte ucraino contro i sovietici. Nel giugno 1944, alcune ore prime della pianificata partenza della LVF per la Francia, fu chiamata in azione quando il Gruppo d'Armate Centrale cedette all'offensiva estiva dell'Armata Rossa. Il 25 giugno, sul fiume B\u00f3br, elementi della LVF sotto il maggiore Bridoux combatterono per 48 ore contro un assalto sovietico. Supportati dagli Stuka, da cinque carri armati Tigre e qualche elemento delle SS, resistettero attacco dopo attacco in quella che \u00e8 generalmente vista come la pi\u00f9 riuscita operazione della LVF. Quaranta o pi\u00f9 carri armati sovietici furono distrutti di fronte alla posizione francese. Testimonianza dell'abilit\u00e0 della LVF venne da un comunicato sovietico in cui si afferma che i loro sforzi furono bloccati dal sacrificio di \"due divisioni francesi\".\nEntro un mese, una nuova campagna di reclutamento ebbe inizio nella Francia di Vichy. Essa raccolse 3\u00a0000 elementi, per la maggior parte membri di milizie collaborazionistiche e studenti universitari. Questa unit\u00e0, la \"Franz\u00f6sische SS-Freiwilligen-Sturmbrigade\", era guidata da un ex membro della Legione Straniera, l'Obersturmbannf\u00fchrer (grado specifico delle SS che avevano sin dalla loro creazione una diversa \"nomenclatura\" dei gradi ed equivaleva a dire \"Comandante Maggiore delle Unit\u00e0 d'Assalto\", pari a tenente-colonnello) Paul Marie Gamory-Dubourdeau. Fu unita alla Divisione SS Horst Wessel e inviata in Galizia a contrastare l'avanzata sovietica. Tenne tenacemente il campo, soffrendo gravi perdite.\nNel settembre 1944 una nuova unit\u00e0, la \"Waffen-Grenadier-Brigade der SS 'Charlemagne' (franz\u00f6sische Nr.1)\", conosciuta anche come la \"Brigata Francese delle SS\" (\"Franz\u00f6sische Brigade der SS\") fu creata raccogliendo i superstiti della LVF e della Sturmbrigade Francese, che erano state entrambe sciolte. Vi entrarono collaborazionisti francesi in fuga dall'avanzata degli Alleati a ovest, cos\u00ec come personale francese della Marina Tedesca (\"Kriegsmarine\"), il \"Nationalsozialistische Kraftfahrkorps\" (NSKK), l'Organizzazione Todt e la Milizia della Francia di Vichy. Alcune fonti asseriscono che l'unit\u00e0 includesse anche volontari dalle colonie francesi e dalla Svizzera. Il Brigadef\u00fchrer Gustav Krukenberg prese l'effettivo comando, con Puaud (ora un SS Oberf\u00fchrer) come formale comandante francese.\nI due principali reggimenti di fanteria erano i \"Waffen-Grenadier Regiment der SS 57\" e \"58\". Veterani della Sturmbrigade costituivano il nucleo del Reggimento 57 e la LVF formava il cuore del 58. La LVF gestiva anche il battaglione d'artiglieria, il quartier generale dell'unit\u00e0 e la compagnia genio. La reazione della LVF al loro trasferimento nelle SS non fu entusiastica.\nAgli inizi del 1945, Puaud ricevette assicurazioni da Heinrich Himmler che i suoi uomini non sarebbero stati inviati sul Fronte Occidentale, dove avrebbero potuto combattere contro altri francesi. Gli fu anche garantito che avrebbero combattuto sotto la bandiera francese e continuato a mantenere cappellani militari cattolici. Himmler promise inoltre che la Francia avrebbe riguadagnato la sua sovranit\u00e0 dopo la vittoria della Germania.\nNel febbraio 1945 l'unit\u00e0 fu ufficialmente promossa a divisione e rinominata \"33.Waffen-Grenadier-Division der SS \"Charlemagne\". Tuttavia, questa divisione si ritrov\u00f2 in forte sottonumero, con soli 7\u00a0340 uomini. La Divisione Charlemagne fu inviata a combattere l'Armata Rossa in Polonia, ma il 25 febbraio fu attaccata da truppe sovietiche del Primo Fronte Bielorusso mentre stava dispiegandosi dalla linea ferroviaria a Hammerstein (ora Czarne), in Pomerania. A opporsi ai francesi erano quattro divisioni di fanteria dell'Armata Rossa e due brigate di carri armati. Scarsamente armate, le truppe francesi non avevano ricevuto rifornimenti prima della loro partenza, e si ritrovarono inoltre con poche mappe e senza radio. Riuscirono solamente a fermare i tank, attraverso l'uso di Panzerfaust.\nNella notte del 3 marzo, i sopravvissuti della Charlemagne furono inviati a difendere la vicina citt\u00e0 di Karlino con l'ordine di \"resistere a tutti i costi\"\". Alla mezza del giorno successivo, un massiccio attacco dell'Armata Rossa su Koeslin ebbe inizio da sud-ovest. I francesi combatterono disperatamente e furono capaci di tenere le loro posizioni durante la giornata. La divisione ricevette l'ordine di ritirarsi immediatamente a ovest, per evitare la cattura, e venne suddivisa in tre gruppi di battaglia. Solo quello con al comando Krukenberg sopravvisse, ritirandosi verso la costa del Mar Baltico e venendo evacuata via mare in Danimarca, per essere poi inviata a Neustrelitz per riequipaggiarsi. Quasi 4\u00a0800 uomini erano caduti, tra cui lo stesso Oberf\u00fchrer, Puaud.\nLa difesa di Berlino.\nAll'inizio dell'aprile 1945 Krukenberg comandava solamente 700 uomini, organizzati in un singolo reggimento di fanteria con due battaglioni (il 57 e il 58) e un battaglione pesante di supporto, ma privo di equipaggiamento. Spost\u00f2 circa 400 uomini a un battaglione in creazione, mentre i 300 rimanenti furono riforniti con fucili d'assalto Sturmgewehr 44. Il 23 aprile 1945 la Cancelleria del Reich a Berlino assegn\u00f2 Krukenberg e i suoi uomini alla capitale, riorganizzati come \"Sturmbataillon\" (\"battaglione d'assalto\") \"Charlemagne\". Circa 320-330 combattenti francesi arrivarono a Berlino il 24 aprile e furono assegnati alla 11. SS-Freiwilligen-Panzergrenadier-Division Nordland, con Krukenberg al comando.\nSupportati da carri armati Panzer VI Tiger II e dall'11\u00ba Reggimento Panzer 'Hermann von Salza' delle SS, lo Sturmbataillon prese parte a un contrattacco nella mattina del 26 aprile a Neuk\u00f6lln, un distretto nella parte sud-est di Berlino.\nL'avanzata sovietica su Berlino segu\u00ec uno schema di massiccio bombardamento seguito da assalti attraverso l'impiego di gruppi di battaglia di circa 80 uomini, con carri armati e artiglieria di supporto. I combattimenti furono molto duri e per il 28 aprile all'incirca 108 carri sovietici erano stati distrutti, 62 di essi dalla Charlemagne.\nIl 28 aprile l'Armata Rossa diede inizi\u00f2 a un'offensiva su larga scala ai sobborghi di Berlino. La battaglia infuri\u00f2 selvaggiamente e lo Sturmbataillon Charlemagne si ritrov\u00f2 in mezzo a essa. L'Unterscharf\u00fchrer (Sottocomandante di Schiera, sergente) Eugene Vaulot, che aveva distrutto due carri a Neuk\u00f6lln, us\u00f2 i Panzerfaust per fermarne altri sei non lontano dal Bunker del F\u00fchrer. Fu decorato con la Croce di Ferro da Krukenberg durante una cerimonia improvvisata in una stazione della metr\u00f2, il 29 aprile. Vaulot non sopravvisse alla battaglia.\nTre altri membri della Charlemagne, di cui un francese, sono stati decorati con la Croce di Ferro, anche se abbiamo documentazioni precise solo per Vaulot e Franc (che col suo lanciagranate distrusse quattro postazioni di artiglieria, dopo aver falcidiato la fanteria sovietica.)\nSuccessivamente, i resti dello \"Sturmbataillon \" furono respinti dai Mercati centrali nell'area del Tiergarten, che ospitava la Cancelleria e gli edifici governativi. Qui, dopo aver preso contatto il 1\u00ba maggio con un battaglione di SS lettoni attestate nel palazzo che ospitava il Ministero dell'Aviazione, i volontari francesi combatterono la loro ultima, disperata battaglia per sottrarsi alla cattura, venendo in gran parte decimati.\nDegli approssimativamente 30 elementi rimasti, molti furono catturati o fuggirono da Berlino isolatamente o in gruppo. La maggior parte di quelli che riuscirono a tornare in Francia fu arrestata e inviata in prigioni o campi degli Alleati. Ad esempio, l'Hauptsturmf\u00fchrer Henri Joseph Fenet (1919-2002), uno degli ultimi a ricevere la Croce di Ferro, fu condannato a 20 anni di lavori forzati e rilasciato dalla prigione nel 1959. Alcuni furono assai meno fortunati e vennero fucilati subito dopo la cattura dalle autorit\u00e0 francesi. Il generale Philippe Leclerc incontr\u00f2 11-12 uomini catturati della Divisione Charlemagne: il generale della Francia Libera chiese subito loro perch\u00e9 stessero indossando uniformi tedesche, al che uno dei prigionieri replic\u00f2 chiedendo come mai il generale ne stesse indossando una statunitense (i membri di Francia Libera vestivano uniformi statunitensi modificate). Il gruppo di prigionieri francesi, accusati di collaborazionismo, fu fucilato subito dopo senza rispettare alcun tipo di procedura giudiziaria militare.\nNon tutti i sopravvissuti della divisione furono impenitenti difensori del nazismo come Fenet. Nel film documentario \"Le Chagrin et la Piti\u00e9\" (\"La Tristezza e la Piet\u00e0\") di Marcel Oph\u00fcls, Christian de la Mazi\u00e8re, un sopravvissuto volontario della Charlemagne, fu intervistato e gli venne chiesto perch\u00e9 fosse entrato nelle SS e se provasse rimorso nell'aver fatto tale scelta. Rispose che era cresciuto in una famiglia di destra, che prima della guerra leggeva quotidiani pieni di allarmanti notizie sulle atrocit\u00e0 commesse dai comunisti nell'Unione Sovietica e in Spagna e che fu anche contagiato dall'intolleranza razziale diffusa a quel tempo. Espresse apertamente rammarico per le sue azioni e consapevolezza della futilit\u00e0 della causa per la quale aveva combattuto, anche se molti lo considerano un opportunista.\nNominativi.\nDurante la sua esistenza l'unit\u00e0 fu conosciuta sotto svariati nomi, tra cui:\n\"Franz\u00f6sische Grenadier-Infantrie-Regiment 638 (\"L\u00e9gion des Volontaires Fran\u00e7ais\")\"\n\"Franz\u00f6sische SS-Freiwilligen-Sturmbrigade\"\n\"Franz\u00f6sische SS-Freiwilligen-Grenadier-Regiment\"'\n\"Waffen-Grenadier-Brigade der SS \"Charlemagne\" (franz\u00f6sische Nr.1)\"\n\"33.Waffen-Grenadier-Division der SS \"Charlemagne\" (franz\u00f6sische Nr.1)\""}
{"id": "115274", "revid": "1005847", "url": "https://it.wikipedia.org/wiki?curid=115274", "title": "Leone Cattani", "text": "Dal dicembre 1944 al dicembre 1945 fu segretario generale del Partito Liberale Italiano; nel 1955 fu tra i fondatori del Partito radicale.\nBiografia.\nGiovinezza.\nLeone Cattani era nato a Rieti il 5 gennaio 1906, in via San Rufo, 9. Suo padre era di Antrodoco e si chiamava Antonio Cattani (1873 - 1939) era maestro elementare e, in seguito diventer\u00e0 Direttore Didattico. La madre di Leone, era di Rieti, si chiamava Maria Costantini. Antonio e Maria si sposarono a Rieti il 12/04/1899 e la loro unione fu allietata da ben 4 figli: Umberto (1900), Maria (1901), Elena (1904) ed infine Leone. Per ragioni di lavoro, la famiglia Cattani fu costretta a trasferirsi da Rieti a Urbino e in seguito a Crema. Leone Cattani studi\u00f2 a Milano, dove consegu\u00ec la laurea in giurisprudenza, nell'ambiente universitario entr\u00f2 in contatto con le idee liberali di Benedetto Croce e Luigi Einaudi. Iscritto all'azione Cattolica, ne usc\u00ec con l'avvento del fascismo.\nCattani antifascista.\nGiovanissimo dirigente della FUCI, ader\u00ec all'antifascismo amendoliano e, successivamente, agli ambienti antifascisti che si strinsero attorno a Benedetto Croce. Fu arrestato nel 1927 per attivit\u00e0 cospirative, ma presto rilasciato. Avvocato e difensore di antifascisti negli anni 30, organizz\u00f2 azioni contro il regime a partire dal 1942; si rifiut\u00f2 di far aderire i suoi gruppi di giovani liberali al costituendo Partito d'Azione, ritenendo che la pregiudiziale repubblicana, voluta da Ugo La Malfa e Ferruccio Parri, ostacolasse la creazione di un grande partito capace di attrarre i ceti medi, in gran parte monarchici.\nCattani fu rappresentante liberale nel comitato antifascista di Ivanoe Bonomi prima del 25 luglio e, dopo la destituzione di Mussolini, organizz\u00f2, assieme a Nicol\u00f2 Carandini, Giambattista Rizzo, Mario Pannunzio ed altri, la ricostituzione del Partito liberale a Roma. Si oppose all'adesione al governo Badoglio, voluto dagli 'anziani' del suo partito, quali Alessandro Casati e Marcello Soleri, e, dopo l'8 settembre, fece confluire il PLI nel Comitato di liberazione nazionale (CLN).\nDurante l'occupazione di Roma, il Cattani contribu\u00ec alla pubblicazione clandestina degli opuscoli programmatici del 'Movimento liberale italiano' e, assieme a Pannunzio, di 'Risorgimento Liberale' che - dopo la liberazione della capitale - divent\u00f2 organo ufficiale del PLI.\nCattani segretario del PLI.\nIspirandosi a Croce ed Einaudi, Cattani si espresse sempre a difesa della democrazia contro gli estremi del fascismo e del comunismo, per un liberalismo progressista e riformista. Nel dicembre del 1944, Manlio Brosio entr\u00f2 nel governo Bonomi II e Cattani assunse la segreteria generale del PLI; in tale veste individu\u00f2 il comunismo come il pericolo pi\u00f9 grande e si adoper\u00f2 per una limitazione dei poteri del CLN, dominato dal PCI, e per il suo scioglimento dopo la liberazione del territorio nazionale (25 aprile 1945).\nSuccessivamente Cattani fu membro della Consulta Nazionale e fece aderire il suo partito al governo Parri, pur espressione della sinistra e del CLN. Per Cattani, tale partecipazione doveva essere funzionale in vista della costituzione di un governo DC-PLI con la guida di Alcide De Gasperi; scaten\u00f2 quindi una campagna contro il governo Parri e, il 21 novembre 1945, i ministri liberali presentarono le loro dimissioni, provocandone la crisi.\nIl 10 dicembre 1945 si costitu\u00ec un nuovo governo sotto la guida di De Gasperi, ma nuovamente formato dai sei partiti del CLN. Cattani, come fortemente richiedevano gli ambienti di destra del suo partito, rischi\u00f2 di far passare il PLI all'opposizione, dove sarebbe diventato una facile preda dell'emergente movimento dell'Uomo qualunque; ma infine, i liberali parteciparono al primo governo De Gasperi e Cattani lasci\u00f2 a Giovanni Cassandro la segreteria del PLI, per l'incarico di Ministro dei lavori pubblici.\nIl referendum istituzionale e l'uscita di Cattani dal PLI.\nIn occasione del referendum istituzionale monarchia/repubblica del 2 giugno 1946, il Partito liberale fu l'unico partito facente parte del CLN ad esprimersi favorevolmente al mantenimento dell'istituzione monarchica. \nDopo la sconfitta della Monarchia, Cattani s'impegn\u00f2 per una corretta indagine sui presunti brogli denunciati dalle associazioni monarchiche. Durante la seduta del Consiglio dei ministri tenutosi della notte fra il 12 e il 13 giugno 1946 fu l'unico membro del governo a votare contro l'assunzione da parte di Alcide de Gasperi dei poteri di Capo provvisorio dello Stato; .\nAlla fine del 1947 si ritrov\u00f2 come massimo esponente della sinistra liberale al IV Congresso nazionale e, dopo la vittoria della destra monarchica, usc\u00ec dal PLI, \nDirigente del movimento di Rinascita liberale nel 1948, Cattani inizialmente s'impegn\u00f2 per la costituzione di un nuovo partito liberale dissidente ma, di fronte alle esitazioni dei suoi amici della sinistra liberale, rinunci\u00f2 all'idea. Anzi, quando nel giugno del 1948 Carandini decise di costituire il Movimento Liberale Indipendente (MLI), Cattani se ne appart\u00f2 e si ritir\u00f2 temporaneamente dalla scena politica.\nIl rientro nel PLI e la fondazione del Partito radicale.\nNel 1950, dopo il rovesciamento del segretario generale Roberto Lucifero, della destra liberale, e l'avvento di Bruno Villabruna che tent\u00f2 di riportare il PLI su una linea politica centrista, favorendo la costituzione di una 'terza forza', si affacci\u00f2 la possibilit\u00e0 di una riunificazione delle correnti liberali. Il Cattani, tramite il MLI, colse l'occasione per porre le sue condizioni, per la riunificazione liberale, chiedendo la fondazione di un organismo nuovo del liberalismo italiano che escludesse del tutto la destra conservatrice. Nonostante tale richiesta non fosse accolta, nel dicembre del 1951, a Torino, Cattani fu uno dei protagonisti del Convegno di riunificazione liberale.\nNel 1952, Cattani si present\u00f2 alle elezioni amministrative per il Comune di Roma, nella coalizione di partiti comprendente il PLI, la Democrazia Cristiana, il PRI e il PSDI che, in base a una nuova legge elettorale, avrebbe sostenuto il sindaco uscente Salvatore Rebecchini. L'uomo politico liberale fu eletto consigliere e, successivamente, assunse la carica di Assessore all'Urbanistica e all'edilizia privata. Dopo nemmeno un anno, Cattani dette le dimissioni da Assessore (mantenendo la carica di Consigliere) per non avallare alcune operazioni edilizie sulla collina di Monte Mario. Successivamente, tuon\u00f2 pi\u00f9 volte, dai banchi del Consiglio comunale, contro la corruzione degli uffici e il dilagare dell'abusivismo edilizio, tra l'indifferenza generale.\nA favore della legge elettorale del 1953 ('legge truffa'), Cattani si ritrov\u00f2 presto nuovamente all'opposizione all'interno del PLI, quando, nel 1954, Giovanni Malagodi subentr\u00f2 a Villabruna alla segreteria generale. Tale opposizione port\u00f2 Cattani alla definitiva rottura col suo partito e, alla fine del 1955, usc\u00ec dal PLI, assieme agli esponenti della sinistra liberale e la corrente di Villabruna, per fondare il Partito Radicale.\nCattani radicale.\nIl Partito radicale fu fondato ufficialmente il 10 dicembre 1955, al teatro Cola di Rienzo di Roma. Subito dopo, Cattani si present\u00f2 con la nuova lista alle elezioni comunali di Roma del 1956 e fu rieletto consigliere, pur nel sostanziale insuccesso del nuovo partito, che ottenne solo l'1,2% dei voti. Dai banchi dell'opposizione, Cattani combatt\u00e9 soprattutto la politica urbanistica delle nuove giunte a direzione democristiana (Tupini e Cioccetti); si ricorda, in particolare, la sua vittoriosa battaglia per evitare la lottizzazione di Villa Chigi. Nel 1958 fu candidato a Sindaco di Roma dalle sinistre (socialisti, comunisti, repubblicani e radicali) nella votazione che condusse all'elezione di Urbano Cioccetti.\nMa anche l'avventura radicale di Cattani dur\u00f2 poco. Nel 1961 dalle colonne de \"Il Mondo\", diretto da Mario Pannunzio, cui Cattani era politicamente prossimo, fu sollevato il cosiddetto \"caso Piccardi\": Leopoldo Piccardi, membro della segreteria del partito, fu accusato di aver partecipato, nel 1938-39 a due convegni italo-tedeschi, in cui si toccarono argomenti razziali. Mentre Cattani e il gruppo del \"Mondo\", chiedevano le dimissioni di Piccardi, l'ala sinistra del partito lo difese. Da ci\u00f2, le dimissioni, nuovamente, di Leone Cattani.\nIl ritiro a vita privata.\nNel 1963, fallita l'esperienza radicale, Cattani si candid\u00f2 al Parlamento nelle liste del Partito Socialista Democratico Italiano di Saragat, ma non fu eletto. Da allora si ritir\u00f2 a vita privata. Nel 1968 fu promotore con Arrigo Olivetti, Nicol\u00f2 Carandini, Pier Franco Quaglieni, Mario Soldati, del centro Pannunzio di Torino. Mor\u00ec nel 1980."}
{"id": "115276", "revid": "339392", "url": "https://it.wikipedia.org/wiki?curid=115276", "title": "32te SS-Freiwilligen Grenadier Division 30 Januar", "text": ""}
{"id": "115279", "revid": "33689", "url": "https://it.wikipedia.org/wiki?curid=115279", "title": "Intel 80286", "text": "L'Intel 80286 \u00e8 un microprocessore monolitico general purpose x86 a 16 bit dell'Intel Corporation commercializzato a partire dal 1\u00ba febbraio 1982.\nL'Intel 80286 \u00e8 stato largamente usato come CPU per PC IBM e compatibili dalla met\u00e0 degli anni ottanta ai primi anni novanta del secolo scorso.\nSuccessore dell'Intel 80286 \u00e8 il microprocessore a 32 bit Intel 80386.\nPrestazioni e caratteristiche.\nIl processore 80286 offre prestazioni doppie per ciclo di clock rispetto al suo predecessore 8086, ha un bus dati a 16 bit e due bus di indirizzi (rispettivamente da 4 e da 20 bit) che lo rendono in grado di sfruttare fino a 16 MB di RAM, al contrario del singolo MB indirizzabile dall'8086. Nei computer basati sul sistema operativo DOS questa capacit\u00e0 addizionale di RAM poteva essere utilizzata solo attraverso una emulazione di memoria estesa. In ogni caso, pochi computer basati sul 286 ebbero pi\u00f9 di 1 MB di RAM. Possiede ancora il vecchio schema di indirizzamento segmento/offset troppo rigido e non supporta in hardware nessuno schema di memoria virtuale. Caratteristica interessante di questo modello \u00e8 il prefetching delle istruzioni che lo rende molto pi\u00f9 veloce anche a parit\u00e0 di clock dell'8086.\nIl processore 80286 \u00e8 stato progettato per applicazioni multitasking, relative alle comunicazioni (ad es. centralini telefonici PBX), processi di controllo in tempo reale e sistemi multi-utente.\nUna caratteristica interessante di questo processore \u00e8 che fu il primo tra quelli in architettura x86 con la possibilit\u00e0 di passare da modalit\u00e0 reale a modalit\u00e0 protetta, permettendo l'uso di tutta la memoria di sistema come un unico blocco e offrendo un certo grado di protezione delle zone di memoria usate dalle applicazioni.\nIl passaggio a tale modalit\u00e0 non \u00e8 per\u00f2 reversibile: il ritorno alla modalit\u00e0 normale richiede il reset del processore. Tale limitazione fece s\u00ec che la modalit\u00e0 protetta non trovasse grande impiego fino all'arrivo del processore 80386, che \u00e8 in grado di passare da una modalit\u00e0 all'altra indifferentemente.\nVersioni.\nInizialmente rilasciato in due versioni distinte per frequenza di clock del core (6 e 8 MHz), in seguito l'Intel 80286 fu accelerato fino a 20\u00a0MHz. Una versione a 4\u00a0MHz venne prodotta per un breve periodo. Le prime versioni adottavano il package ceramico CLCC, seguirono poi le versioni con package plastico PLCC. La tabella seguente mostra le principali differenze tra le versioni di microprocessori Intel 80286. In particolare di ogni versione viene riportato il part number, la frequenza di clock del core e la tipologia del package."}
{"id": "115280", "revid": "2519", "url": "https://it.wikipedia.org/wiki?curid=115280", "title": "31te SS-Freiwilligen Grenadier Division", "text": ""}
{"id": "115283", "revid": "287204", "url": "https://it.wikipedia.org/wiki?curid=115283", "title": "Insubria", "text": "L'Insubria \u00e8 una regione storica non univocamente definita, con cui viene designato il territorio abitato ab antiquo dagli Insubri, popolazione che si stanzi\u00f2 in epoca protostorica nella regione compresa fra il Po e i laghi prealpini a partire dal IV secolo a.C. o addirittura pre-esistente alle invasioni gallo-celtiche e facente parte della cultura di Golasecca, cui Tito Livio attribuisce la fondazione di Milano.\nInoltre per Insubria si pu\u00f2 anche intendere:\nStoria.\nGli Insubri.\nNumerosi altri autori greco-latini parlano dell'antica popolazione degli \"Insubres\", tra cui Polibio, il quale li definisce come il pi\u00f9 grande \"ethnos\" a nord del Po, Gaio Plinio Secondo, Strabone. Questi autori per\u00f2, non nominando mai il territorio di questo popolo col nome di \"Insubria\", riportano notizie scarse e spesso in contraddizione tra loro, collocano gli \"Insubres\" in varie zone dell'area prealpina, come Polibio, che dice \"situato nei dintorni delle foci del Po\". Anche la \"Tabula Peutingeriana\" riporta la scritta \"Insubres\", ma la colloca lontano da \"Mediolanum\", in una zona nei dintorni di \"Eporedia\". In effetti questo territorio era abitato in epoca preistorica e protostorica anche da altri popoli, come gli Orobi, i Comenses, i Leponzi, gli Elvezi, i Reti, i Bergalei, i Levi, i Marici e i Liguri, di cui \u00e8 possibile stabilire, seppur in maniera approssimativa, le epoche storiche di appartenenza e i confini dei loro rispettivi territori.\n\u00c8 probabile che Tito Livio identificasse negli \"Insubres\" un'organizzazione pi\u00f9 ampia, un \"foedus\", composta dalle numerose trib\u00f9 cisalpine di cui conosciamo i nomi che riconoscevano negli Insubri la supremazia.\nL'archeologia contribuisce ai pochi dati documentali. Nel territorio compreso tra i fiumi Serio ed Adda ad est e quello della Sesia ad ovest e dalle vallate alpine del Toce, del Ticino e della Moesa a nord fino al Po a sud, a partire dal X secolo a.C. si svilupp\u00f2 una civilt\u00e0 omogenea chiamata cultura di Golasecca in cui vanno inglobati i Leponzi e gli Insubri.\nTra la fine del V e gli inizi del IV secolo una migrazione di nuove popolazioni celtiche transalpine, i Galli portatori della cultura di La T\u00e8ne, attraversarono le Alpi ed invasero questi territori causando la decadenza della civilt\u00e0 golasecchiana, inglobando quindi anche Leponzi ed Insubri. Nonostante ci\u00f2, il nome degli Insubri rimase a rappresentare il popolo celtico stanziato nella Lombardia occidentale e, insieme a quello dei galli transalpini nuovi arrivati, viene citato in diverse forti storiche come il popolo che resistette fino alla fine alla supremazia romana e che si alle\u00f2 con Annibale durante la seconda guerra punica.\nLa romanizzazione.\nGli Insubri, insieme alle popolazioni galliche, entrarono in conflitto con i Romani (Guerre romano-celtiche) le cui mire espansionistiche si prefiggevano di giungere alla cresta delle Alpi. Nel 225 a.C. la coalizione venne sconfitta prima a Talamone, poi nel 222 a.C. a Clastidium e Acerrae.\nQuesta occupazione fu molto breve, poich\u00e9 quattro anni dopo Annibale trov\u00f2 negli Insubri degli alleati fedeli. Il cavaliere insubre Ducario nel 217 a.C. comp\u00ec la vendetta del suo popolo uccidendo il console Gaio Flaminio Nepote, colpevole di aver promosso politiche e campagne anti-celtiche. Solo nel 194 a.C., dopo la pausa delle guerre puniche, Roma riport\u00f2 la vittoria finale contro gli Insubri grazie al console Valerio Flacco.\nDa questa data l'Insubria (\"Ager insubrium\"), insieme a tutte le terre abitate dai Galli, entr\u00f2 a far parte della provincia romana della Gallia cisalpina. Nel 42 a.C. la provincia venne infine abolita e integrata nell'Italia romana.\nIl processo di romanizzazione fu lento ma implacabile. La cultura autoctona riusc\u00ec a sopravvivere ancora per qualche secolo solo nelle vallate alpine pi\u00f9 periferiche lontano dalle principali vie di comunicazione. L'archeologia mostra che solo nel I secolo d.C. si assiste a una romanizzazione pi\u00f9 matura, per cui, per esempio, si rendono pi\u00f9 sporadiche le attestazioni dell'identit\u00e0 celtica dei defunti nei corredi tombali, ormai localizzate solo nelle aree alpine. Gli Insubri sottoscrissero con i Romani dei \"foedera aequa\", con i quali riconobbero la supremazia dell'occupante e ottennero in cambio l'integrit\u00e0 del loro territorio, non sottoposto a deduzioni coloniali, in cambio garantirono ai Romani la loro assoluta e perenne fedelt\u00e0. Inoltre, le strade Postumia ed Aemilia, parti importanti della nuova rete infrastrutturale romana, evitarono il territorio insubre. Nel periodo augusteo gli insubri erano ancora sepolti con fibule in stile La T\u00e8ne; ugualmente gli strumenti di lavoro e le ceramiche, mentre si diffonde l'uso di balsamari e anfore di tradizione romana.\nL'alto medioevo.\nIl processo di romanizzazione pu\u00f2 essere considerato concluso quando, nel 286 d.C., Milano diventa una capitale dell'Impero romano per nomina di Diocleziano, status mantenuto fino al 402 d.C., anno in cui Onorio trasferisce la sede imperiale a Ravenna.\nLa regione venne prima integrata nel regno di Odoacre, poi pass\u00f2 ai Visigoti e infine torn\u00f2 di nuovo sotto il controllo romano, con la conquista della regione da parte dei generali bizantini durante la guerra gotica.\nNel 568, con la discesa dei Longobardi, l'assetto politico e giuridico romano sub\u00ec una profonda mutazione, che port\u00f2 a costituire una nuova identit\u00e0 pi\u00f9 vasta, a designare l'intera Valle Padana nel suo complesso, desunta dal quella del nuovo popolo germanico: \"Langbard\", o \"Lombardia\".\nLe successive frammentazioni politiche del \"Regnum\" ridussero il concetto stesso di Lombardia al suo territorio pi\u00f9 centrale.\nIl Ducato di Milano.\nIn seconda battuta il nome Insubria pu\u00f2 essere riferito al territorio del Ducato di Milano (1395-1796).\nNel periodo di massima espansione, all'inizio del Quattrocento sotto Gian Galeazzo Visconti, comprendeva tutta la Lombardia (ad esclusione di Mantova); nell'attuale Piemonte: Vercelli, Novara, Alessandria ed Asti; in Veneto: Verona, Vicenza e Belluno; in Trentino i soli territori di Riva del Garda; in Emilia-Romagna: Piacenza, Parma, Reggio nell'Emilia e Bologna; in Toscana: Pisa, Lucca e Siena; in Liguria: Sarzana e in Svizzera: il Cantone Ticino e la parte dei Grigioni di lingua italiana (Val Mesolcina, Val Bregaglia, Val Poschiavo e Val Calanca).\nDal XIV al XVII secolo, presso i letterati della corte ducale milanese, i termini \"Insubres\" e Insubria furono utilizzati per conferire la coscienza di una unit\u00e0 e identit\u00e0 nazionale superiore alle ancor vive autonomie comunali.\nInsubria defin\u00ec cos\u00ec il cuore dell'allora vasto Ducato di Milano, come testimoniato negli scritti di Benzo di Alessandria, Giovanni Simonetta, Bernardino Corio e Andrea Alciato. Ma anche dopo il tramonto dell'indipendenza milanese, l'identit\u00e0 insubre non scompar\u00ec. A met\u00e0 del Settecento, Gabriele Verri ne ribad\u00ec l'importanza con l'espressione, posta in testa alle sue opere: \"Insubres sumus, non latini\".\nNel 1766 la compositrice milanese Maria Teresa Agnesi Pinottini scrisse il dramma in due atti \"L'Insubria consolata: componimento drammatico\".\nLa Repubblica cisalpina.\nPochi anni dopo, nel 1797, in occasione della nascita della Repubblica cisalpina, Napoleone fa battere dalla zecca di Milano una medaglia celebrativa con la dicitura sul dritto \"All'italico\" e sul retro \"All'Insubria Libera\" e un'allegoria della Repubblica francese, raffigurata come donna elmata, assistita, alla sua destra, dalla Pace che pone il berretto frigio sul capo della nuova repubblica: questa \u00e8 condotta da un genietto e ai suoi piedi ha una cornucopia.\nGiovanni Torti scrisse nel 1801 la canzone \"Per la proclamata libert\u00e0 dell'Insubria\" inneggiante alla Repubblica Cisalpina e a Napoleone liberatore. Similmente fece Gabriele Rossetti nello stesso periodo. Anche il quindicenne Alessandro Manzoni nel \"Del trionfo della libert\u00e0\" del 1801 cit\u00f2 pi\u00f9 volte l'Insubria riferendosi alla Repubblica cisalpina esaltando gli ideali della rivoluzione francese.\nLinguistica.\nA partire dal XIX secolo \u00e8 comune l'uso di definire l'Insubria dal punto di vista linguistico, come il territorio in cui prevale il gruppo occidentale, alla cui testa sta il milanese, della lingua lombarda. Questo gruppo di dialetti \u00e8 citato appunto come \"dialetto insubre\".\nDa un punto di vista linguistico l'Insubria presenta una unit\u00e0 che non \u00e8 invece ricalcata dai confini amministrativi e statuali, poich\u00e9 anche in Provincia di Novara, in Provincia del Verbano-Cusio-Ossola e in Cantone Ticino e nei Grigioni sono storicamente parlati i dialetti occidentali della lingua lombarda.\nQuesto \u00e8 giustificato dalla comunanza di queste aree al milanese e in particolare ai cinque secoli di appartenenza statuale al Ducato di Milano, precedentemente alle attuali divisioni amministrative, che risalgono in parte alla costituzione delle regioni amministrative italiane, che hanno confermato l'accorpamento di Novara e del Verbano alla Regione Piemonte come fu decretato dalla Pace di Rastatt e dalla sua applicazione nel trattato di Baden nel 7 settembre 1714.\nUsi in et\u00e0 moderna.\nLa parola Insubria \u00e8 stata lungo considerata un sinonimo per il territorio del Ducato di Milano, soprattutto in epoca rinascimentale.\nNel 1592 Gaudenzio Merula riconosce i suoi connazionali negli Insubri abitanti il Ducato di Milano che persero il Cantone Ticino a inizio del XVI secolo per mano dei Confederati Svizzeri: \"Bilizio adesso si chiama Bellinzona e una volta era sottomessa agli Insubri, ma in seguito alla debolezza dei comandanti ... ritorn\u00f2 sotto il controllo degli Elvezi\".\nLo stesso fa Bonaventura Castiglioni nel suo \"Gallorum Insubrum antiquae sedes\" in cui parla apertamente di \"stato insubre\" e di \"insubri\" per riferirsi al Ducato di Milano e ai suoi abitanti nel XVI secolo. Similmente fa Pietro Verri nella sua \"Storia di Milano\" edita nel 1835.\nPrima ancora, nel 1676, Antonio Lupis scrisse \"Gli eroi dell'Insubria, ouero, Le celesti merauiglie del gran santuario &amp; insigne monastero di Meda nella vita de santi Aimo e Vermondo Corii, nobili milanesi\".. \u00c8 invece del 1765 la \"Dissertationes pertinentes ad Insubriae antiquitates\" di Guido Ferrari.\nNel primo Novecento il termine ha un periodo di \"revival\", che combacia con l'inizio di studi storici e territoriali. Ne parla Giovanni Baldi nel 1906; viene promossa una rivista chiamata \"Insubria\", che si occupa di promuovere il turismo e la cultura dei laghi prealpini; nel 1937 Angelo Bellini pubblica \"Uomini e cose d'Insubria: studii, ricerche, documenti\".\nAlla fine degli anni sessanta a Milano vengono fondate le \"Edizioni Insubria s.r.l.\", che si occupano principalmente di pubblicazioni illustrate.\nUsi contemporanei.\nIl termine cadde in certo oblio fino agli anni novanta, quando l'Insubria tornato in auge in corrispondenza di una serie di iniziative, prima fra le quali la fondazione (1995) della succitata comunit\u00e0 di lavoro transfrontaliera, la \"Regio Insubrica\", con lo scopo di valorizzare degli elementi culturali, economici e sociali che uniscono la Svizzera Italiana e le province di confine.\nIl quotidiano La Prealpina, seguito poi da altri, inserisce una pagina quotidiana intestata all'Insubria, riportando notizie di cronaca politica sovralocale.\nNel 1996 si registra la costituzione dell'Associazione Culturale Terra Insubre con sede a Varese, che ha nel suo programma la diffusione e la promozione della storia e dell'ambiente del territorio insubre a un vasto pubblico. Nel 2009 conta circa 1500 soci, sei distaccate (Milano, Marcallo con Casone, Verbano-Cusio-Ossola, Como, Novara, Cantone Ticino) e un'omonima rivista trimestrale. A partire dal 2007 Terra Insubre organizza, annualmente, nel mese di maggio il Festival dell'Insubria, nel quale vengono affrontate tematiche economiche, sociali, culturali ed ambientali dell'Insubria.\nDegli stessi anni (14 luglio 1998) \u00e8 l'istituzione dell'Universit\u00e0 dell'Insubria.\nIl 27 luglio 2004 la compagnia aerea Darwin Airline ha battezzato il suo primo Saab 2000 col nome di \"Insubria\", celebrando contestualmente la sua adesione alla Regio Insubrica.\nDa alcuni anni, sul sito del Teletext svizzero in italiano (Televideo in Italia), nelle pagine delle previsioni meteo figura esplicitamente una rubrica \"Insubria\".\nIl 15 settembre 2009 viene ufficialmente presentata la costituzione del Teatro Stabile d'Insubria, che prende sede nel Teatro di Varese \"M. Apollonio\".\nDal 1\u00ba gennaio 2016, a seguito della riorganizzazione delle Aziende Sanitarie Locali nella Regione Lombardia, venne costituita la Azienda Territoriale Sanitaria (ATS) Insubria, unendo le ASL di Como e Varese.\nNel maggio 2016 il WWF ha organizzato la propria sezione di Milano e della Lombardia settentrionale come \"WWF OA Insubria\".\nInsubrismo.\nNegli ultimi anni alcuni esponenti politici stanno cominciando a discutere circa la possibilit\u00e0 di costituzione istituzionale dell'Insubria e/o dell'acquisizione dell'autonomia politica.\nLa riscoperta moderna del termine \"Insubria\" si debiterebbe a un ricercatore celtista, Emanuele Pauletti (1956-2006), il quale afferm\u00f2 che \"gli Insubri sono un popolo che non sa di esserlo\". Almeno dal 1997 aveva organizzato un'associazione apolitica denominata \"Insubria\".\nTerra Insubre.\nNel 1996 viene fondata a Varese l'associazione culturale \"Terra Insubre\", la quale propone un'intensa attivit\u00e0 di ricerca storica e archeologica sui popoli celtici, germanici e alpini che maggiormente hanno influenzato le genti e la storia dell'Insubria. Negli anni, l\u2019associazione ha dato vita a conferenze, rievocazioni storiche e laboratori organizzati dai gruppi locali delle province di Milano, Novara, Pavia, Lodi, Monza e Brianza, Lecco, Como e Canton Ticino e Bergamo. Tra gli eventi promossi, la grande mostra archeologica \u201cCelti dal cuore dell\u2019Europa all\u2019Insubria\u201d, l\u2019Insubria Festival, il festival celtico dell\u2019Insubria del Ticino, e il festival Insubria Terra d\u2019Europa.\nMovimento degli Indipendenti Insubrici.\nAll'inizio del 2002 si costitu\u00ec in Cantone Ticino, e poi nei Grigioni, il \"Movimento degli Indipendenti Insubrici\" guidato dal medico di Gravesano Werner Nussbaumer, gi\u00e0 esponente del Partito Ecologista Svizzero e noto per le sue attivit\u00e0 di promozione della \"Cannabis indica\" per scopi terapeutici. Gli \"Indipendenti Insubrici\" ebbero Nussbaumer come proprio rappresentante al Gran Consiglio del Canton Ticino dal gennaio 2003 fino alle elezioni dello stesso anno, sebbene egli sia stato inizialmente eletto nel 1999 fra le file del Partito Ecologista Svizzero. Il Presidente del movimento nei Grigioni insubri fu Giancarlo Gruber. A seguito di problematiche interne e all'arresto di Nussbaumer, avvenuto il 22 maggio 2003 il gruppo spar\u00ec dalla scena politica.\nDom\u00e0 Nunch.\nAssociazione.\nA inizio degli anni Duemila, su iniziativa di Lorenzo Banfi e alcuni simpatizzanti di Terra insubre, nacque il \"Movimento Spirituale Riformato dei Nativi d'Insubria\" con lo scopo di \"riunire coloro che si sentono ormai estranei alla religione cristiana e tendono a ritrovare la propria spiritualit\u00e0 in seno al culto degli antichi Dei della propria nazione\". Nel 2005 il movimento conflu\u00ec nella costituenda associazione \"Dom\u00e0 Nunch\" (\"Solo Noi\" in lombardo), promotrice della rivista \"El Dragh Bloeu\" (\"Il Drago Blu\"). Il raggruppamento fu presentato ufficialmente il 6 febbraio 2006 a Milano in un locale di Piazza Insubria e si \u00e8 dedicato principalmente a iniziative culturali, manifestazioni e pubblicazioni librarie.\nDom\u00e0 Nunch si ispir\u00f2 ai principi dell'econazionalismo, ossia una sintesi fra ecologismo e richieste di tutela dell'identit\u00e0 culturale insubre e ha anche promosso il progetto di una Confederazione Insubre, su modello statuale svizzero.\nIn tali anni Dom\u00e0 Nunch ha sostenuto campagne congiunte con i le maggiori organizzazioni ecologiste come il WWF, Italia Nostra, Fondo per l'Ambiente Italiano e Legambiente.\nMovimento.\nNel dicembre 2011 Dom\u00e0 Nunch viene riorganizzato come movimento politico e annunci\u00f2 la propria volont\u00e0 di partecipare alle elezioni regionali.\nNel settembre 2012 gli attivisti di Dom\u00e0 Nunch furono attaccati da rappresentanti dei centri sociali e della CGIL mentre manifestavano a Desio contro la penetrazione della mafia nella costruzione della Autostrada Pedemontana Lombarda.\nDurante il 2014, Dom\u00e0 Nunch cess\u00f2 leasua attivit\u00e0 politica; nel dicembre di quell'anno pubblic\u00f2 un \"pamphlet\" denominato \"Appunti per una Repubblica Sacra\", affermando la \"\" necessit\u00e0 di fissare una definizione della visione politico-spirituale di Dom\u00e0 Nunch\" e il bisogno di \" rivendicare nel modo pi\u00f9 ufficiale la paternit\u00e0 delle idee espresse negli ultimi anni\"\".\nNel 2015 una lista denominata Dom\u00e0 Nunch ha partecipato alle elezioni amministrative per il comune di Saronno sostenendo la candidatura di un rappresentante della Lega Nord in una coalizione che raggruppa i partiti di destra. Nella nuova giunta Dom\u00e0 Nunch ha ottenuto il suo primo rappresentante istituzionale.\nLa Regio Insubrica.\nIn epoca contemporanea il termine viene anche utilizzato come sinonimo del territorio della comunit\u00e0 di lavoro transfrontaliera Regio Insubrica, \"Euroregione\" istituita nel 1995 tra le province di Varese, Como, Verbano-Cusio-Ossola, Lecco, Novara e il Cantone Ticino, ovvero la regione dei laghi a cavallo fra la Svizzera e l'Italia dove si parla la lingua italiana e il dialetto insubre.\nSi tratta di una associazione di diritto privato conforme alla dichiarazione di Madrid del 1980 sulla cooperazione transfrontaliera che si prefigge di promuovere la cooperazione e l'intregrazione nella regione italo-svizzera dei laghi prealpini (Lago di Como, Lago di Lugano, Lago Maggiore). L'attuale simbolo della Regio rappresenta sei pittogrammi ognuno ad indicare le 6 regioni (nell'ordine Ticino, Como, Varese, Verbano, Cusio e Ossola)."}
{"id": "115285", "revid": "358169", "url": "https://it.wikipedia.org/wiki?curid=115285", "title": "Triathlon ai Giochi olimpici", "text": "Il triathlon \u00e8 ammesso nel programma olimpico a partire dall'edizione di Sydney nel 2000.\nQuesto sport multidisciplinare si svolge in due gare individuali, al maschile e al femminile, e in una gara a squadre mista a partire da ; \u00e8 articolato su tre prove di nuoto, ciclismo e corsa a piedi che si svolgono in sequenza senza interruzione. Le distanze adottate nel triathlon olimpico, sia maschile che femminile, sono le seguenti: 1,5\u00a0km a nuoto; 40\u00a0km in bicicletta e 10\u00a0km di corsa.\nMedagliere.\nAggiornato a ."}
{"id": "115291", "revid": "125641030", "url": "https://it.wikipedia.org/wiki?curid=115291", "title": "Seconda battaglia di Ypres", "text": "La Seconda battaglia di Ypres, chiamata anche seconda battaglia delle Fiandre, fu combattuta nei mesi di aprile e maggio 1915 durante la prima guerra mondiale, presso la cittadina belga di Ypres.\nSvolgimento degli eventi.\nFu il primo caso sul fronte occidentale in cui furono utilizzate su larga scala armi chimiche e la prima volta in cui una forza proveniente dalle Americhe (le truppe canadesi) si impose sulle truppe di una potenza europea sul suolo del vecchio continente, precisamente negli scontri avvenuti a Saint Julien (Bois-de-Cuisineres).\nFu costituita da quattro battaglie separate:\nL'attacco coi gas a Gravenstafel.\nAlle 17.30 del 22 aprile i tedeschi rilasciarono, da 5.730 bombole, 168 tonnellate di un gas di cloro su un fronte di circa sei chilometri, causando circa 5.000 morti nello schieramento alleato nel giro di dieci minuti. Il gas colpiva i polmoni e gli occhi causando problemi respiratori e cecit\u00e0. Essendo pi\u00f9 denso dell'aria, il gas tendeva a raccogliersi sul fondo delle trincee, forzando gli occupanti ad abbandonarle.\nI primi ad essere colpiti furono i soldati delle truppe coloniali algerine della 45\u00aa Divisione, in seguito anche quelli dell'87\u00aa Divisione territoriale francese. I sopravvissuti abbandonarono le posizioni in massa, lasciando una breccia di sei chilometri nella linea del fronte. Gli stessi tedeschi tuttavia non avevano previsto una tale efficacia della nuova arma, non erano quindi state predisposte truppe sufficienti a sfruttare l'occasione favorevole. La Divisione canadese riusc\u00ec cos\u00ec a ripristinare la continuit\u00e0 della linea e a mantenerla nonostante i successivi attacchi col gas fino al 3 maggio.\nI venti soffiavano in favore dei tedeschi; ci\u00f2 significava che qualunque arretramento di posizioni di portata inferiore ad una vera e propria ritirata avrebbe lasciato le forze alleate in aree contaminate. I canadesi, inizialmente tenuti in riserva nelle retrovie, si resero conto che l'unico posto dove era possibile trovare aria pulita era il pi\u00f9 vicino possibile alle linee tedesche: avanzarono dunque usando come primitive maschere antigas dei fazzoletti imbevuti di urina (l'ammoniaca in essa contenuta reagisce col cloro neutralizzandolo). Sebbene la battaglia fosse considerata inconcludente, l'aver ristabilito la continuit\u00e0 del fronte in tali condizioni guadagn\u00f2 ai canadesi il massimo rispetto, e ne prefigur\u00f2 l'uso, pi\u00f9 avanti nella guerra, come truppe d'assalto, sebbene 1.000 di essi fossero rimasti uccisi in quest'occasione, e 4.975 feriti, su una forza di 10.000.\nBois-de-Cuisineres.\nIl nome di questo bosco di querce (\"bosco dei cucinieri\", in inglese \"Kitcheners' Wood\") deriva dal fatto che le truppe francesi vi avevano impiantato le proprie cucine da campo. Il 10\u00ba Battaglione della 1\u00aa Brigata canadese ricevette l'ordine di contrattaccare questa posizione; le truppe si raccolsero dopo le 23 del 22 aprile. Il 16\u00ba Battaglione della 2\u00aa Brigata arriv\u00f2 nel mentre, con l'incarico di supportare l'attacco. Entrambi i battaglioni contavano oltre 800 uomini e si disposero su ondate di due compagnie l'una.\nL'ordine di avanzata fu dato alle 23.46. Le ondate di testa del 10\u00b0 riuscirono a coprire met\u00e0 della distanza che le separava dal bosco, incappando in uno sbarramento rinforzato da filo spinato. Non era stata fatta nessuna ricognizione prima, e il battaglione fu costretto ad abbattere l'ostacolo coi calci dei fucili, ricevendo fuoco dai mitraglieri tedeschi distanti circa 200 metri. Entrambi i battaglioni riuscirono a coprire la restante distanza, cacciando i tedeschi dal bosco, ma patendo oltre il 75% di perdite. Il comandante del 10\u00ba Battaglione, tenente colonnello Boyle, venne ferito mortalmente nei primi momenti dello scontro, colpito cinque volte all'inguine da una mitragliatrice tedesca.\nDopo la battaglia.\nSi \u00e8 sostenuto che se i tedeschi fossero stati preparati ad approfittare del vantaggio conseguito, da questa battaglia sarebbe risultato uno sfondamento diretto su Parigi che avrebbe posto fine alla guerra. L'uso di gas tossici non era al suo esordio storico, giacch\u00e9 si era gi\u00e0 visto sul Fronte orientale, ma giunse come una sorpresa per gli Alleati. Dopo questa battaglia, entrambe le parti svilupparono armi chimiche pi\u00f9 sofisticate, e conseguenti contromisure, cosicch\u00e9 mai pi\u00f9 in seguito i gas furono una sorpresa, n\u00e9 ebbero un effetto particolarmente determinante.\nL'inadeguatezza dei metodi di addestramento e di impiego nelle truppe alleate furono evidenziati dalle tattiche ormai antiquate adottate a Bois-de-Cuisinieres e a St. Julien, e le tattiche delle truppe coloniali sarebbero state lente ad evolvere. Ad Ypres l'unit\u00e0 tattica minima della fanteria era la compagnia; nel 1917 sarebbe stata la sezione."}
{"id": "115297", "revid": "1543377", "url": "https://it.wikipedia.org/wiki?curid=115297", "title": "Storia dell'astronomia", "text": "La storia dell'astronomia, probabilmente la pi\u00f9 antica delle scienze naturali, si perde nell'alba dei tempi, antica quanto l'origine dell'uomo. Il desiderio di conoscenza ha sempre incentivato gli studi astronomici sia per motivazioni religiose o divinatorie, sia per la previsione degli eventi: agli inizi l'astronomia coincide con l'astrologia, rappresentando allo stesso tempo uno strumento di conoscenza e potere; solo dopo l'avvento del metodo scientifico si \u00e8 giunti a una separazione disciplinare netta tra astronomia e astrologia.\nFin dai tempi antichi, gli uomini hanno appreso molti dati sull'universo semplicemente osservando il cielo; i primi astronomi si servirono unicamente della propria vista o di qualche strumento per calcolare la posizione degli astri. Nelle societ\u00e0 pi\u00f9 antiche la comprensione dei \"meccanismi celesti\" contribu\u00ec alla creazione di un calendario legato ai cicli stagionali e lunari, con conseguenze positive per l'agricoltura. Sapere in anticipo il passaggio da una stagione all'altra era di fondamentale importanza per le capacit\u00e0 di sopravvivenza dell'uomo antico. Pertanto l'investigazione della volta celeste ha costituito da sempre un importante legame tra cielo e terra, tra uomo e Dio.\nCon l'invenzione del telescopio l'uomo \u00e8 riuscito ad indagare pi\u00f9 a fondo sulle dinamiche celesti, aprendo finalmente una \"finestra\" sull'universo e le sue regole. Sar\u00e0 poi l'evoluzione tecnica e l'avvio delle esplorazioni spaziali ad ampliare ulteriormente il campo di indagine e le conoscenze del cosmo.\nOrigine dell'astronomia.\nL'uomo, fin dalle sue origini, ha sempre osservato la volta celeste alla ricerca di possibili correlazioni tra le proprie vicende ed i fenomeni cosmici; da questa esigenza \"primordiale\" e dalla fantasia e creativit\u00e0 tipiche dell'essere umano nacquero le costellazioni. Esse rispondevano ad una serie di requisiti sia di tipo pratico (come indicatori naturali dello scorrere del tempo, come punti di riferimento dell'orientamento per terra e per mare e come segnalatori dei momenti migliori per intraprendere le attivit\u00e0 agricole) che religioso (le stelle, quali luci naturali in un cielo buio, erano identificate con le divinit\u00e0 preposte alla protezione delle vicende umane).\nLe prime conoscenze astronomiche dell'uomo preistorico consistevano essenzialmente nella previsione dei moti degli oggetti celesti visibili, stelle e pianeti. Un esempio di questa astronomia alle prime armi sono gli orientamenti astronomici dei primi monumenti megalitici come il famoso complesso di Stonehenge, i tumuli di Newgrange, i Menhir e diverse altre costruzioni concepite per la stessa funzione. Molti di questi monumenti dimostrano un antico legame dell'uomo col cielo, ma anche l'ottima capacit\u00e0 di precisione delle osservazioni.\nPare che nel Paleolitico l'uomo considerasse il cielo come il luogo in cui prendevano forma le storie delle divinit\u00e0; a dimostrazione di ci\u00f2 vi sono tracce di un culto attribuito all'asterismo della \"Grande Orsa\" da parte dei popoli che abitavano oltre le due sponde dello stretto di Bering, che all'epoca dell'ultima glaciazione univa America e Asia. Studi recenti sostengono che gi\u00e0 nel Paleolitico superiore (circa 16\u00a0000 anni fa) era stato sviluppato un sistema di venticinque costellazioni, ripartite in tre gruppi che rappresentavano metaforicamente Paradiso, Terra ed Inferi:\nNel Neolitico, per meglio memorizzare gli astri, vennero attribuiti agli asterismi somiglianze e nomi, non sempre antropomorfi, alludenti ad aspetti ed elementi della vita agricola e pastorale. Le costellazioni zodiacali, che si trovano in prossimit\u00e0 della linea percorsa dal Sole durante l'anno (eclittica), furono le prime, per ragioni soprattutto pratiche, ad essere codificate nel cielo: data la preminenza di un'economia di tipo agro-pastorale, era necessario conoscere bene i vari periodi dell'anno in cui effettuare semine, raccolti, accoppiamenti e tutte le pratiche legate a questo mondo.\nI popoli della Mesopotamia.\nI primi segnali di una civilt\u00e0 babilonese ben sviluppata si hanno attorno al 2700 a.C. Questo popolo dimostr\u00f2 di possedere eccezionali competenze astronomiche, dando successivamente contributi importanti anche agli egizi e ai popoli indiani. La necessit\u00e0 di perfezionare le conoscenze in campo astronomico non proveniva solo dalla necessit\u00e0 di avere un buon calendario su cui fare riferimento, ma anche da convinzioni astrologiche: erano gli stessi sovrani a richiedere precise previsioni astrologiche agli astronomi di corte. Fu quindi la necessit\u00e0 di prevedere la posizione della Luna e dei pianeti, di capire il meccanismo delle eclissi di Sole e di Luna, ritenuti eventi infausti, a far perfezionare le conoscenze e le ricerche astrologiche.\nQuesti popoli, pur non avendo a disposizione strumenti di precisione, intuirono il moto apparente dei pianeti basandosi sulla posizione di alcune stelle di riferimento nel cielo. Scoprirono anche i periodi sinodici dei pianeti Mercurio, Venere, Marte, Giove e Saturno con un margine di errore di pochi giorni, riportando in seguito le previsioni su tavolette effemeridi. Queste ultime potevano esser consultate per sapere, in qualsiasi momento, quando un pianeta era stazionario in cielo o in opposizione.\nOsservando il moto lunare, gli astronomi mesopotamici si accorsero che le fasi avevano tempi ben definiti: da qui part\u00ec l'intuizione di come il Sole, la Terra e la Luna si trovassero periodicamente nella medesima posizione. Questa scoperta si riferisce al cosiddetto \"saros\": dopo 223 lunazioni (18,10 anni) la Luna comincia un ciclo in cui le eclissi si ripetono con la stessa cadenza registrata nel ciclo precedente.\nGrazie alla loro straordinaria abilit\u00e0 nell'effettuare calcoli matematici (introdussero l'algebra), determinarono la durata del mese sinodico lunare con un errore di 30 secondi nell'arco di 5.000 lunazioni. La loro abilit\u00e0 nello studio del cielo li port\u00f2 ad identificare la fascia dello zodiaco e l'eclittica, da essi chiamata \"via del Sole\", in cui trovare i pianeti. Questa fascia in seguito venne divisa in 360 parti, una per ogni giorno dell'anno, introducendo cos\u00ec l'uso del sistema sessagesimale per il calcolo dei gradi. Ebbero l'intuizione di raggruppare le stelle in costellazioni dando loro anche dei nomi.\nGli astronomi babilonesi furono i primi a dividere il giorno in 24 ore, anche se per loro il giorno cominciava la sera, mentre il mese cominciava all'emergere della Luna dalle luci del tramonto subito dopo il novilunio. Fissarono un calendario di 12 mesi lunari di 29 e 30 giorni alternati in maniera non regolare, dividendo i mesi in settimane. Il primo giorno dell'anno per\u00f2 cominciava con il plenilunio di primavera. Per correggere il calendario, anch'essi ebbero bisogno di intercalare mesi aggiuntivi per far tornare i conti, ottenendo comunque una misura precisa nel tempo.\nGli egizi.\nLe conoscenze astronomiche degli egizi, in parte riscontrabili nella costruzione delle piramidi e di altri monumenti allineati secondo la posizione delle stelle, presenta come punto di forza il calendario. Il trascorrere della vita in Egitto era fortemente legato a quella del fiume Nilo e delle sue periodiche alluvioni, le quali avvenivano con una certa costanza, in genere ogni 11 o 13 lunazioni. Gli egiziani si accorsero che l'inizio delle inondazioni avveniva quando si alzava nel cielo la stella Sirio (\"Sopdet\" per gli egizi) con un errore di 3-4 giorni al massimo.\nCon questo riferimento sorsero diversi calendari, il primo era il \"calendario lunare\" di 354 giorni con mesi di 29 o 30 giorni. Ma nel tempo si notarono errori di calcolo, cos\u00ec ne fu introdotto un secondo definito \"calendario civile\" di 365 giorni, con 30 giorni ogni mese e 5 epagomeni ogni anno. Ma anche questo calendario mostrava qualche differenza con la realt\u00e0. Cos\u00ec fu introdotto un \"ultimo calendario\" ancora pi\u00f9 preciso, il quale possedeva un ciclo di 25 anni in cui veniva aggiunto un mese intercalare nel 1\u00ba, 3\u00ba, 6\u00ba, 9\u00ba, 12\u00ba, 14\u00ba, 17\u00ba, 20\u00ba, e 23\u00ba anno di ogni ciclo. Questo calendario, estremamente preciso, venne utilizzato anche da Tolomeo nel II secolo d.C. e venne preso in considerazione sino ai tempi di Niccol\u00f2 Copernico. Da ricordare che i mesi di 30 giorni erano divisi in settimane di 10 giorni e in 3 stagioni di 4 mesi detti: mesi dell'inondazione, mesi della germinazione, mesi del raccolto.\nGi\u00e0 dal 3000 a.C. gli egizi avevano in uso la divisione delle ore (immaginate come divinit\u00e0) diurne e notturne in dodici parti ciascuna: per le ore diurne usavano regolare il tempo con le meridiane, mentre per le ore notturne si servivano di un orologio stellare, ovvero osservavano le posizioni di 24 stelle brillanti. Le ore cos\u00ec misurate sia di giorno che di notte avevano una durata diversa a seconda della stagione, mantenendo comunque una durata media di 60 minuti. Successivamente, per le ore notturne vennero introdotti i \"decani\", ovvero 36 stelle poste in una fascia a sud dell'eclittica, ognuna delle quali indicava con maggior precisione l'orario.\nI cinesi.\nL'antica astronomia cinese \u00e8 celebre per la grande tradizione di osservazioni astronomiche sin dal 2000 a.C.: al 1217 a.C. risale la registrazione di un'eclissi solare.\nAstronomi cinesi osservarono e registrarono passaggi di comete o altri eventi come l'esplosione della supernova del Granchio del 1054. Si arriv\u00f2 anche alla realizzazione di un calendario lunisolare composto di 360 giorni, a cui venivano aggiunti 5 giorni epagomeni; esso sorse probabilmente gi\u00e0 dal secondo millennio a.C. Il calendario cinese tuttavia non raggiunse mai il livello di precisione dei calendari di altre civilt\u00e0 come quella babilonese o maya.\nNel IV secolo a.C., nel periodo dei regni combattenti, Shi Shen e Gan De redassero due cataloghi stellari, tra i primi della storia. A Gan De sono attribuite anche le prime osservazioni dettagliate di Giove.\nAstronomia greca.\nI primi astronomi greci.\nL'uomo a cui si devono le prime indagini conoscitive sul mondo e sull'astronomia fu Talete di Mileto (vissuto tra il VII ed il VI secolo a.C.), fondatore della scuola ionica. Egli stim\u00f2 con buona approssimazione che i diametri apparenti del Sole e della Luna sono la 720\u00aa parte del circolo percorso dal Sole; gli \u00e8 stata attribuita anche la divisione dell'anno in quattro stagioni e 365 giorni, nonch\u00e9 la previsione di solstizi ed equinozi, e di un'eclissi di Sole.\nAnassimandro (anche lui vissuto tra il VII ed il VI secolo a.C.) fu l'inventore dello gnomone per rilevare l'altezza del Sole e della Luna e quindi l'inclinazione dell'eclittica. Egli riteneva il mondo un cilindro posto al centro dell'universo con i corpi celesti che vi ruotano attorno, supponendo l'esistenza di mondi infiniti in tutte le direzioni, e avendo cos\u00ec la prima intuizione del principio cosmologico.\nIceta di Siracusa fu il primo ad asserire che \u00abla terra si muove secondo un circolo\u00bb A lui far\u00e0 eco anche Ecfanto di Siracusa che sosteneva la rotazione della terra sul proprio asse secondo un moto apparente del sole da oriente verso occidente.\nUn contributo maggiore lo diede Filolao (470 a.C. \u2013 390 a.C.), della scuola Pitagorica, che sosteneva un modello di sistema solare non geocentrico; al centro dell'universo vi era un grande fuoco dove ruotavano la Terra, l'Antiterra, la Luna, il Sole, Mercurio, Venere, Marte, Giove e Saturno. L'esistenza dell'antiterra fu introdotta probabilmente per giustificare l'invisibilit\u00e0 del fuoco centrale che veniva occultato da quest'ultima, nonch\u00e9 dalla necessit\u00e0 filosofica di arrivare ad un numero totale di dieci corpi.\nPlatone (428 o 427 a.C. \u2013 348 o 347 a.C.) ebbe dapprima una visione dell'universo eliocentrica, poi ritrattata in tarda et\u00e0 per il geocentrismo. Intu\u00ec tuttavia la sfericit\u00e0 della Terra, sostenendo anche che la Luna ricevesse luce dal Sole.\nLe sfere di Eudosso.\nEudosso di Cnido (408 a.C. \u2013 355 a.C.) introdusse il concetto di sfere omocentriche, ossia di un universo diviso in sfere aventi un unico centro di rotazione in cui si trovava la Terra; in ogni sfera vi era poi un pianeta con un moto circolare ed uniforme differente da quello degli altri. In questo modo diede spiegazione dei movimenti retrogradi e degli stazionamenti periodici dei pianeti: per le stelle fisse fu facile attribuire una sfera immobile, mentre per i pianeti e per la Luna il moto veniva spiegato con una prima sfera che induceva un moto diurno, un'altra per il moto mensile ed infine una terza ed una quarta con diverso orientamento dell'asse per il moto retrogrado. Tenendo conto che il Sole ne possedeva tre, si giunse ad un sistema di ben 27 sfere.\nAristotele (384 o 383 a.C. \u2013 322 a.C.) fu la causa dello stallo astronomico per quasi 2000 anni. Egli attribu\u00ec una realt\u00e0 fisica alle sfere di Eudosso, alle quali ne aggiunse altre per sopperire alle evidenze osservative. Ipotizz\u00f2 un complicato sistema di 55 sfere animate da un motore immobile dal quale partiva l'impulso al moto di tutte le sfere, mentre l'attrito contribuiva a creare un moto differente per ogni sfera.\nIl \"Copernico dell'antichit\u00e0\", Aristarco di Samo.\nAristarco di Samo (310-230 a.C. circa) perfezion\u00f2 la visione dell'universo di Eraclide Pontico (385 a.C. \u2013 322 o 310 a.C.) spostando il Sole al centro dell'universo; il moto dei corpi diveniva pi\u00f9 semplice da spiegare, anche se in maniera non ancora perfetta, data la mancata applicazione delle orbite ellittiche. Inoltre, consider\u00f2 il moto rotatorio della Terra su di un asse inclinato, spiegando cos\u00ec le stagioni.\nAristarco fu anche famoso per il metodo di misura della distanza tra la Terra-Sole. Al primo quarto di Luna, quando risulta visibile anche il Sole, i due astri formano un angolo di 90\u00b0. Considerando l'ipotetico triangolo tra i tre corpi, Aristarco misur\u00f2 quello della Terra con la Luna ed il Sole, trovando un valore di 87\u00b0. In questo modo, con un semplice calcolo trigonometrico ottenne che la distanza Terra-Sole era 19 volte maggiore di quella tra la Terra e la Luna. Il valore in verit\u00e0 \u00e8 di 400 volte, ma l'importanza di tale misura non consiste nella precisione riscontrata, quanto nel metodo usato e nell'intuizione.\nLa prima misura del meridiano terrestre.\nLo scienziato che per primo misur\u00f2 la lunghezza del meridiano terrestre fu Eratostene di Cirene (275 a.C. circa -195 a.C. circa), in Egitto. Il metodo che adott\u00f2 non \u00e8 noto. Si \u00e8 per\u00f2 tramandata una versione semplificata, descritta da Cleomede nel suo \"De motu Circulari Corporum Caelestium\".\nLa versione di Cleomede prendeva in considerazione due citt\u00e0: Alessandria e Siene, l'odierna Assuan. Assumendo l'ipotesi semplificata che fossero sullo stesso meridiano (in realt\u00e0 sono separate da 3\u00b0 di longitudine), si misura dapprima la distanza tra le due citt\u00e0, ponendo concettualmente i raggi solari paralleli tra loro: questa situazione \u00e8 possibile in alcuni giorni dell'anno; il giorno del solstizio d'estate, infatti, a Siene (assunta ipoteticamente sul Tropico del Cancro) il Sole \u00e8 allo zenit e i raggi risultano verticali, mentre ad Alessandria formano un certo angolo: questo angolo corrisponde all'angolo posto ipoteticamente al centro della Terra tra le rette che congiungono le due citt\u00e0. Il suo valore era di 1/50 di angolo giro (ancora i gradi sessagesimali non erano stati ufficialmente introdotti), che equivaleva a 250.000 stadi, ossia a 39.400\u00a0km (contro i circa 40.000 reali).\nGli epicicli e i deferenti e il contributo di Ipparco.\nAllo scopo di descrivere con precisione il moto della Terra e degli altri pianeti, Apollonio di Perga (262 a.C. \u2013 190 a.C.) introdusse il sistema degli epicicli e dei deferenti, una tecnica di scomposizione del moto in armoniche. In questo modello matematico, i pianeti descrivevano orbite scomponibili in un'orbita circolare, percorsa ad una velocit\u00e0 costante, chiamata \"epiciclo,\" mentre il centro della stessa orbita avrebbe ruotato attorno ad un cerchio immateriale detto \"deferente\". L'applicazione del modello alla realt\u00e0 dovette prendere in considerazione le differenze osservative: fu allora introdotto il modello eccentrico, con la Terra non perfettamente al centro del deferente. Il metodo degli epicicli e dei deferenti permetteva di calcolare la rivoluzione dei pianeti con grossa precisione, spiegando i moti retrogradi e persino le variazioni di luminosit\u00e0 del pianeta.\nIpparco di Nicea (190 a.C. \u2013 120 a.C.), utilizzando vecchie osservazioni e cataloghi stellari primordiali, ne cre\u00f2 uno nuovo con 850 stelle, assegnandovi per primo il sistema di coordinate eclittiche. Classific\u00f2 quindi le stelle in una scala di sei grandezze oggi note come magnitudini stellari. Tramite questi elementi Ipparco pot\u00e9 notare che tra le sue osservazioni e quelle del passato vi era una certa differenza; questo implicava lo spostamento del centro di rotazione del cielo, e quindi la precessione degli equinozi. Il suo studio fu cos\u00ec accurato che pot\u00e9 calcolare i valori di spostamento supposti in 46\" d'arco all'anno (il valore stimato \u00e8 di 50,26\"), per cui pot\u00e9 stabilire con buona precisione la differenza tra anno tropico e sidereo.\nL'ultimo grande astronomo dell'antichit\u00e0.\nLa fama di Claudio Tolomeo (100 circa\u00a0\u2013 175 circa) \u00e8 stata tramandata principalmente grazie al libro \"L'Almagesto\" (\"Mathematik\u00e8 Syntaxis\"). I libri dell'Almagesto sono un riepilogo di tutto il sapere del passato ed erano talmente completi da divenire in breve tempo un riferimento duraturo per i secoli futuri. In essi Tolomeo riprese e riadatt\u00f2 le vecchie teorie astronomiche alle nuove scoperte: stabil\u00ec il sistema geocentrico come punto irremovibile delle sue idee, dal quale giustific\u00f2 il moto dei pianeti con le teorie di Apollonio ed Ipparco usando epicicli e deferenti; e nel cercare di creare un modello quanto pi\u00f9 preciso possibile, ma soprattutto che non differisse dalle osservazioni, introdusse il concetto di equante, perfezionando l'ipotesi dell'eccentrico di Apollonio. Con questo \"stratagemma\" Tolomeo riusc\u00ec a non discostarsi troppo dai principi aristotelici di circolarit\u00e0 delle orbite e di costanza del moto: difatti, l'eccentricit\u00e0 fa apparire il moto degli astri non costante quando osservato dalla Terra, mentre in realt\u00e0 risulta continuo. Fu anche con questo sistema che riusc\u00ec a giustificare tutti i moti dei pianeti, anche quelli retrogradi, rispetto alla volta celeste. Cre\u00f2 un catalogo stellare con 1028 stelle usando le carte di Ipparco con cui divise il cielo in costellazioni, tra le quali le 12 dello zodiaco, usando il metodo delle magnitudini stellari.\nI popoli dell'America centrale.\nAnche nel centro America si svilupparono delle civilt\u00e0 che raggiunsero una cultura e un grado di conoscenze assai elevati. La loro astronomia non diede contributi alle altre civilt\u00e0, rimanendo confinata nell'isolamento sino ai tempi moderni. Anch'essi sono famosi per la costruzione di templi e piramidi dedicati agli dei del cielo. Il loro culto era legato a Venere, identificato con la divinit\u00e0 nota come \"serpente piumato\"; proprio sui moti di questo pianeta svilupparono un preciso calendario astronomico, scoprendo in particolare che ogni 8 anni Venere compie 5 rivoluzioni sinodiche (di 584 giorni): sorprende ancor oggi la precisione degli almanacchi astronomici improntati sul ciclo di Venere con l'esiguo errore di un giorno in 6.000 anni. Il calendario era formato da 18 mesi di 20 giorni con 5 giorni addizionali.\nI popoli dell'America Centrale riuscirono a prevedere con maggior veridicit\u00e0 di previsione la comparsa delle eclissi. Notevoli anche i progressi nelle previsioni del ciclo stagionale, dei solstizi e degli equinozi. I templi, perfettamente allineati con la posizione del Sole in determinati giorni dell'anno, sono un ottimo esempio di allineamento astronomico.\nIl complesso di edifici di Uaxact\u00fan nel Guatemala presenta una piattaforma in cima ad una delle piramidi dalla quale, in occasione di equinozi e solstizi, \u00e8 possibile osservare il Sole sorgere dietro lo spigolo di altri tre edifici perfettamente allineati.\nIl Medioevo.\nDurante il Medioevo, nel mondo occidentale l'astronomia faceva parte del corso ordinario di studi (nel cosiddetto quadrivio): si vedano, ad esempio, le notevoli conoscenze astronomiche che esprime un poeta come Dante, nella Divina Commedia.\nNel XIII secolo, Guido Bonatti si attribuiva il merito di aver \"individuato 700 stelle, delle quali, fino ad allora, non si aveva avuta ancora conoscenza\". Ci\u00f2 indica un forte interesse per l'osservazione diretta e per il progresso delle conoscenze.\nDall'Islanda dell'XI secolo ci \u00e8 giunto l\"'Oddatala\" di Oddi Helgason, l'opera di un contadino che, avvalendosi della navigazione vichinga come mezzo di orientamento, calcol\u00f2 le varie posizioni del sole durante l'anno, cos\u00ec come le date esatte dei solstizi.\nL'astronomia islamica.\nL'arrivo degli Arabi nel sud dell'Europa, in particolare in Spagna e in Sicilia, determin\u00f2 il mantenimento di una fiorente cultura astronomica che avrebbe influenzato le future generazioni di intellettuali; basti pensare che buona parte dei nomi delle stelle (Deneb, Altair, Betelgeuse, Aldebaran, Rigel ecc.) e alcuni termini astronomici (Zenit, Nadir, almanacco, algoritmo, algebra, ecc.) hanno un'origine araba. Infine, bisogna ricordare l'introduzione del sistema di numerazione arabo (desunto dagli Indiani), ben pi\u00f9 semplice di quello romano e ben pi\u00f9 pratico.\nAttorno al 638 il califfo 'Omar ibn al-Khatt\u0101b oltre a creare una solida struttura amministrativa islamica, decret\u00f2 la nascita di un calendario islamico che per convenzione faceva partire il conteggio degli anni dall'Egira di Maometto del 622.\nValenti astronomi hanno reso possibile il fiorire di questa cultura del cielo: da Yaq\u016bb ibn T\u0101riq (noto per aver misurato la distanza e il diametro di Giove e Saturno), Mu\u1e25ammad ibn M\u016bs\u0101 al-Khw\u0101rizm\u012b (padre dell'algebra, formul\u00f2 una teoria per la costruzione di meridiane e quadranti astronomici), Habash al-Hasib al-Marwazi (perfezion\u00f2 le misure e le dimensioni di Terra, Sole e Luna), al-Fargh\u0101n\u012b (latinizzato in \"Alfraganus\"), al-Hasan ibn al-Haytham (latinizzato in \"Alhazen\"), da al-B\u012br\u016bn\u012b a Ibn Y\u016bnus, da Abu l-Waf\u0101\u02be a \u2018Omar Khayy\u0101m (la cui fama di poeta oscur\u00f2 quella per cui fra i musulmani era assai pi\u00f9 apprezzato, quella cio\u00e8 di astronomo e di matematico). Abd al-Rahm\u0101n al-S\u016bfi fu il primo a catalogare la galassia di Andromeda, descrivendola come una \"piccola nube\" e a scoprire la Grande Nube di Magellano.\nAl-Battani (latinizzato in Albategnius), attivo al Cairo, fu il pi\u00f9 grande astronomo arabo, autore di misurazioni che migliorarono la conoscenza dell'inclinazione dell'asse terrestre; al-Zarqali, latinizzato in Arzachel, arabo di Cordova, fu autore delle celebri tavole planetarie note come \"Tavole toledane\" che, tuttavia, si rifacevano a tavole (\"z\u012bj\") risalenti all'et\u00e0 persiana sasanide; l'andaluso Ibn Rushd, detto Averro\u00e8, critic\u00f2 apertamente la teoria degli epicicli, sostenendo l'irrealt\u00e0 dei cerchi eccentrici e dei deferenti assieme a tanti altri scienziati come Alhazen e al-B\u012br\u016bn\u012b. Bisogna anche ricordare il fatto che furono gli scienziati arabi i sostenitori di ci\u00f2 che oggi chiamiamo il metodo scientifico o galileiano di dimostrare la validit\u00e0 delle affermazioni scientifiche.\nIl Cinquecento.\nDa Copernico a Galilei.\nSi pu\u00f2 ben affermare che l'astronomia moderna cominci da Niccol\u00f2 Copernico. Nella sua nuova visione, la Terra orbita intorno al Sole con moto circolare; il moto dei pianeti e le elongazioni di Mercurio e Venere venivano di conseguenza spiegati con estrema semplicit\u00e0, senza dover ricorrere \"all'artificio\" degli epicicli e dei deferenti. La rivoluzione copernicana nasceva nel clima filosofico gi\u00e0 inaugurato da Nicola Cusano, che contestando la tesi geocentrica aveva sostenuto come l'universo fosse privo di un centro e di una circonferenza assoluti.\nGiordano Bruno non si limit\u00f2 a sostenere una posizione eliocentrica, ma allarg\u00f2 a dismisura i confini del sistema tolemaico, allora limitato a un numero finito di orbite o sfere celesti visibili dalla Terra e ruotanti attorno a questa: per Bruno adesso il massimo orizzonte visibile dell'universo non costituiva pi\u00f9 il suo limite estremo, perch\u00e9 oltre di esso occorreva ammettere, per mezzo della speculazione filosofica, la presenza di innumerevoli altri pianeti e cieli motori. Questi non sono pi\u00f9 disposti in un ordine gerarchico a partire dalla prima Intelligenza motrice, ma ogni punto del cosmo, ogni corpo celeste diventa una sua diretta manifestazione:\nTycho Brahe \u00e8 considerato tra i pi\u00f9 grandi osservatori del passato. All'et\u00e0 di 30 anni ottenne dal re di Danimarca la concessione dell'isolotto di Hveen, dove avrebbe costruito \"Uraniborg\", l'osservatorio pi\u00f9 importante dell'epoca. A seguito del passaggio di due comete nel 1577 e nel 1583 dedusse che questi corpi, tanto variabili, si trovassero oltre l'orbita lunare; cominciava quindi a cadere l'idea delle sfere associate al Sole, alla Luna e ai pianeti, come pensava Aristotele, cos\u00ec come cominciava a cadere l'idea dell'immutabilit\u00e0 del cielo stellato. La fama di Brahe non \u00e8 legata solo a queste considerazioni, ma soprattutto alle precise osservazioni effettuate con strumenti da lui stesso realizzati. Brahe determin\u00f2 con precisione la lunghezza dell'anno terrestre, riscontrando l'accumulo di errori dal passato, tanto da rendere inevitabile la riforma del calendario. Riusc\u00ec poi a stabilire con una precisione mai raggiunta: l'obliquit\u00e0 dell'eclittica, l'eccentricit\u00e0 dell'orbita terrestre, l'inclinazione del piano dell'orbita lunare e l'esatta misura della retrogradazione dei nodi, scoprendo la non costanza del moto. Infine, compil\u00f2 il primo catalogo moderno di posizioni stellari con oltre 1000 stelle.\nGiovanni Keplero nel 1600 and\u00f2 a Praga a lavorare come assistente di Brahe, e due anni dopo venne nominato suo successore. Utilizz\u00f2 le osservazioni di Brahe e in particolare, studiando l'orbita di Marte, si accorse dell'esistenza di incongruenze tra teoria e pratica; provando e riprovando, Keplero cap\u00ec che per limitare gli errori di calcolo l'unico modello che potesse spiegare il moto fosse quello ellittico, con il Sole in uno dei fuochi. Con tale deduzione Keplero gett\u00f2 le basi della meccanica celeste; le tre leggi di Keplero infatti, furono una vera e propria rivoluzione, abbattendo l'ultima barriera ideologica alla radicata convinzione dei moti uniformi e circolari delle orbite dei pianeti.\nNel 1609, Galileo Galilei venne a sapere dell'invenzione del telescopio; dopo essersi documentato, ne costru\u00ec uno migliorandone le prestazioni e gli ingrandimenti. Quando lo punt\u00f2 verso il cielo, le sue osservazioni rivelarono un universo mai visto prima: la Luna aveva una superficie scabrosa, Giove era circondato da quattro satelliti che gli ruotavano intorno, la Via Lattea era risolta in milioni di stelle, Saturno mostrava uno strano aspetto, mentre Venere aveva le fasi come la Luna. Tuttavia, nel 1632, dopo aver pubblicato il \"Dialogo sopra i due massimi sistemi del mondo\", nel quale affermava apertamente le sue idee eliocentriche, Galileo fu costretto dalla Chiesa ad abiurare.\nIl Seicento.\nL'astronomia matematica: Newton.\nGi\u00e0 dal periodo universitario Isaac Newton si occup\u00f2 di studi matematici, di osservazioni astronomiche, fisiche e chimiche. Nel 1686 pubblic\u00f2 la sua famosa opera \"Phylosophi\u00e6 naturalis principia mathematica\", che contiene anche la legge di gravitazione universale, vari studi sul moto dei fluidi e le leggi dell'urto; a lui si deve anche il calcolo infinitesimale, le funzioni di una variabile e la costruzione di tangenti su curve piane. In ottica espose la teoria della scomposizione della luce bianca secondo la famosa esperienza del prisma, fornendo anche spiegazioni sul fenomeno dell'arcobaleno. Studi\u00f2 anche la forma della Terra, l'effetto delle perturbazioni dovute all'azione gravitazionale del Sole e quindi il fenomeno delle maree, da cui risal\u00ec anche alla valutazione della massa della Luna. Interpret\u00f2 anche la precessione degli equinozi partendo dalla forma irregolare della Terra, e valut\u00f2 lo schiacciamento polare conoscendo la velocit\u00e0 di rotazione e le dimensioni del pianeta.\nI telescopi migliorano: le nuove scoperte.\nChristian Huygens si dedic\u00f2 a studi di fisica e meccanica ottenendo delle scoperte fondamentali. A lui si deve la prima ipotesi della conservazione dell'energia, introducendo la \"forza viva\" che successivamente sar\u00e0 chiamata \"energia cinetica\", applicata concettualmente anche alla possibilit\u00e0 di spiegare i fenomeni naturali in termini di cambiamenti di velocit\u00e0 e posizione di atomi microscopici. Fu il primo ad ipotizzare una teoria ondulatoria della luce secondo piccole esperienze, entrando cos\u00ec in polemica con Newton, il quale sosteneva la teoria corpuscolare, polemica che sarebbe terminata solo con la moderna concezione della doppia natura della luce: sia ondulatoria che corpuscolare. Si occup\u00f2 anche di ottica, migliorando notevolmente gli strumenti astronomici, costruendo un oculare adatto a ridurre l'aberrazione cromatica. Queste migliorie ottiche gli consentirono di scoprire gli anelli di Saturno e la sua luna pi\u00f9 grande, Titano (nel 1665).\nGiovanni Domenico Cassini scopr\u00ec nel 1665 una breccia sugli anelli di Saturno, la cosiddetta divisione di Cassini. Successivamente scopr\u00ec alcuni satelliti: Giapeto (1671), Rea (1672), Dione e Teti (1684). Determin\u00f2 anche l'unit\u00e0 astronomica con un errore inferiore al 7,5%.\nOle R\u00f8mer collabor\u00f2 con Cassini all'introduzione del micrometro filare ed ebbe anche la prima idea di montatura equatoriale. Il suo nome per\u00f2, \u00e8 legato indubbiamente alla prima vera misurazione della velocit\u00e0 della luce: utilizzando le effemeridi di Giove, not\u00f2 come persistesse nel calcolo teorico un certo tempo tra il fenomeno calcolato (eclissi o transito del satellite) e la realt\u00e0; da ci\u00f2 dedusse che, data la notevole distanza tra la Terra e Giove, la luce impiegava un determinato tempo per arrivare sino alla Terra, contraddicendo le convinzioni dell'epoca sull'istantaneit\u00e0 dei fenomeni luminosi. Egli giunse a stabilire che la luce viaggiava ad una velocit\u00e0 di 225\u00a0000\u00a0km/s, contro i 300\u00a0000 reali.\nEdmund Halley nel 1678 fu nominato membro della Royal Society. Nel 1682 osserv\u00f2 la cometa che prender\u00e0 il suo nome, supponendo che compisse una rivoluzione completa lungo la sua orbita ogni 76 anni. Tramite i calcoli predisse il successivo passaggio che avvenne puntuale, ma che egli non vide a causa della sua morte. Nel 1718 mise in evidenza i moti propri delle stelle, dimostrando che almeno tre di esse, Sirio, Procione e Arturo, avevano cambiato posizione dai tempi di Tolomeo; scopr\u00ec inoltre l'ammasso dell'Ercole.\nIl nome di James Bradley \u00e8 legato alla scoperta dell'aberrazione della luce, la quale apr\u00ec la strada alle future misure di parallassi stellari. Osservando la stella \"\u03b3 Draconis\", sospettata di mutare posizione, scopr\u00ec uno spostamento opposto a quello dovuto. Annotando tutti i dati necessari quali temperatura e comportamento del telescopio, annunci\u00f2 nel 1729 la scoperta dell'aberrazione. Egli tuttavia not\u00f2 che, calcolando gli effetti dell'aberrazione, resiste uno scostamento fisso di 2\" d'arco, il quale indicava l'esistenza di un altro fenomeno: il fenomeno in questione era la nutazione, che determina uno spostamento delle posizioni stellari ogni 18,6 anni.\nIl Settecento.\nIl catalogo di Messier.\nCharles Messier, astronomo francese, pubblic\u00f2 nel 1774 il celebre catalogo che porta il suo nome. Accanito cacciatore di comete, ne scopr\u00ec una quindicina e ne osserv\u00f2 molte altre. Si appassion\u00f2 nel catalogare gli oggetti del cielo inserendo anche una breve descrizione. Us\u00f2 un modesto riflettore da 19\u00a0cm installato presso l'Hotel de Cluny al centro di Parigi. Tra le sue scorribande celesti scopr\u00ec e catalog\u00f2 diversi oggetti famosi tra nebulose, galassie e ammassi, giungendo al numero di 103 oggetti; in seguito, altri astronomi ne aggiunsero altri facendo arrivare il catalogo a 110. Il catalogo di Messier, per quanto innovativo, presentava delle lacune osservative causate dalla modestia dello strumento usato. Herschel infatti dopo quasi un secolo risolse in stelle oggetti che Messier considerava semplici nebulosit\u00e0.\nHerschel e la scoperta di Urano.\nNel 1781, William Herschel scopr\u00ec Urano utilizzando un modesto telescopio da 18\u00a0cm. Questa scoperta, che lo fece divenire astronomo del Re, fu totalmente casuale: facendo conteggi stellari per determinare la forma della galassia, not\u00f2 la presenza di un astro vicino alla stella 1 Geminorum; egli intu\u00ec che ci\u00f2 che aveva all'oculare non era una stella, ma supponeva piuttosto che fosse una cometa, perch\u00e9 aumentando gli ingrandimenti aveva notato un dischetto circolare. Fece cos\u00ec una comunicazione ufficiale alla Royal Society, la quale constat\u00f2 che egli aveva invece scoperto un pianeta. Nel 1787 scopr\u00ec anche due satelliti di Urano, Titania e Oberon, e fu il primo ad osservare anche gli anelli di Urano, anche se l'effetto fu interpretato come un difetto d'ottica; gli anelli infatti verranno confermati solo nel 1977. Nel 1789, con un telescopio da 1,2\u00a0m di diametro, osserv\u00f2 per primo due satelliti interni all'anello di Saturno, Encelado e Mimas. Scopr\u00ec il sistema doppio \u03be Bootis, la doppia Algieba (\u03b3 Leonis), l'ammasso globulare NGC 2419 nella costellazione della Lince. Per ottenere questi risultati eccellenti, Herschel aveva costruito uno dei telescopi pi\u00f9 grandi dell'epoca, un newtoniano di ben 1,22\u00a0m di diametro e 12,20\u00a0m di lunghezza focale. Per costruirlo impieg\u00f2 tre anni di lavoro dal 1786 al 1789, affinando anche le tecniche di lavorazione dei telescopi e delle ottiche. Inoltre studi\u00f2 la forma visibile della galassia, tracciandone un disegno completo e intuendone la forma lenticolare.\nLa meccanica celeste.\nGiuseppe Luigi Lagrange, oltre ai contributi alla matematica analitica e al calcolo delle funzioni, svilupp\u00f2 un modello di meccanica celeste molto pi\u00f9 complesso e preciso. Nel 1773 not\u00f2 che era possibile esprimere la legge di Newton in termini di azione di un campo di forza che riempie lo spazio in modo continuo. In questo modo egli teneva ormai in considerazione gli effetti delle perturbazioni causate da altri pianeti su diversi valori come: inclinazione dell'orbita, direzione e lunghezza dell'asse maggiore, eccentricit\u00e0 dell'ellisse. Risultava cos\u00ec che i corpi celesti, pur mantenendo la loro orbita stabilita nel tempo, subivano molteplici influenze da parte degli altri pianeti.\nAltro valido contributo alla meccanica celeste fu portato da Pierre Simon Laplace, che scopr\u00ec la ciclicit\u00e0 del moto di Giove e Saturno, ciclicit\u00e0 stimata in circa 900 anni, per cui i pianeti appaiono accelerare o decelerare reciprocamente. Tale variazione era gi\u00e0 nota anche a Lagrange, ma solo Laplace ricondusse la variazione a un moto ciclico, confermando l'idea che il sistema solare presenta dei moti non casuali anche su grande scala temporale.\nLe invenzioni di Fraunhofer e le misure di parallasse di Bessel.\nJoseph Von Fraunhofer fu l'artefice di una piccola rivoluzione strumentale. Nel 1812 cominci\u00f2 a studiare un metodo per ottenere lastre di vetro prive di aberrazioni dell'immagine. Per raggiungere lo scopo, aveva bisogno di lavorare su ogni singolo colore prodotto dalle aberrazioni. Egli sfrutt\u00f2 allora il metodo del prisma con cui scompose la luce solare, ma nella scomposizione dei colori not\u00f2 che lo spettro prodotto manteneva diverse righe nere del tutto indipendenti dal vetro usato: aveva scoperto le righe di Fraunhofer. Le righe nere infatti non dipendevano dall'ottica, ma dalla luce solare. Esse in realt\u00e0 erano gi\u00e0 state osservate da altri ottici, ma Fraunhofer fu il primo che ne annot\u00f2 la posizione secondo la denominazione delle lettere dell'alfabeto; sar\u00e0 successivamente Kirchhoff ad interpretare correttamente l'origine delle strane righe nere. Fraunhofer ebbe anche per primo l'intuizione di usare un reticolo di diffrazione, al posto del prisma, per la scomposizione della luce. Con questo mezzo l'immagine degli spettri risultava pi\u00f9 precisa di quella ottenibile col prisma, introducendo cos\u00ec un nuovo modello di spettroscopio. \nPerfezion\u00f2 poi uno strumento che avrebbe premesso ulteriori scoperte astronomiche, l'eliometro, dapprima usato per la misura del diametro solare; a seguito dei perfezionamenti di Fraunhofer, Bessel riusc\u00ec ad ottenere la misura della prima parallasse stellare.\nFriedrich Wilhelm Bessel fu uno dei pi\u00f9 rappresentativi astronomi del XIX secolo. Nel 1838, grazie all'introduzione dell'eliometro di Fraunhofer, Bessel riusc\u00ec ad osservare la prima parallasse stellare e dunque a determinare la distanza della stella. Per la prima misura Bessel scelse la stella 61 Cygni, dotata di maggior moto proprio rispetto alle altre; dopo sei mesi di osservazioni riscontr\u00f2 una parallasse che determinava una distanza di 10,7 anni luce, valore assai preciso anche per i nostri giorni. Nel 1844, dopo decenni di osservazioni, Bessel annunci\u00f2 che Sirio ruotava attorno al baricentro di un sistema, ossia che Sirio comprendeva un oggetto invisibile. Queste scoperte aprivano la strada allo studio di posizione degli astri, nonch\u00e9 alla consapevolezza che l'universo visibile mostrava dimensioni enormi, ben oltre le aspettative iniziali.\nLa formazione del sistema solare.\nLe conoscenze oramai raggiunte nel campo della meccanica celeste permisero lo sviluppo di teorie legate alla formazione del sistema solare partendo dalla prima teoria esposta: quella dei vortici di Cartesio. Georges-Louis Leclerc avanz\u00f2 l'ipotesi che il sistema solare fosse nato dal Sole a seguito del passaggio ravvicinato di una stella: il corpo avrebbe estratto materia dal Sole creando i corpi planetari. Questa idea venne subito definita come teoria catastrofica.\nNel 1755, il filosofo tedesco Kant e successivamente nel 1796 in modo indipendente anche Laplace, esposero una teoria nuova definita poi come teoria di Kant-Laplace. La teoria prevedeva la nascita del sistema solare da una nube di gas, la quale, posta in rotazione per non collassare su s\u00e9 stessa, avrebbe formato al centro la stella che conosciamo, il Sole, mentre all'esterno il gas si sarebbe aggregato formando i proto-pianeti; nel tempo il Sole si sarebbe acceso come stella, e spazzata via la presenza di nubi e polveri ricadute poi sulle superfici planetarie, i cosiddetti proto-pianeti sarebbero divenuti quelli che conosciamo ora. Questa teoria, tuttora accreditata, spiega ad esempio il perch\u00e9 i pianeti gassosi si siano mantenuti all'esterno del sistema, nonch\u00e9 la disposizione uniforme sul piano dell'eclittica. Essa per\u00f2 mantiene delle incongruenze, ad esempio non si sa per quale motivo il materiale nebulare si sarebbe dovuto aggregare.\nL'Ottocento.\nLa scoperta dei primi asteroidi.\nIl primo gennaio 1801, Giuseppe Piazzi da Palermo scopr\u00ec un oggetto celeste che a prima vista sembrava una cometa. Divulgata la scoperta, Gauss cominci\u00f2 a osservare il corpo per determinarne i parametri orbitali, ma l'oggetto pass\u00f2 dietro il Sole; fu Olbers che lo ritrov\u00f2 nel 1802. Valutata quindi l'orbita e la distanza, William Herschel defin\u00ec l'oggetto \"asteroide\", in quanto, a causa del piccolo diametro, non riusciva a \"risolverne\" il disco, dando quindi un aspetto \"quasi stellare\". Piazzi lo battezz\u00f2 col nome di \"Cerere Ferdinandea\", poi modificato in Cerere. Inizialmente Cerere fu creduto un nuovo pianeta, anche perch\u00e9 si trovava esattamente alla distanza prevista dalla legge empirica di Titius-Bode.\nNel giro di pochi anni, Olbers scopr\u00ec Pallade e Vesta; Giunone fu scoperto nello stesso periodo da Karl Ludwig Harding. Dopo i primi quattro tuttavia, si dovette aspettare circa quarant'anni per vedere una nuova scoperta (Astrea, scoperto da Karl Ludwig Hencke).\nNonostante il continuo incrementarsi di tali scoperte, gli asteroidi furono considerati pianeti fino a circa il 1851, quando vennero riclassificati come \"corpi minori\" del sistema solare, ordinati in base ad un numero progressivo e non pi\u00f9 in base alla distanza dal Sole (come i pianeti).\nIl Sole e il ciclo delle macchie.\nNel 1848, Johann Rudolf Wolf introdusse un metodo di misura giornaliero delle macchie solari, detto anche \"numero di Wolf\"; questo valore tiene conto del numero di gruppi di macchie presenti e di quello singolo, seguito da un fattore K di valutazione delle condizioni di osservazione. Subito dopo l'introduzione di questo metodo, \u00e8 stato possibile calcolare l'andamento ciclico dell'attivit\u00e0 solare dal 1700 ad oggi, scoprendo l'esistenza di svariati cicli di attivit\u00e0 solare, il pi\u00f9 evidente dei quali \u00e8 quello di 11,04 anni.\nRichard Christopher Carrington ricav\u00f2 la legge di rotazione differenziale del Sole, e defin\u00ec la \"migrazione\" delle macchie verso l'equatore nel corso del ciclo. La migrazione in latitudine \u00e8 stata scoperta disponendo tutte le macchie osservate in un grafico a forma di farfalla.\nIl primo settembre 1859, Carrington osserv\u00f2 una nuova classe di fenomeni solari: i brillamenti. Egli vide una specie di lampo che saettava tra due macchie con una durata di cinque minuti; poco dopo avvenne una tempesta magnetica, gli aghi delle bussole impazzirono e apparve il giorno dopo un'aurora boreale. Questo fenomeno si ripete tutte le volte che sul Sole avviene un brillamento.\nLa movimentata scoperta di Nettuno.\nIl 23 settembre del 1846 si ebbe la scoperta di Nettuno. Le vicende legate alla sua scoperta furono piuttosto complesse: nel 1821 un collaboratore di Laplace, Alexis Bouvard, pubblic\u00f2 degli effemeridi di Urano, ma nell'introduzione al libro fece notare che vi erano delle discrepanze di posizione del pianeta; egli pens\u00f2 subito all'idea di un corpo perturbatore. Nel 1823, Bessel inizi\u00f2 una serie di osservazioni alla ricerca del pianeta, confrontando i dati di Bouvard, senza per\u00f2 ottenere risultati. George Biddell Airy, nominato direttore dell'osservatorio di Cambridge, rilev\u00f2 anch'egli queste discrepanze tra calcoli e osservazione, presentando un rapporto ufficiale. John Couch Adams, dopo alcuni mesi di lavoro, concluse che le perturbazioni erano causate da un pianeta; dopo due anni di analisi delle osservazioni indic\u00f2 in quale posizione potesse trovarsi il nuovo corpo. Anche Urbain Le Verrier, dopo aver ottenuto le stesse conclusioni, sollecit\u00f2 i colleghi francesi alla ricerca, ma non avendo avuto grandi consensi si rivolse successivamente, presso l'Osservatorio di Berlino, a Johann Gottfried Galle. Galle individu\u00f2 alla prima notte di osservazione il nuovo pianeta dopo ben 25 anni di tentativi. La scoperta fu il trionfo della meccanica celeste e dei calcoli matematici.\nLo spettro degli elementi chimici.\nRobert Wilhelm Bunsen si dedic\u00f2 ad una serie di esperimenti sull'azione chimica della luce sfruttando la sua celebre invenzione: il becco Bunsen (un bruciatore a gas regolabile). Egli cerc\u00f2 di identificare le sostanze chimiche mediante la colorazione della fiamma posta a contatto con le sostanze. Dapprima prov\u00f2 a identificare i tenui colori con dei filtri colorati, senza per\u00f2 ottenere una misura precisa; successivamente, l'amico Gustav Robert Kirchhoff sugger\u00ec l'idea di osservare la fiamma attraverso uno spettroscopio. L'idea era talmente valida che entrambi si misero a studiarne gli effetti con le diverse sostanze, scoprendo la correlazione tra sostanze e righe di Fraunhofer. A riprova del reale collegamento tra spettro ed elemento chimico, effettuarono altri esperimenti invertendo la condizione, e notando quindi come le stesse righe venissero prodotte, in emissione o in assorbimento, in base alle condizioni del materiale.\nI primi passi della spettroscopia.\nAngelo Secchi prosegu\u00ec l'opera appena avviata da Kirchhoff classificando le stelle in base al loro spettro. Egli infatti era convinto che su grande scala le stelle presentassero una logica suddivisione. Sfruttando uno spettrografo, Secchi distinse le stelle in quattro categorie: Tipo I, II, III e IV. La divisione spettrale divenne ancor pi\u00f9 importante quando si scopr\u00ec il legame con la temperatura superficiale. Secchi ebbe cos\u00ec modo di compilare il primo catalogo spettrale della storia dell'astronomia.\nWilliam Huggins, dopo aver letto il rapporto di Kirchhoff sull'identificazione degli elementi chimici tramite lo spettro, decise di compiere ricerche in questo campo. Usando appunto uno spettrografo, inizi\u00f2 la sua ricerca su altri oggetti del cielo: sulle comete individu\u00f2 la presenza di idrocarburi gassosi, e nel 1866 punt\u00f2 il suo strumento su una nova nella Corona Boreale, accorgendosi di una immane eruzione di idrogeno e altri gas. In questo modo avvi\u00f2 lo studio sui meccanismi delle nove, in quanto si pensava ancora fossero delle stelle nuove, o oggetti in rapido movimento. \nJoseph Lockyer, il fondatore della rivista \"Nature\", scopr\u00ec che sul Sole apparivano le righe di un elemento sconosciuto, chiamato poi elio. La sua fu una scoperta fondamentale per l'astronomia, poich\u00e9 l'elio \u00e8 una sostanza chiave nel processo evolutivo delle stelle. Nel 1890, durante un viaggio in Grecia, osserv\u00f2 l'orientamento dei templi greci e constat\u00f2 che gli assi erano allineati sulla direzione del sorgere e tramontare del Sole. Suppose allora che anche i templi egizi potevano avere degli orientamenti. Intraprese cos\u00ec lo studio di alcuni monumenti, riscontrando che sette templi egizi erano orientati verso il sorgere di Sirio. Le scoperte di Lockyer furono subito apprezzate. Egli trov\u00f2 poi l'orientamento del tempio di Ammon-Ra a Karnak, e successivamente estese le sue ricerche a Stonehenge, riuscendo a stabilire la data della loro fondazione.\nIl Novecento.\nIl meccanismo delle stelle.\nUn valido lavoro semplificativo fu portato avanti separatamente da Ejnar Hertzsprung e Henry Norris Russell. Herztsprung ide\u00f2 una teoria classificatoria delle stelle di uno stesso tipo spettrale secondo la loro luminosit\u00e0, la temperatura e la massa. L'intuizione matematica sfocer\u00e0 poi in un diagramma sviluppato parallelamente da Russell dove si rappresentano le tipologie di stelle secondo uno schema logico e secondo classi di stelle. Tuttavia, seppur il diagramma Hertzsprung-Russell chiariva le tipologie e i comportamenti delle stelle, restava ancora da capire quale fosse il meccanismo evolutivo e la dinamica interna delle stelle.\nArthur Stanley Eddington sin dall'inizio dei suoi studi si interess\u00f2 dell'equilibrio interno delle stelle e dei connessi meccanismi. Egli applic\u00f2 la legge dei gas perfetti alle stelle, riuscendo a calcolare la luminosit\u00e0 di una stella qualora fossero noti la massa e il raggio. Successivamente si occup\u00f2 del meccanismo delle Cefeidi scoperte da Henrietta Swan Leavitt. Eddington intu\u00ec che alle variazioni di luminosit\u00e0 erano associate variazioni di raggio della stella. \nI suoi studi sull'equilibrio delle stelle descrivevano il modello stellare come un equilibrio di forze: il variare della forza gravitazionale e di quella raggiante determinava una variazione dei meccanismi interni della stella. Eddington tra l'altro intu\u00ec che il \"motore\" delle stelle era legato a una qualche forma di radioattivit\u00e0 che agiva rompendo i nuclei degli elementi secondo qualche reazione sub-atomica. Nel 1920 egli consider\u00f2 l'idrogeno quale responsabile di reazioni nucleari innescate dalle pressioni e temperature interne delle stelle; a quelle condizioni il processo di rottura dei nuclei tende ad auto alimentarsi innescando delle reazioni esotermiche.\nL'espansione dell'Universo.\nLo scienziato che ha rivoluzionato il comune modo d'intendere la materia e l'universo \u00e8 stato senza dubbio Albert Einstein. Nel 1905 pubblic\u00f2 la sua \"Teoria della relativit\u00e0 ristretta\" che avrebbe sconvolto le basi della fisica classica. In essa, ad esempio, si enunciava che il tempo non \u00e8 da considerarsi un concetto assoluto, ma relativo, in quanto esso varia in base alla velocit\u00e0 dell'osservatore. Nella relativit\u00e0 ristretta si trova anche la famosa formula \"E\"=\"mc\"\u00b2, e la spiegazione delle emissioni luminose in quanti di energia chiamati successivamente fotoni; in questo modo fu anche possibile spiegare l'effetto fotoelettrico, la cui interpretazione \u00e8 impossibile con la fisica classica. \nNel 1916 espose in forma definitiva la sua \"Teoria della relativit\u00e0 generale\", secondo la quale la gravit\u00e0 di un corpo \u00e8 in grado di modificare le propriet\u00e0 dello spazio fisico, ipotizzando cos\u00ec la curvatura dello spazio-tempo. La validit\u00e0 delle sue affermazioni teoriche fu confermata sperimentalmente grazie alle misure della rotazione dell'orientamento dell'orbita di Mercurio, dal fenomeno di \"redshift\" delle stelle, e infine dalla curvatura dei raggi luminosi nei campi gravitazionali. Nel 1950 pubblic\u00f2 un'appendice alla sua teoria della relativit\u00e0 nella quale spiegava lo spazio quadridimensionale e l'idea di un universo come entit\u00e0 finita in espansione. Successivamente, nel 1953 pubblic\u00f2 una seconda appendice in cui esponeva i principi di una \"Teoria del campo unificato\" mediante la quale si mette in relazione la gravitazione e l'elettromagnetismo, il che ricondurrebbe ad un'unica teoria i fenomeni fisici macroscopici. Tale idea adesso prende il nome di \"Teoria del tutto\" in cui si ipotizza l'unione di tutte le forze fisiche in un'unica teoria. \nNel 1929, Edwin Hubble osserv\u00f2 uno spostamento dello spettro delle galassie verso il rosso. Questo spostamento, detto anche \"redshift\", poteva essere spiegato solamente come un effetto dell'allontanamento delle galassie le une dalle altre. Riportando su di un diagramma la velocit\u00e0 di allontanamento delle galassie e la distanza, not\u00f2 che il grafico aveva un andamento lineare, il che significava che all'aumentare della distanza la velocit\u00e0 delle galassie aumentava. Ma non solo: l'osservazione di oggetti distanti riporterebbe la visione dell'Universo come era nel passato. Egli quindi introdusse una famosa costante (detta poi \"costante di Hubble\") che lega questa importante relazione.\nNel 1931 Georges Lema\u00eetre, in un articolo pubblicato sulla rivista \"Nature\", propose che l'Universo si fosse espanso a partire da un punto iniziale, che egli chiam\u00f2 \"atomo primigenio\"; tale teoria fu poi meglio conosciuta con la denominazione di Big Bang.\nLa scoperta di Plutone.\nIl 18 febbraio del 1930 l'astronomo Clyde Tombaugh scopr\u00ec Plutone. All'epoca si credeva che le perturbazioni osservate nell'orbita di Nettuno fossero dovute all'esistenza di un altro pianeta; quando Tombaugh scopr\u00ec Plutone si pens\u00f2 di avere risolto il problema, ma studi successivi dimostrarono che Plutone era troppo piccolo per causare tali perturbazioni.\nLa nostra galassia e le galassie.\nNel 1917 Harlow Shapley, studiando la distribuzione degli ammassi globulari, arriv\u00f2 alla conclusione che il Sole non si trova al centro della Galassia (come aveva creduto William Herschel) ma in una posizione periferica. Shapley riteneva inoltre che le nebulose a spirale, scoperte nel secolo precedente da William Parsons, facessero parte della nostra galassia. Nel 1924 Edwin Hubble annunci\u00f2 la scoperta che le nebulose a spirale erano invece altre galassie. Hubble classific\u00f2 le galassie in base al loro aspetto, raggruppandole in tre classi (ellittiche, spirali e spirali barrate).\nUn valido rivale di Hubble nel campo dello studio delle galassie fu Fritz Zwicky. Utilizzando il telescopio del Monte Palomar, scopr\u00ec un gran numero di galassie compatte, costituite dal solo nucleo. Dallo studio approfondito della loro distribuzione not\u00f2 la tendenza delle galassie ad unirsi in superammassi. Gi\u00e0 dal 1933 Zwicky ipotizzava la possibile esistenza della materia oscura: osservando le interazioni gravitazionali di alcune galassie, not\u00f2 che la materia visibile era insufficiente per tenerle unite, e stim\u00f2 quindi la presenza di una quantit\u00e0 di materia complessiva venti volte superiore a quella visibile.\nNel 1934, dopo la scoperta in laboratori terrestri dell'esistenza dei neutroni, Zwicky assieme a Baade ipotizz\u00f2 che le esplosioni di supernovae avrebbero potuto lasciare come residuo un nucleo consistente di neutroni, ossia una \"stella di neutroni\".\nPer pi\u00f9 di trent'anni la loro esistenza \u00e8 stata considerata una pura speculazione teorica. In seguito per\u00f2, nel 1967, Jocelyn Bell e Anthony Hewish rilevarono dei segnali radio pulsanti provenienti da una direzione fissa nello spazio. A seguito di successive osservazioni si scopr\u00ec che le pulsazioni, della durata di circa 2 centesimi di secondo, si ripetevano con intervalli costanti di circa 1 secondo: le pulsazioni provenivano da una pulsar, ossia da una stella di neutroni.\nI buchi neri.\nLa prima ipotesi di buco nero fu formulata nel 1796 da Laplace, il quale ipotizz\u00f2 l'esistenza di stelle \"invisibili\", in quanto talmente massive da rendere impossibile la fuoriuscita della luce da esse.\nQuando fu introdotta la Relativit\u00e0 Generale, l'esistenza dei buchi neri ebbe un supporto teorico non indifferente. Karl Schwarzschild infatti, sfruttando le basi teoriche della Relativit\u00e0, postul\u00f2 l'esistenza del \"raggio di Schwarzschild\" o \"orizzonte degli eventi\", una regione attorno ad un buco nero dalla quale la luce non pu\u00f2 sfuggire. Il raggio di questa regione dipende dalla massa del corpo, e il suo valore \u00e8 di 2,95 volte la massa del corpo stesso, espresso in masse solari.\nRobert Oppenheimer dimostr\u00f2 nel 1939 come un corpo di grande massa, che abbia consumato il suo combustibile, possa collassare per formare un buco nero. La sua dimostrazione per\u00f2 rest\u00f2 confinata nella teoria fino al 1965, quando fu scoperto, a 7000 anni luce di distanza dalla Terra, un possibile buco nero, Cygnus X-1: un oggetto troppo grande per essere una stella di neutroni e troppo piccolo per essere una stella comune.\nLo stato stazionario.\nDopo il secondo conflitto mondiale, gli scienziati Hoyle, Gold e Bondi, indipendentemente proposero un modello di universo stazionario. Per non cadere in contraddizione con la legge di Hubble (dunque sull'evidenza di un universo in espansione), ipotizzarono un Universo in movimento, ma stazionario nella sua evoluzione, ossia immutabile nel tempo e uniforme. La sua densit\u00e0 quindi, invece di diminuire come nel modello in espansione, si manterrebbe costante grazie ad una continua creazione di materia dal \"nulla\"; in questo modo si avvalorerebbe il principio cosmologico perfetto, che ipotizza un Universo uniforme nella sua distribuzione e uguale nel tempo, ammettendo l'uguaglianza delle leggi fisiche in ogni luogo. Infatti il modello in espansione pone dei dubbi su tale ipotesi.\nFred Hoyle, fervido sostenitore dello stato stazionario, fu anche lo scienziato che sugger\u00ec l'idea che il \"combustibile\" nucleare delle stelle fosse l'elio, il quale avrebbe formato nel nucleo delle stelle svariati elementi, tra cui il carbonio, l'ossigeno e persino elementi pesanti come il ferro.\nLa radiazione di fondo.\nNel 1948, presso la George Washington University, Alpher, Gamow e Herman ipotizzarono che subito dopo il Big Bang, quando l'Universo aveva un'et\u00e0 stimabile in frazioni di secondo, doveva essersi prodotta una radiazione cosmica di fondo per effetto dell'espansione, con un valore di 5 K. Inoltre, George Gamow ipotizzava che l'universo primordiale fosse estremamente caldo, e che la successiva espansione, col conseguente abbassamento delle temperature, avrebbe poi \"congelato\" la composizione della materia primordiale. Il suo calcolo infatti sar\u00e0 successivamente confermato dalle osservazioni.\nNel 1965, Arno Penzias e Robert Woodrow Wilson, dei Bell Telephone Laboratories in New Jersey, mentre compivano ricerche su un disturbo continuo alle comunicazioni intercontinentali, scoprirono l'esistenza di una radiazione costante, priva di variazioni stagionali o di direzioni preferenziali. Casualmente, dei ricercatori dell'universit\u00e0 di Princeton seppero dei risultati di Penzias e Wilson, interpretando la scoperta come la prova dell'esistenza della radiazione di fondo. Successivamente si ebbe conferma che essa emetteva a 3 K: era la conferma dell'esistenza della radiazione che permea l'Universo, il cosiddetto \"eco del Big Bang\". La sconvolgente scoperta ha soppiantato la teoria dello stato stazionario, dando prova evidente dell'origine e dell'espansione dell'Universo. Per la scoperta, Penzias e Wilson ricevettero il Premio Nobel.\nLo sviluppo dell'astronautica.\nL'astronomia ha avuto un ulteriore sviluppo con la nascita dell'astronautica: grazie ad essa \u00e8 stato possibile conoscere l'universo in maniera pi\u00f9 approfondita e precisa. Infatti col lancio dei primi satelliti artificiali \u00e8 stato possibile scoprire alcuni aspetti dell'universo altrimenti sconosciuti. Grazie al satellite Explorer 1 nel 1958 furono scoperte le fasce di van Allen, successivamente con l'ulteriore sviluppo dei programmi spaziali il raggio d'azione dell'astronautica si ampli\u00f2, con l'invio delle prime sonde spaziali verso la Luna. Oltre al passo fondamentale dello sbarco sulla Luna nel 1969 (preceduto dall'esplorazione delle sonde automatiche Surveyor), furono avviate anche altre missioni di esplorazione del sistema solare: nel 1961 l'Unione Sovietica invi\u00f2 le prime sonde su Venere e Marte.\nNel 1965 la sonda Statunitense Mariner 4 effettu\u00f2 per prima il sorvolo di Marte trasmettendo immagini. Nel 1971 la sonda sovietica Venera 7 fu la prima ad atterrare su Venere, mentre la successiva Venera 9 invi\u00f2 anche delle immagini della superficie. Nello stesso anno la sovietica Mars 3 atterr\u00f2 su Marte senza per\u00f2 inviare immagini. Si dovette attendere il 1976 con l'americana Viking per scoprire l'aspetto del pianeta dal suolo. Due anni prima la sonda Mariner 10 raggiunse Mercurio.\nGrazie alle missioni interplanetarie Pioneer nel 1973 la Pioneer 10 fu la prima sonda ad inviare immagini ravvicinate di Giove. La Pioneer 11 sorvol\u00f2 per prima Saturno nel 1979. L'avvio del Programma Voyager consent\u00ec la conoscenza dettagliata dei pianeti gassosi del sistema solare, ma soprattutto il primo sorvolo di Urano nel 1986 e di Nettuno nel 1989 da parte del Voyager 2.\nNel 1986 grazie al passaggio ravvicinato della cometa di Halley, la sonda Giotto fu la sonda che pi\u00f9 si avvicin\u00f2 all'astro eseguendo spettacolari fotografie. Negli anni novanta la sonda Ulysses ha eseguito le prime osservazioni dei poli del Sole.\nUn rinnovato interesse verso la Luna e Marte ha permesso l'avvio di una serie di programmi di esplorazione di questi ultimi corpi, con l'intenzione di preparare in futuro lo sbarco umano su Marte.\nLe conoscenze astronomiche sono state notevolmente estese con l'invio in orbita del telescopio spaziale Hubble, il quale ha consentito di spingere lo sguardo l'oltre i confini gi\u00e0 raggiunti dai telescopi a terra. Grazie al telescopio spaziale infatti \u00e8 stato possibile scoprire che l'universo \u00e8 attualmente in una fase di espansione accelerata e che esso appare, in regioni dello spazio profondo, assai uniforme.\nLa teoria inflazionaria.\nNel 1981, il fisico Alan Guth ipotizz\u00f2 la teoria dell'universo inflazionario. A seguito di ricerche effettuate dai cosmologi, si \u00e8 giunti a comprendere che non tutta la materia esercita un'attrazione gravitazionale: si pensa, infatti, che ad alte temperature e densit\u00e0 esiste della materia che \"antigravita\". Con questo presupposto, Guth ha ipotizzato la possibilit\u00e0 che nelle prime frazioni di secondo di vita dell'universo, precisamente nell'intervallo tra i 10\u221235 e i 10\u221232 secondi dopo il Big Bang, l'influenza dell'antimateria abbia favorito un'espansione fortemente accelerata. In questo modo si potrebbe spiegare l'apparente omogeneit\u00e0 dell'Universo. Tale teoria necessita ancora di evidenze osservative che possano avvalorare la sua sostenibilit\u00e0.\nNel 1998 tre team indipendenti di scienziati hanno scoperto, analizzando i dati relativi alle supernovae Ia dal telescopio Hubble, che l'Universo non solo si espande ma la sua espansione \u00e8 accelerata. Nel 2011 questa scoperta ha premiato gli scienziati Saul Perlmutter, Brian Schmidt e Adam Reiss del Premio Nobel per la Fisica.Questa scoperta, successivamente avvalorata anche dalle misure del telescopio Spitzer, pone in realt\u00e0 un enorme problema cosmologico, dato che sino a poco tempo fa si considerava l'espansione il solo frutto della spinta finale del big bang. Oggi si suppone che questa espansione accelerata dipenda da un qualche ruolo dell'energia oscura che tenderebbe a vincere la gravit\u00e0 naturale tra le galassie con un effetto opposto.\nLa teoria delle stringhe.\nLa teoria delle stringhe, talvolta definita teoria delle corde, \u00e8 una teoria della fisica che ipotizza che la materia, l'energia e in alcuni casi lo spazio e il tempo siano in realt\u00e0 la manifestazione di entit\u00e0 fisiche sottostanti, chiamate appunto stringhe o brane, a seconda del numero di dimensioni in cui si sviluppano. Le sue basi sono state gettate nel 1968 quando il fisico teorico Gabriele Veneziano cercando di capire la forza nucleare forte, fece una sensazionale scoperta. Egli trov\u00f2 che una funzione a variabili complesse creata dal matematico svizzero Leonhard Euler (latinizzato Eulero), la funzione beta, si adattava perfettamente ai dati sull'interazione forte; applicando la funzione beta alla forza forte, la formula funzionava, ma nessuno sapeva spiegarsi perch\u00e9.\nLa teoria ribalta molti aspetti della fisica tradizionale, ipotizzando tra l'altro l'esistenza di corde gravitazionali su cui sarebbero racchiuse 14 dimensioni. Se da un lato questa teoria \u00e8 in grado di spiegare certi processi ancora oscuri legati alla struttura dell'universo, dall'altro non \u00e8 ancora in grado di produrre alcuna predizione sottoposta a verifica sperimentale; non esistono quindi conferme evidenti della teoria. \u00c8 tuttavia una teoria molto attiva ed in veloce sviluppo.\nXXI secolo.\nPianeti extrasolari.\nNel 1992 furono scoperti due pianeti extrasolari attorno a una pulsar, e nel 1995 Michel Mayor e Didier Queloz confermarono l'esistenza del primo pianeta extrasolare attorno a una stella simile al Sole. La notizia suscit\u00f2 grande clamore nel mondo scientifico. Da quel momento l'affinamento delle tecniche osservative ha permesso uno sviluppo esponenziale delle scoperte con metodi sempre pi\u00f9 precisi, e lo sviluppo di apposite missioni spaziali hanno fatto della ricerca di esopianeti uno degli argomenti di maggior interesse astronomico. Diversi pianeti sono stati scoperti nel XXI secolo con il metodo della velocit\u00e0 radiale, soprattutto pianeti giganti, mentre con il lancio di telescopi spaziali prima di COROT e in seguito di telescopio spaziale Kepler, sono stati scoperti migliaia di pianeti utilizzando il metodo del transito, nonostante, nel caso di Kepler, si sia osservata solamente una piccola porzione di cielo. L'interesse si \u00e8 spostato sempre pi\u00f9 nella ricerca di pianeti simili alla Terra posti ad una certa distanza dalla propria stella, nella cosiddetta \"zona abitabile\", dove potrebbe esistere acqua liquida in superficie, condizione favorevole per ospitare forme di vita. Sono stati scoperti sistemi planetari piuttosto diversi dal sistema solare, la cui conformazione rimette in discussione le teorie di formazione planetaria normalmente accettate.\nScoperte sul sistema solare.\nNel gennaio del 2005 un gruppo di astronomi guidato da Michael E. Brown scopr\u00ec Eris. Essendo al di l\u00e0 di Plutone, Eris venne originariamente definito come il decimo pianeta del sistema solare, ma nel 2006, a seguito di una decisione dell'Unione Astronomica Internazionale, Eris venne classificato come pianeta nano, definizione che fu applicata anche a Plutone.\nNel 2015 due sonde spaziali statunitensi hanno inviato per la prima volta immagini ravvicinate di Cerere e di Plutone.\nL'11 febbraio 2016 viene annunciata la scoperta delle onde gravitazionali teorizzate da Albert Einstein attraverso la rilevazione congiunta degli strumenti LIGO e VIRGO.\nPresente e futuro.\nNel XXI secolo gli studi in campo cosmologico hanno ricevuto notevoli impulsi da nuove tecniche di studio e da nuove strumentazioni. Si \u00e8 avuta prova dell'esistenza della materia oscura, ipotizzata da tempo, e si \u00e8 scoperto che l'energia oscura, ritenuta responsabile dell'accelerazione dell'espansione dell'universo, costituisce il 70% di tutta l'energia presente nell'universo. La materia non barionica costituisce la stragrande maggioranza della composizione dell'universo e lo studio della fisica delle particelle \u00e8 divenuto uno dei punti di maggior interesse per comprendere l'et\u00e0, la geometria e il destino finale dell'Universo. L'entrata in funzione nel 2008 dell'acceleratore LHC del CERN ha permesso la scoperta del bosone di Higgs, particella elementare solo teorizzata in precedenza e fondamentale nella teoria del Modello standard.\nLa sonda WMAP ha misurato con grande precisione la radiazione cosmica di fondo, stimando l'et\u00e0 dell'Universo in 13,7 miliardi di anni, e confermando che l'Universo \u00e8 composto solo per il 4% da materia barionica.\nIl sostituto del telescopio spaziale Hubble, il Telescopio Webb, grazie alle nuove tecnologie e al suo maggior diametro permetter\u00e0 dal 2022 di avvicinare le regioni dello spazio profondo, cercando di determinare le condizioni iniziali di formazione dell'universo."}
{"id": "115300", "revid": "1318658", "url": "https://it.wikipedia.org/wiki?curid=115300", "title": "AGSM Verona Calcio Femminile", "text": "LAssociazione Sportiva Dilettantistica AGSM Verona Calcio Femminile, nota come ultima denominazione Verona Women, in precedenza Calcio Femminile Bardolino Verona, \u00e8 stata una societ\u00e0 di calcio femminile con sede nella citt\u00e0 di Verona. Tra le pi\u00f9 titolate d'Italia, ha cessato l'attivit\u00e0 nel 2018, cedendo il titolo sportivo al Women Hellas Verona.\nLa storia.\nNata come Societ\u00e0 Sportiva Calcio Femminile Bardolino, la squadra ha iniziato la sua attivit\u00e0 nel campionato Regionale Veneto del 1995-1996. Ha vinto il campionato con una squadra di giovanissime allenate da Romano Cucconi. Assieme al campionato vincono anche la Coppa Disciplina, trofeo che sar\u00e0 vinto pi\u00f9 volte in seguito, sottolineando la correttezza delle squadre che si sono succedute.\nIl campionato successivo fu quello di Serie B. La squadra si rinforz\u00f2 con atlete di esperienza, quali Placchi, Crosina, Perbellini, e la prima straniera, la nazionale austriaca Elke Scheubmayer, che si inserirono nel gruppo delle giovani del primo campionato, tra cui si misero in evidenza, fra le altre, Boni, Battistoli, Sancassani e Perricone. La squadra vinse il campionato, raggiungendo la Serie A a due anni dalla fondazione. Nello stesso anno arriv\u00f2 alla semifinale di Coppa Italia, evento mai pi\u00f9 ripetuto da una squadra non di prima serie.\nBardolino, la serie A e i primi scudetti.\nBen presto la squadra si struttur\u00f2, oltre che con la prima squadra, anche con le compagini per il campionato giovanile. Con la conquista della Serie A vi fu l'inizio dell'utilizzo del nuovo stadio di Calmasino. Alla prima esperienza di Serie A vi fu la sostituzione del primo allenatore, che \u00e8 ancora in forza al Bardolino per il settore giovanile, con Antonio Curreri. La squadra serie A si piazz\u00f2 al 7\u00ba posto con 39 punti.\nNel 1998-1999 la squadra fu guidata da Pierluigi Giarola ottenendo il 5\u00ba posto con 50 punti e la coppa disciplina.\nL'anno successivo vi fu un altro 5\u00ba posto con 55 punti e il primo titolo italiano conquistato dalla squadra primavera.\nNel campionato 2000-2001 appare la prima allenatrice donna, Anna Maria Mega, ottenendo il 5\u00ba posto con 57 punti. Nello stesso anno vi fu la finale di Coppa Italia, persa per 1 a 0 con la , vincitrice dello scudetto. Questo permise al Bardolino di partecipare in apertura della stagione successiva alla Supercoppa. \u00c8 il primo trionfo della prima squadra: dopo essere state in vantaggio per 2 a 0, le bardolinesi furono raggiunte dalla Torres e la vittoria arriv\u00f2 nel secondo tempo supplementare con un gol su punizione di Valentina Boni, che era gi\u00e0 nella prima squadra del campionato regionale.Nel 2001-2002 le giocatrici del Bardolino furono convocate in numero elevato in Nazionale, e fra queste ve n'erano alcune del primo nucleo locale. Il campionato fin\u00ec con la squadra al 3\u00ba posto e fu portato a casa anche il Torneo di Arco intitolato a Beppe Viola.\nNel campionato 2002-2003 il Bardolino retrocede di un posto nella classifica finale, ma realizzando 56 punti. Fu un campionato in cui le due attaccanti del Bardolino e della Nazionale, Boni e Pasqui realizzarono 45 gol in due equamente distribuite. Un'altra ragazza del vivaio locale approd\u00f2 in Nazionale: Ilenia Sancassani.\nCon il piazzamento la squadra pot\u00e9 partecipare alla prima Italy Women's Cup, un torneo estivo in Sicilia. Il CF Bardolino si piazz\u00f2 al 3\u00ba posto battuto in semifinale dalla Lazio che poi in finale vinse il torneo. Anche per le squadre giovanili fu un buon anno.\nIl campionato 2003-2004 comincia con un grosso rinnovamento della societ\u00e0 e della squadra, che cambia denominazione: Bardolino Verona 83. Il nuovo allenatore \u00e8 Walter Bucci, le colonne in attacco della squadra e della Nazionale, Boni e Pasqui, si trasferiscono alla Lazio e arrivano altre nazionali, Ficarelli dal Foroni Verona, Croce e Casali dalla Lazio. Con una forte dose di sfortuna e complici degli infortuni che colpiscono le giocatrici migliori, il Bardolino parte in fondo alla classifica; un buon girone di ritorno permette di raggiungere il 7\u00ba posto con 30 punti. La partecipazione all'Italy Women's Cup disputata nei dintorni di Venezia \u00e8 in linea con il resto della stagione.\nIl campionato 2004-2005 vede il Poliplast Bardolino vincere per la prima volta lo scudetto: 1\u00ba posto con 53 punti, mentre la squadra primavera arriva seconda.\nLa stagione 2005-2006 inizia con una eliminazione dalla Coppa dei Campioni. Nel girone eliminatorio la squadra arriva seconda per differenza reti, dopo due vittorie e un pareggio e senza aver subito un solo gol; a livello nazionale la vittoria nella Supercoppa vinta con la rivale Torres. Nella stagione 2006-2007 il Bardolino vince scudetto, Coppa Italia e Coppa Disciplina. L'attaccante Patrizia Panico, capitano della Nazionale azzurra, conquista il titolo di capocannoniere.\nBardolino Verona.\nNel 2007 dalla fusione con il C.S. A.A. Pupi di Verona \u00e8 nata l'A.S.D. Bardolino Verona C.F. e nella stagione 2007-2008 il Bardolino Verona si \u00e8 riconfermato campione d'Italia.\nIl prologo della stagione successiva ha riservato ancora un successo alla formazione scaligera: Melania Gabbiadini ha messo a segno il gol dell'1-0 finale contro la Torres e ha consegnato alle giallobl\u00f9 la quarta Supercoppa della propria storia. Il campionato 2008-2009 sembr\u00f2 spezzare il predominio del Bardolino Verona, che per gran parte della stagione si era trovata a rincorrere la Torres, ma il torneo si decise a favore delle giallobl\u00f9, che tornarono in testa nelle ultime battute. Le scaligere spensero le speranze di controsorpasso delle sarde nello scontro diretto della penultima giornata grazie ad un nuovo decisivo gol di Melania Gabbiadini, vincendo cos\u00ec per la quarta volta il titolo di campione d'Italia.\nNell'estate del 2009 nonostante la riconfermata supremazia a livello nazionale i dirigenti del Bardolino Verona decisero di avviare un nuovo ciclo per la stagione entrante, esonerando l'allenatore Renato Longega e separandosi da calciatrici fondamentali come il bomber Patrizia Panico. La scelta non si rivel\u00f2 tra le pi\u00f9 sagge, con la squadra che nel campionato di Serie A 2009-2010, dopo aver conquistato tre titoli consecutivi, dovette accontentarsi del secondo posto. L'anno dopo la societ\u00e0 venne profondamente ristrutturata, cambiando sede trasferendosi da Bardolino a Verona. Dalla stagione 2010-2011 le partite casalinghe vengono disputate allo Stadio Aldo Olivieri, sito a Verona in via Sogare, capace di circa 3\u00a0000 posti. Con il ritorno di mister Longega ed una serie di giovani calciatrici introdotte in prima squadra, i risultati tardarono ad arrivare ma la squadra si riprese nel girone di ritorno chiudendo il campionato al quinto posto.\nNella stagione 2011-2012 la squadra, tornata competitiva, chiuse al secondo posto con solo due punti di ritardo dalle eterne rivali sarde della Torres.\nAGSM Verona.\nNell'estate 2013 dalla fusione con l'A.S.D. Atletico Grezzana C5 \u00e8 nata l'A.S.D. AGSM Verona F.C. Grezzana. La stagione 2014-2015 \u00e8 quella del ritorno allo scudetto, conquistato davanti al Brescia campione uscente. Dopo aver preso la testa della classifica alla 17\u00aa giornata, ha resistito al ritorno delle bresciane, vittoriose nello scontro diretto della 21\u00aa giornata, vincendo le ultime cinque partite della stagione. Un contributo importante alla conquista dello scudetto \u00e8 arrivato da Patrizia Panico, capocannoniere del campionato con 33 reti realizzate.\nAlla stagione 2015-2016 la squadra si \u00e8 iscritta come A.S.D. AGSM Verona C.F.. Nonostante una serie di infortuni abbiano condizionato la squadra, l'AGSM Verona ha terminato il campionato al secondo posto dietro al Brescia campione, guadagnando l'accesso alla UEFA Women's Champions League a scapito della Fiorentina, sconfitta nello scontro diretto dell'ultima giornata.\nNell'estate 2018 la societ\u00e0 si \u00e8 iscritta al campionato di Serie A come A.S.D. Verona Women. Il 18 settembre 2018, pochi giorni prima dell'inizio del campionato, la FIGC ha ratificato la cessione del titolo sportivo del Verona Women alla societ\u00e0 Women Hellas Verona S.S.D., sezione femminile dell'Hellas Verona F.C..\nLe competizioni europee.\nL'esordio nelle competizioni UEFA \u00e8 avvenuto nella UEFA Women's Cup 2005-2006, con il Bardolino a disputare la prima fase a gironi, terminata a pari punti con il Neulengbach, ma con le austriache avanti per la miglior differenza reti. Nell'edizione 2007-2008 il Bardolino Verona ha superato la prima fase a gironi e ha raggiunto le semifinali, sorprendendo tutti con un risultato che non ha precedenti per il calcio femminile italiano. Dopo aver pareggiato nel girone della seconda fase con le campionesse in carica dell'Arsenal ed aver eliminato nei quarti le forti danesi del Br\u00f8ndby, le ragazze del Bardolino si sono dovute arrendere allo strapotere delle favoritissime tedesche dell'1. FFC Francoforte; da ricordare la partita di ritorno allo stadio Marcantonio Bentegodi di fronte a tifosi. Nell'edizione 2008-2009 il Bardolino Verona non \u00e8 riuscito a replicare il risultato dell'anno precedente, venendo eliminato nei quarti di finale dall'Olympique Lione. Sia nella prima edizione della Champions League sia nella stagione successiva il cammino del Bardolino Verona \u00e8 stato interrotto nei sedicesimi di finale per opera delle danesi del Fortuna Hj\u00f8rring. Nelle edizioni 2012-2013 e 2015-2016, invece, il cammino delle veronesi \u00e8 stato interrotto negli ottavi di finale dalla stessa squadra, nota come LdB Malm\u00f6 nel 2012 e come FC Roseng\u00e5rd nel 2015.\nStatistiche.\nRisultati nelle competizioni UEFA.\n\"Come Bardolino\"\n\"Come Bardolino Verona\"\n\"Come AGSM Verona\""}
{"id": "115301", "revid": "760369", "url": "https://it.wikipedia.org/wiki?curid=115301", "title": "Monte Berico", "text": "Monte Berico \u00e8 un colle, alto poco pi\u00f9 di 100 metri s.l.m., che rappresenta la parte pi\u00f9 settentrionale del complesso dei Colli Berici, situato a poca distanza dal centro storico di Vicenza e sovrastante la citt\u00e0. Sulla sua sommit\u00e0 sorge il santuario della Madonna di Monte Berico, patrona della citt\u00e0 e della diocesi.\nMonte Berico \u00e8 anche il nome di una delle zone residenziali pi\u00f9 signorili della citt\u00e0, costruita sulle pendici del colle nella prima met\u00e0 del Novecento e costituita quasi esclusivamente da ville e abitazioni unifamiliari. Di fronte al santuario sorge il piazzale della Vittoria con un'ampia balconata su tutta la citt\u00e0, la parte settentrionale della provincia, nonch\u00e9 sulle Prealpi Vicentine.\nStoria.\nEpoca antica e medioevo.\nNon siamo in possesso di documenti o reperti archeologici relativi a luoghi di culto o insediamenti umani su Monte Berico in epoca antica. Possiamo solo supporre che vi fosse qualcosa, in quanto nell'antichit\u00e0 i colli e i promontori vicini alle citt\u00e0 erano spesso coronati da un santuario o da un tempio. Gli storici vicentini hanno parlato di un tempietto ad Apollo e a Diana collocato a protezione della \u201cVicetia\u201d romana sulle pendici del colle, ma non abbiamo sufficienti elementi per affermarne la veridicit\u00e0, probabilmente perch\u00e9 i reperti andarono dispersi o perduti.\n\u00c8 sicuro invece che su Monte Berico vi furono luoghi di culto durante il Medioevo. Alle monache benedettine di San Pietro apparteneva una chiesa, pure essa dedicata a questo santo, edificata nel punto pi\u00f9 alto del tratto in cui, pi\u00f9 tardi, furono costruite le Scalette. Durante il XIV secolo essa fu sede dei Cavalieri della Beata Vergine Gloriosa - detti anche Cavalieri Gaudenti - e venne distrutta durante la guerra della lega di Cambrai.\nAlla base occidentale del Monte si trovavano, alla fine del primo millennio, la chiesa, il convento e l'ospizio di San Giorgio. Al di l\u00e0 delle leggende che circondano le origini di questa chiesa, il primo documento che abbiamo in proposito \u00e8 un privilegio del 983, il quale attesta che il vescovo Rodolfo in quell'anno restitu\u00ec ai benedettini del monastero dei Santi Felice e Fortunato, insieme con il possesso e i diritti su altri territori, il \"vantium\" (cio\u00e8 un terreno acquitrinoso) \"Sancti Georgi cum capella\". Essi vi si insediarono con l'obiettivo \u2013 come in molte altre zone del vicentino - di bonificare la zona paludosa e probabilmente costruirono anche un ospizio destinato ai viandanti che dovevano fermarsi fuori citt\u00e0.\nEt\u00e0 moderna.\nLe fortificazioni.\nDopo la dedizione della citt\u00e0 alla repubblica di Venezia, questa provvide a rafforzarne le difese racchiudendo, tra l'altro, il Borgo di Berga entro una cinta muraria, che alle pendici di Monte Berico si apriva con due porte, rispettivamente Porta Monte a est e Porta Lupia ad ovest; il Monte per\u00f2 rest\u00f2 sempre al di fuori delle mura e non venne fortificato. Solo intorno al 1480 un piccolo castello fu costruito sull'area dell'antica chiesa di San Pietro in Monte.\nA onor del vero si pens\u00f2 a pi\u00f9 riprese - Bartolomeo d'Alviano agli inizi del Cinquecento, poi il Duca d'Urbino e il Sanmicheli alla met\u00e0 del secolo - alla costruzione di mura che inglobassero una parte del colle a difesa della citt\u00e0 ma, dapprima la guerra di Cambrai, poi l'opposizione dei proprietari vicentini, forse anche l'evoluzione delle armi da fuoco che rendeva sempre pi\u00f9 difficile costruire valide difese, scoraggiarono l'attuazione di questi progetti.\nIl santuario della Madonna.\nLa grande novit\u00e0 che, invece, caratterizz\u00f2 il Monte dal XV secolo in poi - al punto da farlo chiamare anche nei documenti ufficiali \"Mons Sanctum\" - fu la costruzione nel 1428 della chiesa dedicata a \"Sancta Maria de gratia\", cio\u00e8 alla Madonna invocata come speciale protettrice della citt\u00e0, in particolare durante le ricorrenti carestie ed epidemie di peste che durarono fino al 1632.\nNel corso dei secoli la chiesa - il Santuario della Madonna di Monte Berico - venne sempre pi\u00f9 ampliata e abbellita, in particolare per gli interventi del Andrea Palladio intorno al 1578-79 e il rifacimento del Borella tra il 1688 e il 1703, quando il grande corpo barocco sormontato dalla cupola fu aggiunto alla prima chiesa gotica.\nL'Arco e le Scalette.\nPer andare dal centro della citt\u00e0 verso il santuario, la gente percorreva la contrada di Santa Caterina e di Ognissanti, usciva per la veneziana porta di Monte, passava - dopo la sua costruzione nel 1595 - sotto l'Arco delle Scalette, saliva i 192 gradini delle Scalette suddivisi in rampe, proseguiva per un tratto pianeggiante fino alla cappella del Cristo e infine saliva per l'ultimo tratto fiancheggiato, sulla sinistra, da un porticato a colonne di pietra sormontato da archi, alla rustica - demolito nel 1817 - anch'esso attribuito al Palladio.\nDopo il 1614, lungo questo percorso furono costruite - su progetto dell'architetto Natale Baragia e a spese del P. Bartolomeo Ghellini - 15 cappellette disseminate lungo il percorso, nelle quali erano dipinti i misteri del rosario. Ormai cadenti per vetust\u00e0 furono demolite dopo la costruzione dei portici settecenteschi e le scene del rosario furono dipinte nelle lunette sotto gli archi di sosta sotto i portici.\nI Portici.\nDopo il rifacimento del santuario da parte del Borella si fece ancor pi\u00f9 vivo il problema, peraltro sentito da tempo, di costruire un adeguato ed eventualmente nuovo percorso che dalla citt\u00e0 conducesse alla chiesa. Gi\u00e0 nel 1624 le Scalette avevano dovuto essere riparate, perch\u00e9 ridotte in pessime condizioni e nel 1703 se ne constatava la quasi totale impraticabilit\u00e0; anche il porticato era ormai fatiscente. D'altra parte l'uscita dalla citt\u00e0 attraverso la porta Lupia era temporaneamente impedito per ragioni di sanit\u00e0.\nStese il progetto del nuovo percorso l'architetto Francesco Muttoni, dopo una ponderata riflessione durata molti anni - dal 1717 al 1741 - di riflessione ma anche di vivace polemica, condotta in particolare da una fazione capeggiata dall'umanista Enea Arnaldi.\nMentre quest'ultimo avrebbe preferito valorizzare il tradizionale e lungo percorso di porta Monte e delle Scalette - eventualmente coprendole con un porticato - il Muttoni propose un percorso pi\u00f9 breve, che dal centro usciva per porta Lupia - non da Campo Marzo, perch\u00e9 non vi era ancora un ponte che valicasse il Retrone - e di l\u00ec saliva alla cappella del Cristo.\nLa questione fu affidata all'arbitrato del professore padovano Giovanni Poleni che la risolse in favore del Muttoni, in ragione degli aspetti funzionali e delle implicazioni urbanistiche del suo progetto\nI lavori di costruzione dei portici furono iniziati nel 1746; mentre quelli del primo tratto - dal santuario al Cristo - furono realizzati in un paio d'anni, quelli del secondo - dal Cristo alla base - si conclusero solo intorno al 1780, ben oltre la morte dell'architetto, avvenuta nel 1747.\nI portici hanno uno sviluppo di 700 metri con 150 arcate, ripartite a gruppi di 10, ognuno dei quali con un breve ripiano a forma di piccola cappella, a simboleggiare i 15 misteri e le Ave Marie del Rosario. Dal punto di vista religioso i portici intendevano predisporre l'animo dei pellegrini alla preghiera e alla devozione; a questo scopo il Muttoni, specialmente nelle cappelle, si avvalse di un sobrio stile neoclassico scamozziano rinforzato, con il ripetitivo allineamento architettonico, da un razionalismo illuminista tipico della Vicenza del Settecento.\nAlla base del braccio inferiore stava la seicentesca villa Volpe con il suo grandioso parco che andava fino a porta Lupia. I portici venivano ad inserirsi come un prezioso elemento architettonico in un contesto di natura, corrispondente allo spirito del tempo, che tendeva alla commistione armoniosa dei due elementi.\nEpoca contemporanea.\nLe vie dei pellegrini.\nQuesto percorso fu molto valorizzato, dapprima con la sistemazione di contr\u00e0 Valmerlara e della salita di Santa Libera, poi nel corso dell'Ottocento con il collegamento della citt\u00e0 attraverso la diagonale di Campo Marzo e la costruzione del ponte sul Retrone.\nUn primo ponte in legno fu costruito nel 1804 per la visita dell'arciduca Giovanni d'Austria, ampliato e irrobustito con sostituzioni in muratura nel 1816 in occasione della visita a Vicenza dell'allora imperatore Francesco I; una decina d'anni dopo fu ricostruito in pietra e mattoni secondo l'armonioso disegno di Bartolomeo Malacarne, per raccordare il viale con i portici.\nIl percorso delle Scalette, per contrapposto, si venne progressivamente isolando dal contesto urbano. Esse vennero restaurate nella prima met\u00e0 del Settecento, poco prima della costruzione dei portici quindi - con una spesa non da poco - costruendo gli scalini, restaurando anche l'arco e aggiungendo altre decorazioni. Per\u00f2 questo percorso venne sempre meno usato: gi\u00e0 si trovava fuori da un borgo poco frequentato - quello di Santa Caterina - e a partire dall'Ottocento il passaggio da porta Monte all'Arco delle Scalette venne interrotto da un piazzale, ora Fraccon, sempre pi\u00f9 di grande traffico di scorrimento, specialmente dopo che fu costruita via del Risorgimento.\nAnche dal punto di vista estetico, mentre le Scalette si rinserrano in un incavo di monte, \"il portico del Muttoni si apre tutto immediatamente sin dalle prime battute al respiro del paesaggio\". La bella strada coperta, oltre ad incanalare i pellegrini di tutti giorni, cominci\u00f2 a servire nelle festivit\u00e0 per le rivendite di oggetti religiosi, divenne il percorso delle cerimonie e processioni integrandosi perfettamente nella complessa organizzazione culturale del santuario.\nLe ville sul monte.\nForse la prima importante villa costruita sulle pendici orientali del Monte, nella seconda met\u00e0 del Cinquecento, fu Villa Almerico Capra detta la Rotonda, che rest\u00f2 a lungo isolata, incastonata in un panorama di rara bellezza, circondata dalla campagna, dalla Valletta del Silenzio e dalla collina. Segu\u00ec, nel secolo successivo, la costruzione della Villa Valmarana ai Nani e, poco oltre il santuario sul colle Ambellicopoli, della Villa Guiccioli, ora sede del Museo del Risorgimento e della Resistenza.\nAi piedi di Monte Berico, verso Campo Marzo, fu costruita nel Seicento Villa Volpe (ora Brusarosco), costituita da un corpo centrale con due logge laterali sporgenti. Concepita per essere ammirata dal vasto spazio antistante prima di iniziare la salita, fu valorizzata nella seconda met\u00e0 del Settecento dal primo tratto dei portici, ma snaturata qualche decennio pi\u00f9 tardi dalla costruzione della ferrovia e dell'incrocio stradale di Santa Libera.\nQuanto alle pendici del Monte prospicienti la citt\u00e0, a partire dal Seicento sono documentate alcune costruzioni civili - a met\u00e0 delle Scalette la famiglia Gislardi aveva costruito una palazzina, poi passata in propriet\u00e0 dei Chiericati, e alla sommit\u00e0 si incontravano due casini dei Piovene e la casa di un certo Antonio Scola - ma sostanzialmente, fino a tutto il Settecento, mancavano abitazioni stabili di famiglie. Verso le Scalette esisteva la Villa Camerini-Gonzaga, forse la pi\u00f9 antica perch\u00e9 costruita alla fine del Seicento.\nLa sistemazione pi\u00f9 recente del santuario.\nFiniti gli anni turbolenti della sottomissione ai francesi e della soppressione degli ordini religiosi e quindi anche del convento dei Serviti di monte Berico, venne iniziata la sistemazione del santuario - su iniziativa dei pochi frati che ancora resistevano sul posto e finanziata dalle sole elemosine dei fedeli - che gli diede l'aspetto con cui si presenta al giorno d'oggi. Furono utilizzati i disegni dell'architetto Giacomo Verda, approvati dall'Accademia di belle arti di Venezia, mentre, abbattuto il campanile quattrocentesco, ne fu costruito uno nuovo progettato dall'architetto Antonio Piovene.\nIl Risorgimento a Monte Berico.\nMonte Berico fu, il 10 giugno del 1848, teatro di una battaglia che segn\u00f2 le sorti di Vicenza, ribellatasi al dominio austriaco qualche mese prima.\nLa citt\u00e0 era difesa dalle truppe ex pontificie e da volontari. I colonnelli Enrico Cialdini e Massimo d'Azeglio avevano il compito di difendere Monte Berico, potendo contare su circa 4.000 uomini. L'esercito austriaco avanz\u00f2 verso Vicenza da sud-est con una manovra a tenaglia e impegn\u00f2 in battaglia le difese italiane presso la Rotonda, riuscendo a scalzare i volontari romani che ripiegarono su Villa Valmarana e, nel pomeriggio, verso il santuario; qui per\u00f2 arrivarono ben presto gli austriaci, che puntarono i cannoni contro la citt\u00e0, sfruttando la posizione elevata.\nA questo punto il generale Durando ritenne perduta la battaglia e dichiar\u00f2 necessaria la resa. All'una di notte gli austriaci cessarono il bombardamento e, iniziate le trattative, concessero all'esercito pontificio di ritirarsi a sud del Po, dopo aver sottoscritto l'impegno di non combattere pi\u00f9 per tre mesi. Gli italiani ebbero 293 morti e 1.665 feriti, gli austriaci 141 morti, 541 feriti e 140 dispersi.\nIl piazzale della Vittoria.\nFino al 1920 dalla gradinata della basilica non si aveva la vista della citt\u00e0, nascosta da un dosso piuttosto alto, esistente laddove oggi vi \u00e8 il piazzale della Vittoria; l'antica aspirazione dei vicentini, di dare alla chiesa un pi\u00f9 ampio respiro e di poter spaziare con lo sguardo oltre questa barriera sulla sottostante citt\u00e0, non era mai stato realizzato per l'enorme costo che lo sbancamento avrebbe comportato.\nQuesta intenzione pot\u00e9 concretizzarsi dopo la fine della prima guerra mondiale, quando si costitu\u00ec un Comitato cittadino per dare corpo al comune sentimento di riconoscenza verso i caduti con la costruzione di un'opera grandiosa e solenne, che fu individuata, appunto, nella creazione di un piazzale sul quale poi costruire un qualche monumento commemorativo, un arco trionfale o un'ara.\nIl Comune se ne assunse l'onere, un gigantesco sforzo economico a quel tempo - alla fine fu quantificato in 5 milioni di lire - ma ne ricavarono un discreto beneficio anche quelle masse di operai che altrimenti, nell'immediato primo dopoguerra, non avrebbero trovato altra occupazione.\nL'opera comport\u00f2 la demolizione di 120.000 metri cubi di roccia, parte della quale fu trasportata sul declivio del monte verso settentrione; ne risult\u00f2 un piazzale, largo in media 60 m. e con un'area complessiva di 6600 m\u00b2; alla fine piacque tanto che non si senti pi\u00f9 il bisogno di collocarvi un ulteriore monumento. Sul lato occidentale trov\u00f2 posto il monumento ai caduti del 1848, dello scultore Antonio Tantardini; di fronte venne murata una lapide di marmo con il Bollettino della Vittoria del 1918. Il piazzale fu solennemente inaugurato da Benito Mussolini il 24 settembre 1924. \u00c8 inserito nella lista dei monumenti nazionali (ora abrogato con il Decreto del presidente della Repubblica 13 dicembre 2010, n. 248).\nIl quartiere attuale.\nNel corso della prima met\u00e0 del Novecento - sul terreno a gradoni prima coltivato a vigneto, come in un immenso anfiteatro aperto sulla citt\u00e0 - tutto il versante nord del monte compreso tra il percorso delle Scalette e quello dei Portici e delimitato in alto da Viale Massimo d'Azeglio fu occupato da un nuovo quartiere di ville signorili e di case di civile abitazione, costruite con stili anche molto diversi tra di loro. \u00c8 attraversato da due strade in salita, viale Dante e via Petrarca, alle quali il nome venne dato con deliberazioni comunali nel 1911."}
{"id": "115302", "revid": "62244", "url": "https://it.wikipedia.org/wiki?curid=115302", "title": "Amenofi I", "text": "Biografia.\nFiglio di re Ahmose I e della sorella di questi, la regina Ahmose Nefertari, ebbe come moglie la propria sorella Ahmose Meritamon, indicata come \"figlia del re, sorella del re, grande sposa reale\". Fino alla morte del fratello pi\u00f9 anziano Ahmose Ankh, e probabilmente del fratello Ahmose-Sipair (\u00e8 dibattuto se questi fosse figlio di Ahmose o del precedente faraone Seqenenra Ta'o), Amenofi non sembrava destinato a ereditare il trono dell'Alto e Basso Egitto. L'enigmatica regina Ahhotep II \u00e8 definita, in certe iscrizioni, sua sorella, nonostante una teoria alternativa vuole fosse sua nonna. Si ritiene abbia avuto un figlio da Ahhotep II, chiamato Amenhemat, morto molto giovane, bench\u00e9 siano stati portati vari argomenti contro questa interpretazione. Senza eredi legittimi in vita, ad Amenofi I succedette Thutmose I, in quanto sposo di Ahmes. Siccome non \u00e8 noto, riguardo ad Ahmes, il titolo di \"figlia del re\", alcuni autori dubitano che fosse veramente sorella di Amenofi I.\nRegno.\nDivenne faraone in tenera et\u00e0, e la prima parte del suo regno vide la reggenza della madre. Una annotazione sul rovescio del papiro conosciuto come \"Papiro medico Ebers\" permette di datare con sufficiente precisione il suo regno (ed anche quelli prossimi al suo); infatti sul papiro \u00e8 scritto: \"festa dell'anno nuovo, 3\u00ba mese di shmu, 9\u00ba giorno, levarsi di Sodpu\" (Sirio), il tutto datato al 9\u00ba anno di regno di Amenhotep. Tale periodo sotiaco muta datazione a seconda del luogo di osservazione. Se avvenuta a Melfi essa pu\u00f2 farsi risalire al 1537, se a Tebe al 1517. Dal momento che la capitale era allora Tebe e che \u00e8 variamente attestata la durata di 21 anni del regno, l'incoronazione pu\u00f2 fissarsi al 1526.\nLe date delle levate eliache di Sirio possono essere calcolate, in riferimento al nostro calendario, fornendo cos\u00ec un potente strumento per le correlazioni cronologiche dell'epoca antica.\nAmenhotep svolse una intensa attivit\u00e0 edilizia in tutto l'Egitto ed in modo particolare nelle citt\u00e0 che erano state alleate durante la lotta contro i sovrani hyksos. Questa grande attivit\u00e0 edilizia comport\u00f2 la riapertura delle cave di Gebel Silsila e di quelle di Serabit el-Khadim, situate nella penisola del Sinai e non pi\u00f9 utilizzate fin dalla XII dinastia.\nViene anche attribuito a questo sovrano il primo impianto del villaggio operaio di Deir el-Medina, destinato ad ospitare gli operai specializzati nella realizzazione delle tombe reale, impianto che si svilupper\u00e0 compiutamente sotto i suoi successori.\nQuesta attribuzione \u00e8 dovuta principalmente al culto che Amenhotep, e la madre Ahmes Nefertari, ricevettero poi da parte degli operai impiegati nella realizzazione delle tombe della necropoli detta Valle dei Re.\nPer quanto riguarda l'attivit\u00e0 militare questa si concentr\u00f2 soprattutto verso la Nubia, mentre non si hanno notizie di campagne in Asia.\nAnche in questo caso le nostre fonti primarie sono le iscrizioni tombali di Ahmes figlio di Abana e di Ahmes Pennekhebet, due militari che avevano gi\u00e0 servito sotto Ahmose.\nLa penetrazione egizia arriv\u00f2 fino a Gebel Barkal nei pressi della quarta cateratta, importante posizione di controllo delle piste che attraversavano il deserto provenendo da sud. Nel 7\u00ba anno di regno di Amenofi tutta la Nubia viene messa sotto il controllo del \"figlio del re di Kush\", titolo spesso riservato ad un principe reale.\nAnche l'introduzione del titolo di \"sovraintendente delle oasi\" fa ritenere che in seguito ad una campagna militare le oasi del deserto libico siano state pacificate e reinserite all'interno dello stato.\nSviluppo culturale e intellettuale.\nSono state rinvenute numerose statue di Amenofi, molte risalenti tuttavia risalenti all'epoca ramesside e correlate al suo vivace culto funerario, prodotte per servire al suo culto postumo. Ci\u00f2 rende difficile lo studio dell'arte durante il suo regno. Basandosi sulle non molte statue a lui coeve, \u00e8 possibile vedere come rimase fedele agli stilemi del Medio Regno: l'arte agli inizi della XVIII dinastia prediligeva infatti le caratteristiche della prima fase del Medio Regno e le statue originali prodotte su commissione di Amenofi I riprendono chiaramente quelle di Mentuhotep II e Sesostri II.\nFu probabilmente Amenofi I a fondare il villaggio degli artigiani di Deir el-Medina, i cui abitanti erano responsabili della maggior parte della produzione artistica presente nelle tombe della Necropoli di Tebe, le sepolture dei futuri sovrani e nobili del Nuovo Regno. Il primo nome ivi riscontrato \u00e8 quello di Thutmose I; comunque, Amenofi I fu comunque una figura assai importante fra gli artigiani del villaggio, a partire dalla sua divinizzazione e da quella di sua madre come divinit\u00e0 protettrici di Deir el-Medina.\nAl regno di questo sovrano viene fatta risalire la stesura della versione definitiva del \"Libro dell'Amduat\", uno dei testi funerari di maggior importanza e che viene rinvenuto, per la prima volta, sulle pareti della tomba di Thutmose I, successore di Amenofi.\nSuccessione.\nSi ritiene che Amenofi I abbia avuto un solo figlio, il principe Amenemhat, morto durante l'infanzia (anche se altre fonti arrivano a negargli anche questa paternit\u00e0). Quindi suo successore fu Thutmose I, apparentemente una figura prominente dell'esercito. Non \u00e8 chiaro se vi fosse un grado di parentela fra i due; comunque si \u00e8 ipotizzato che Thutmose potesse esser figlio del principe Ahmose-Sipair. Amenofi I potrebbe essersi associato Thutmose al trono come coreggente prima di morire, dal momento che il cartiglio del primo appare accanto a quello del secondo su una barca rituale rinvenuta presso il terzo pilone a Karnak. Altri testi sembrano suggerire che Amenofi si sia associato al trono il figlioletto Amenemhat, prima che questi gli premorisse. In un caso o nell'altro, le evidenze archeologiche sono troppo lacunose per giungere a conclusioni definitive.\nMorte e divinizzazione.\nAmenofi fu divinizzato dopo la sua morte, avvenuta intorno al 1506 a.C., dopo un ventennio di regno, e fu venerato come patrono del villaggio di operai che aveva fondato a Deir-el Medina. Sua madre, la regina Ahmes Nefertari, gli sopravvisse un anno e venne parimenti deificata dopo la morte, e il suo nome aggiunto alle invocazioni ad Amenofi I. Il culto, particolarmente sentito, di re Amenofi ebbe un riflesso sull'arte statuaria: gran parte delle statue che lo rappresentano sono idoli funerari funzionali al tale culto, e appartengono a epoche anche molto successive. Amenofi veniva invocato sotto tre specifiche forme divine: \"Amenhotep della citt\u00e0\", indi \"Amenhotep amato da Amon\", e \"Amenhotep del cortile esterno\". Venne considerato un dio in grado di proferire oracoli: alcune delle domande che gli furono poste sussistono oggi su alcuni ostraka di Deir el-Medina, e sembrano formulate come se l'idolo del re potesse dare cenni d'assenso o diniego, forse per un trucco dei sacerdoti. Inoltre, varie feste gli erano dedicate nel corso dell'anno. Ad esempio, nel primo mese dell'anno egizio, un giorno commemorava l'apparizione di Amenofi I agli operai della necropoli reale (forse da intendere come il giorno in cui la sua statua fu trasportata al villaggio).\nMummia e sepoltura.\nLa mummia di Amenofi I \u00e8 stata rinvenuta, nel 1881, nella tomba DB320 detta anche il \"nascondiglio\" di Deir el-Bahari, dove venne fatta trasportare, durante il regno di Sheshonq I, da parte dei sacerdoti di Amon, per salvarla, come moltissime altre mummie reali, dalle predazioni ormai endemiche nella Valle dei Re. Il cartonnage che protegge gli strati delle bende \u00e8 stato apprezzato, per la squisita fattura e il valore artistico, a tal punto che la mummia di Amenofi \u00e8 l'unica a non essere mai stata sbendata, n\u00e9 dai sacerdoti della XXI dinastia che ebbero cura di restaurare i bendaggi delle antiche mummie reali, n\u00e9 dagli studiosi, anche in epoche in cui, prima dei raggi-X, ci\u00f2 costituiva la prassi. Il 3 aprile 2021 la sua mummia \u00e8 stata traslata con la Parata d'oro dei faraoni dal vecchio Museo Egizio al nuovo Museo nazionale della Civilt\u00e0 egiziana.\nRimane una certa ambiguit\u00e0 sulla tomba del sovrano in quanto esistono due strutture, la KV39 nella Valle dei Re e la tomba AN B nel \"cimitero degli Antef\" a Dra Abu el-Naga, entrambe attribuibili a lui. La tomba di Dra Abu el-Naga, scoperta da Howard Carter nel 1914 potrebbe essere stata progettata per Ahmose Nefertari, madre di Amenofi I, e poi ampliata per accogliere la sepoltura del figlio."}
{"id": "115303", "revid": "7336", "url": "https://it.wikipedia.org/wiki?curid=115303", "title": "Legge di conservazione della massa", "text": ""}
{"id": "115305", "revid": "110157", "url": "https://it.wikipedia.org/wiki?curid=115305", "title": "Birr (Irlanda)", "text": "Birr (\"Biorra\" in irlandese) \u00e8 una cittadina della contea di Offaly, nella Repubblica d'Irlanda.\nUna volta chiamata \"Parsonstown\", a causa della presenza della famiglia dominante del luogo, i Parsons, Birr \u00e8 situata sulla confluenza di due modesti fiumi, il Camcor e il Little Brosna che dopo aver attraversato la cittadina diventano il Brosna, affluente dello Shannon.\nLa cittadina \u00e8 rappresentata da una blasonata squadra di hurling, quattro volte campione nazionale.\nStoria.\nBirr \u00e8 un antico centro per il commercio, oltre che precedente stanziamento di truppe, sin dal 1620.\nL'antico monastero di San Brendano di Birr produsse i Gospels of McRegol, dall'abate del momento, ovvero il periodo a cavallo fra VIII e IX secolo conservati oggi nella Biblioteca Bodleiana di Oxford.\nL'influenza dell'architettura e dello splendore georgiano sono tuttora presenti in tante costruzioni cittadine, e per questo fatto Birr \u00e8 stata designata come \"citt\u00e0 di interesse irlandese\".\n\u00c8 famosa tra l'altro per il suo castello con annesso parco, aperto al pubblico ma tuttora propriet\u00e0 della famiglia Parsons: \u00e8 l'edificio abitato pi\u00f9 antico della contea, costruito nel XVI secolo da O'Carrolss of Ely, che lo affid\u00f2 a Sir Laurence Parsons, che ne costru\u00ec gran parte della struttura. Nel XVII secolo il castello \u00e8 stato assediato ben due volte, e una delle due torri ancora mostra segni di un attacco dell'artiglieria di Patrick Sarsfield, 1\u00ba Conte di Lucan, che tent\u00f2 invano di espugnarlo. Nel parco del castello \u00e8 anche presente un famoso telescopio (il \"Leviathan of Parsonstown\"), fatto costruire da William Parsons nel 1840 e che fu per diversi decenni il pi\u00f9 grande del mondo.\nArchitettura.\nL'elemento principale di Birr \u00e8 senz'altro il castello, oggi ancora propriet\u00e0 privata, precisamente dei Conti di Rosse, il settimo dei quali \u00e8 Brendan Parsons. Come dimora, il Castello \u00e8 aperto al pubblico solo in occasioni speciali. Le costruzioni adiacenti e il parco, invece, sono aperti a tutti quanti vogliano godere della grande cura dei giardini e dei laghetti artificiali.\nNel centro di Birr, comunque, ci sono molti edifici eleganti che meritano di essere visti tra le strette e graziose vie. Alcune delle abitazioni in John's Place e Oxmantown Mall hanno particolarissime finestrate georgiane, molto gradevoli.\nAd \"Emmet Square\" c'\u00e8 uno degli alberghi pi\u00f9 antichi d'Irlanda, del 1747, il \"Dooly's Hotel\".\nLa colonna al centro della piazza \u00e8 del 1747 e fu costruita per sostenere la statua del Duca di Cumberland, conosciuto come il \"Duca Sanguinario\" e vincitore della Battaglia di Culloden. La statua fu rimossa nel 1915 perch\u00e9 divenuta pericolante. Sulla strada per Roscrea, vicino al \"County Arms Hotel\", \u00e8 situata la pregevole chiesa gotica cattolica del 1817."}
{"id": "115308", "revid": "36426", "url": "https://it.wikipedia.org/wiki?curid=115308", "title": "HDTV", "text": "La televisione in alta definizione, in sigla HDTV (acronimo dell'analogo termine inglese \"High Definition TeleVision\"), o anche semplicemente alta definizione, \u00e8 la televisione con video di qualit\u00e0 significativamente superiore a quella degli standard televisivi maggiormente diffusi nel mondo nella seconda met\u00e0 del XX secolo, standard televisivi che rientrano nella SDTV. \u00c8 in altre parole un termine che sta a indicare genericamente un livello qualitativo dell'immagine televisiva.\nA differenza della definizione standard, che utilizza sia il tradizionale formato 4:3 sia quello widescreen , l'alta definizione moderna utilizza unicamente il formato 16:9.\nCaratteristiche tecniche.\nUn fotogramma del sistema televisivo PAL \u00e8 composto da 2 semiquadri (\"field\") di 312,5 linee cadauno. Nel primo semiquadro, vengono riprodotte le linee dispari, sul secondo le linee pari. Il segnale \u00e8 quindi composto da 25 fotogrammi per secondo (FPS), pari a 50 semiquadri. Ogni linea orizzontale ha una durata di 64 microsecondi (15625\u00a0Hz), 53 dei quali sono utilizzati come parte attiva (quindi riproducono il segnale video), mentre i restanti 11 microsecondi sono utilizzati come segnale di sincronismo orizzontale. Lo stesso accade nei semiquadri, infatti solo 576 linee sono da ritenersi attive, mentre le rimanenti costituiscono l'insieme del sincronismo verticale.\nLa risoluzione orizzontale del fotogramma non \u00e8 applicabile in termini di pixel al video analogico, dove ogni riga \u00e8 composta da un segnale modulato analogico, quindi continuo, ma la sua risoluzione \u00e8 in funzione della frequenza di trasmissione di questo segnale; pi\u00f9 la banda sar\u00e0 ampia, pi\u00f9 informazioni si possono trasmettere in ciascuna linea.\nIl segnale a standard PAL ha una larghezza di banda di oltre 7\u00a0MHz, ma in realt\u00e0 la scarsa qualit\u00e0 dei ricevitori TV commerciali (e la pessima qualit\u00e0 degli impianti di ricezione via antenna) ha fatto ritenere con il tempo che un segnale di qualit\u00e0 adatto alla trasmissione ha una banda di 5\u00a0MHz, sufficienti per risolvere circa 400 linee. Questo \u00e8 il massimo teorico che pu\u00f2 essere trasmesso con la codifica PAL, anche se la qualit\u00e0 ottenibile realmente \u00e8 inferiore. Se la sorgente \u00e8 digitale, lo standard di campionamento prevede invece 720 pixel sull'asse orizzontale.\nL'evoluzione dell'informatica, molto pi\u00f9 rapida rispetto al \"broadcasting\", ha fatto s\u00ec che agli standard TV si affiancassero standard per PC sempre pi\u00f9 prestanti fino a far diventare gli standard informatici la punta di diamante degli standard video ad alta definizione. Oggi conviene ragionare in termini di standard \"nK\" dove n \u00e8 il numero di migliaia di pixel lungo l'asse orizzontale.\nFormati video.\nLo standard HDTV, all'inizio delle ricerche negli anni ottanta, si riteneva dovesse offrire una risoluzione \"doppia\" del PAL, quindi 1\u00a0250 righe non tutte attive (le attive si riducevano a , il che comportava, a 16:9, una risoluzione orizzontale di 2\u00a0040 pixel); tuttavia per ragioni commerciali la dizione \"Alta Definizione\" \u00e8 stata via via estesa nei decenni a standard sempre meno prestanti, fino a includere nell'\"Alta Definizione\" standard con prestazioni effettive minori di un segnale PAL ricevuto con apparati professionali. Quindi gli attuali standard 2K in realt\u00e0 stanno realizzando l'HDTV \"effettiva\" pensata 30 anni fa.\nOggi la tecnologia HDTV comprende quattro formati video, che differiscono sia per la risoluzione effettiva sia per le modalit\u00e0 di scansione dell'immagine.\nSono previsti formati 1080p a 50 e 60 fps, ma attualmente non sono di uso pratico poich\u00e9 solo alcune telecamere e registratori possono riprendere e registrare cos\u00ec tanti dati.\nGli standard a linee di scansione, in uso soprattutto in Giappone, sono stati abbandonati.\nVa evidenziato che, per loro stessa natura, gli schermi LCD e plasma visualizzano comunque qualunque segnale video in modalit\u00e0 progressiva, sia che originariamente sia interlacciato, sia che sia gi\u00e0 progressivo.\nPer confronto, nelle riprese cinematografiche si gira a 24 fotogrammi al secondo (in pellicola) con l'utilizzo di un otturatore a due pale che, con una frequenza doppia di 48 cicli al secondo, in proiezione copre le interlinee e i passaggi tra un fotogramma e l'altro. Le telecamere di ripresa elettroniche (o quelle digitali) invece hanno cicli di 25 fotogrammi al secondo. Le emittenti televisive tradizionali trasmettono in scansione interlacciata 25 fotogrammi al secondo per il sistema PAL e 29,97 per il sistema NTSC; quest'ultimo ha una risoluzione inferiore al precedente.\nLa qualit\u00e0 relativa dei due formati HD ready \u00e8 legata, oltre che a considerazioni soggettive (preferenza verso una maggiore stabilit\u00e0 dell'immagine o verso una maggiore risoluzione), ai contenuti del segnale trasmesso. Le scene con movimenti pi\u00f9 rapidi e frequenti possono beneficiare della maggiore rapidit\u00e0 di aggiornamento del formato 720p, mentre le scene statiche possono trarre vantaggio dalla maggiore ricchezza di dettagli del formato 1080i. Di fatto il sistema progressivo elimina i difetti di fermo immagine soprattutto durante la fase di montaggio.\nLa definizione dei programmi HDTV \u00e8 circa 4 volte superiore a quella del formato DVD e nonostante la buona efficienza di compressione offerta dall'MPEG-4, lo spazio richiesto per la loro archiviazione \u00e8 comunque rilevante. Per quanto i supporti ottici Blu-ray (lo standard HD DVD \u00e8 stato abbandonato) offrano una capacit\u00e0 che pu\u00f2 arrivare a 50 GB e oltre, questa sarebbe appena sufficiente per 2 ore di filmato ad alta definizione con la codifica DVD. D'altra parte, l'uso di codec quali H.264 (MPEG-4 Part 10) e consente la trasmissione della qualit\u00e0 piena con bitrate abbastanza bassi, fino a scendere agli 8\u00a0MHz di banda passante disponibile sui ricevitori DTT. Questi codec vengono utilizzati anche dai lettori HD DVD e Blu-ray per abbassare la banda passante richiesta permettendo la memorizzazione fino a 8 ore di video su supporti Blu-ray a pi\u00f9 strati.\nA partire dai primi mesi del 2009 sono presenti sul mercato televisori in grado di supportare il formato \"1080p\" (Full HD con scansione progressiva), con frequenza di ripetizione della bitmap dell'immagine sullo schermo che possono arrivare a 300\u00a0Hz.\nConfronto dei particolari.\nA parit\u00e0 di altezza dello schermo, i sistemi ad alta definizione offrono una qualit\u00e0 nettamente superiore per via della dimensione grandemente inferiore dei pixel, come si pu\u00f2 notare dalle immagini sottostanti.\nIn questo caso infatti un pixel dello standard \"FULL HD\" ha il 28,4% dell'area di un pixel dello standard \"PAL\", avendo un lato che equivale al 53,3% del lato di quest'ultimo. Per un pixel dello standard \"HALF HD\" (\"HD READY\") le percentuali diventano il 64% per l'area e l'80% per il lato.\nAltri fattori importanti per la qualit\u00e0.\nEsistono sul mercato diversi tipi di telecamere che si differenziano per la risoluzione che utilizzano per la registrazione (720p e 1080i tra le pi\u00f9 comuni) ma un altro fattore importante per determinare la qualit\u00e0 di una registrazione digitale \u00e8 il bitrate ovvero la quantit\u00e0 di bit utilizzati per memorizzare ogni fotogramma del filmato; per gli apparecchi di classe domestica si aggira intorno ai 12/15 Mb/s utilizzando lo standard di registrazione/compressione MPEG-2.\nIl sistema di connessione con cui \u00e8 possibile connettere una videocamera o un lettore al monitor o al videoproiettore si differenzia tra \"SDI\" e \"Component HD\".\nCome sfruttare l'HDTV.\nI miglioramenti dell'alta definizione sono apprezzabili solo se si possiede un intero set HDTV, vale a dire sia televisore sia decoder per ricevere le trasmissioni ad alta definizione trasmesse dalle emittenti televisive, o un lettore ottico di dischi ad alta definizione come dal 2006 \u00e8 il Blu-ray (il formato HD DVD \u00e8 stato abbandonato). In caso contrario, se si tentasse cio\u00e8 di visualizzare un contenuto HDTV con un televisore tradizionale, non si noterebbero miglioramenti nella definizione, in quanto il vantaggio fondamentale dell'alta definizione risiede proprio nella maggiore risoluzione del segnale video, circa quattro volte quello di un normale DVD.\nC'\u00e8 decisamente poca chiarezza nella maggior parte dei produttori circa le effettive caratteristiche tecniche di un televisore che abbia supporto all'alta definizione. Non \u00e8 detto che un display di elevata diagonale, con tecnologia TFT o plasma, sia una soluzione HD.\nPer dare un minimo di sicurezza al consumatore, esistono i sigilli \"HD ready\", \"HD TV\", \"Full HD 1080p\" e \"HD TV 1080p\", stabiliti dalla EICTA (European Information, Communications and Consumer Electronics Industry Technology Association), che in teoria dovrebbero dare la garanzia che un televisore sia in grado di visualizzare contenuti HD. Di fatto, il sigillo HD Ready dovrebbe garantire che il televisore:\nStoria e sviluppi.\nNel corso della storia, la sigla \"HDTV\" \u00e8 stata usata pi\u00f9 volte per indicare sistemi all'avanguardia con una risoluzione via via sempre maggiore. In ambito analogico, il riferimento \u00e8 sempre stato costituito dal numero delle righe di scansione. Si possono indicare come HDTV i sistemi a 60 linee del 1925 e quello inglese a 240 linee del 1935, definito precisamente come HDTV dal governo britannico. Anche un sistema sperimentale americano a 441 linee fu presentato come HDTV nel 1939.\nDopo la seconda guerra mondiale, il sistema francese a 819 linee fu utilizzato per alcuni anni in Francia e in Belgio e non pi\u00f9 utilizzato dal 1968, per la difficile compatibilit\u00e0 nei televisori a colori e con gli altri sistemi 625/25 continentali.\nIn tempi recenti, il termine HDTV viene usato per indicare i sistemi a 720, 1035 e 1080 linee.\nIn Giappone, la ricerca sull'alta definizione cominci\u00f2 nel 1968, quando il dott. Takashi Fujio, direttore dei Laboratori di Ricerca della NHK, l'ente televisivo pubblico giapponese, ritenne che la tecnologia televisiva, ancorch\u00e9 analogica, avesse raggiunto sufficiente maturit\u00e0 per passare dal tradizionale \"piccolo schermo\" al grande schermo cinematografico. Diede quindi avvio a una ricerca per un sistema di \"electronic film\", basato su immagini a definizione pi\u00f9 elevata di quella consentita allora dai sistemi televisivi. Si conveniva che l'immagine doveva:\nIn tali condizioni, uno spettatore in grado di osservare lo schermo sotto un angolo orizzontale maggiore di 40\u00ba, perde la percezione del suo bordo e vive con pi\u00f9 partecipazione la vicenda raccontata (effetto cinema).\nNel 1980 la NHK mise a punto il sistema Hi-Vision analogico a 1\u00a0125 righe (totali), formato 5:3, 60 semiquadri/s 1125/60i/5:3 (1,66:1, corrispondente al formato dell'European Widescreen e della variante minima del VistaVision). Si costruirono anche prototipi di una telecamera, un videoregistratore, un \"tape-to-film transfer\", un \"film-to-tape transfer\" (telecinema)\nNel 1981 la SMPTE cre\u00f2 l\"HDTV Electronic Production Working Group\" che sanc\u00ec il sistema analogico \"1125/60i/16:9\" \"SMPTE 24\".\nNel 1987 la NHK irradi\u00f2 le prime trasmissioni analogiche in HDTV via satellite utilizzando il sistema di compressione analogica MUSE.\nPrime trasmissioni ufficiali in HDTV.\nEuropa.\nIl primo sistema HDTV digitale, sviluppato in consorzio da Rai, Telettra, RTVE e Politecnico di Madrid nell'ambito del progetto europeo EU-256, venne dimostrato durante i mondiali di calcio Italia 1990. In otto sale di visione italiane e una spagnola vennero diffuse le immagini in alta definizione riprese sui campi di calcio con i sistemi HDTV 1125/60i/16:9 e 1250/50i/16:9 e trasmesse via satellite Olympus-F1, dalla posizione 19\u00b0 Ovest. Il sistema utilizzava un codec di compressione digitale del segnale HDTV e modulazione QPSK basato sull'algoritmo DCT concepito e brevettato da Telettra, sulla cui base verr\u00e0 definito cinque anni pi\u00f9 tardi lo standard di compressione MPEG-2. I grossi gruppi industriali europei capirono cos\u00ec l'importanza della compressione digitale, ma non erano ancora pronti: nel progetto europeo EU-256 si prosegu\u00ec con l'impiego della compressione analogica con il sistema HD-MAC, mentre il gruppo Alcatel acquist\u00f2 dalla FIAT la Telettra e trasfer\u00ec nelle sue sedi americane lo studio della compressione digitale, che venne in seguito abbandonato.\nSempre nel 1990 la CEE cre\u00f2 Vision-1250, con lo scopo di fornire un sostegno tecnico-produttivo in 1\u00a0250/50i/16:9 a \"broadcaster\" e produttori europei. I costruttori Thomson, Philips e BTS, oltre a S\u00e8leco e altre ditte europee, fornirono gli apparati necessari alla creazione di una \"flotta di ripresa\" Vision-1250, forte di circa 20 mezzi attrezzati. Altri mezzi di ripresa vennero messi in campo dai \"broadcaster\" europei (RAI, BBC, SFP, RTVE, WDR, BR, Yleisradio, ecc.), con uno sforzo considerevole del mondo tecnico europeo.\nIl 1992 fu l'anno dei XVI Giochi olimpici invernali ad Albertville e dei giochi della XXV Olimpiade a Barcellona. Per entrambi, Vision 1250 e NHK effettuarono una copertura HDTV con i rispettivi sistemi. Dopo le Olimpiadi, in seno alle autorit\u00e0 europee crebbe la perplessit\u00e0 sull'opportunit\u00e0 di proseguire la sperimentazione di un sistema HD europeo analogico, e ci\u00f2 per molteplici ragioni:\nStati Uniti.\nNel 1982, negli Stati Uniti, un comitato congiunto, formato da Electronic Industries Alliance (EIA), Institute of Electrical and Electronics Engineers (IEEE), NAB, NCTA e SMPTE, cre\u00f2 l'Advanced Television System Committee (ATSC, organizzazione volontaria e non-profit per lo sviluppo di un sistema avanzato TV. Nel 1987 La Federal Communications Commission (FCC), numerose universit\u00e0 e gruppi di ricerca individuarono 23 possibili sistemi HDTV. Nel 1993 il FCC Advisory Committee decise di prendere in considerazione solo sistemi digitali di HDTV, sollecitando le 4 ditte proponenti a riunirsi in una Digital HDTV Grand Alliance. Nel 1995 La \"Grand Alliance\" propose un HDTV \"advanced television terrestrial broadcasting system\" come concordato fra i membri. Tale proposta fu trasformata dalla ATSC nella norma A/53 per uno standard digitale che prevede:\nNel 1996 la SMPTE emise gli standard SMPTE 274M \u2013 norme 1\u00a0080/50i/16:9 (EU) e 1\u00a0080/60i/16:9 (USA) e SMPTE 296M \u2013 norme 720/50p/16:9 (EU) e 720/60p/16:9 (USA). L'anno successivo la FCC decise di assegnare alla trasmissione digitale terrestre TV (DTTV) i cosiddetti \"taboo channels\" adiacenti ai canali gi\u00e0 usati e lasciati liberi per evitare interferenze fra di essi. Oltre alla A/53 vennero emesse altre norme per la televisione satellitare \"direct-to-home\" (A/81), per la trasmissione dati (A/90), per la compressione audio AC3 (A/52), ecc. Nel mese di novembre 1998 ebbero inizio le prime trasmissioni DTV comprendenti HDTV e SDTV secondo un calendario stabilito dalla FCC.\nL'HDTV nella televisione digitale.\nPer l'Europa nacque nel 2002 l'idea di un Digital Cinema (DC), con la proposta di utilizzare 24 fps (in luogo dei 50\u00a0Hz o 60\u00a0Hz della TV). I \"broadcaster\" europei presero coscienza che il DC offriva importanti opportunit\u00e0 e in particolare di poter disporre di un \"common format\" in DC con cui creare prodotti top destinati a una lunga vita (fiction, documentari, ecc.) per i quali la conservazione \u00e8 ancora oggi affidata alla pellicola 35mm, ma anche di poter disporre di una \"scalabilit\u00e0 di formato\", potendosi ricavare dal master in DC copie destinate ai mercati con minore definizione (SDTV, DVD, VHS, ecc.). \nNel 2004 la societ\u00e0 belga Alfacam diede inizio a regolari trasmissioni HDTV con il satellite Astra, con la rete Euro1080 (utilizzando il sistema /50i/16:9) battendo sul tempo i broadcaster e le autorit\u00e0 europee. Inizi\u00f2 con il canale HD1 a cui poi seguirono HD2 e HD5. La produzione necessaria a riempire questi canali fu fornita anche dalla flotta di ripresa Alfacam che copr\u00ec importanti manifestazioni, dal \"Victory Day\" a Mosca a vari eventi culturali e sportivi (nel febbraio 2006 un considerevole gruppo di tali mezzi coprir\u00e0 in HD i XX Giochi olimpici invernali di Torino).\nSempre nel luglio 2004, sotto la pressione crescente di gruppi industriali europei interessati al lancio della HDTV, il Ministero dell'Industria francese cre\u00f2 un HD Forum e quell'anno il Consiglio dell'Unione Europea, con il supporto della Commissione Europea, organizz\u00f2 il 7 giugno in Lussemburgo alla presenza di 300 rappresentanti decisionali (governi e settori privati) una Conferenza Europea sulla televisione ad alta definizione. In tale conferenza l'Unione europea di radiodiffusione e il \"Digital Interoperability Forum\" annunciarono la creazione di un HDTV European Forum.\nLa DCI (il gruppo di ricerca costituito dalle \"major\" di Hollywood) propose nel luglio 2005 le specifiche dei due formati: 4096\u00d72304 (4K) e 1920\u00d71080 (Full HD), in via di normazione da parte della SMPTE. In Europa operava gi\u00e0 da tempo lo EDCF (European Digital Cinema Forum). Intanto l'industria televisiva di consumo si dichiarava pronta a immettere sul mercato apparati HDTV (ricevitori MPEG-4 AVC e lettori DVD) certificandoli con il marchio HD ready. Al Satexpo di Vicenza (ottobre 2005) vennero presentati HD Council Italia (associazione nata per promuovere la diffusione dell'Alta Definizione in Italia) e HD Forum Italia (gruppo di lavoro e coordinamento sulle nuove tecnologie dell'alta definizione costituito presso la Fondazione Bordoni). Questi si unirono ai Forum nazionali inglese (UK HD Forum emanazione del DTG, Digital TV Group, tedesco (German HD Forum - emanazione della Deutsche TV Platform), oltre che spagnolo, portoghese, svedese, belga e olandese. Gli standard in predicato per una HDTV europea sono:\nEntrambi comportano un bit-rate pari a:\nMa era gi\u00e0 pronto in laboratorio uno standard 1\u00a0080/50p che comporterebbe per\u00f2 un bit-rate doppio. Questi standard HDTV utilizzano tutti, come di consueto, il rapporto 16:9 e la codifica audio AC-3 5.1 canali.\nNegli ultimi anni, l'HDTV ha ricevuto una maggiore importanza, soprattutto per due motivi:\nNegli Stati Uniti d'America l'HDTV trasmesso in modo digitale (via sistema ATSC) esiste da alcuni anni come anche in Giappone (sistema ISDB).\nIn Europa i tempi per l'introduzione si sono allungati, perch\u00e9 si \u00e8 deciso di usare tecnologie pi\u00f9 avanzate per le trasmissioni HDTV (MPEG-4 H.264 invece di MPEG-2 per il video e DVB-S2 invece di DVB-S per la trasmissione via satellite). Solo da gennaio 2006 sono disponibili ricevitori HDTV per satellite che supportano queste tecnologie.\nNel 2005, in occasione dell'Expo tenuta in Giappone, la tv NHK ha presentato un'evoluzione dell'HD, l'Ultra Alta Definizione, detto \"4k\".\nLe prime trasmissioni europee HDTV MPEG-4 via DVB-S2 sono cominciate nel novembre del 2005 dai canali tedeschi \"Premiere\" (criptata) e Sat1/ProSieben (FTA). Nel frattempo sono cominciate anche altre trasmissioni HDTV, la maggior parte ancora di tipo dimostrativo o di prova, spesso ancora con video MPEG-2 invece di MPEG-4. I grandi network televisivi europei (Sky, BBC, Canal+, ecc.) hanno lanciato le loro offerte HDTV nel corso del 2006, cominciando con gli eventi di maggior richiamo come i campionati mondiali di calcio.\nNel 2007 le reti tv australiane Seven Network e Network Ten hanno lanciato le versioni HD dei loro canali (con alcuni contenuti esclusivi), un anno dopo \u00e8 la volta di Nine Network. In seguito sono state chiuse per lasciare spazio a nuovi canali digitali.\nLa distribuzione HDTV in Italia e Svizzera.\nDigitale terrestre.\nNel 2009 Mediaset Premium trasmette all'interno della sua offerta il canale Premium Calcio HD, che manda in onda parecchie partite di Serie A, UEFA Champions League, UEFA Europa League e il mondiale per club FIFA in HD e anche Premium Cinema HD.\nLa TV pubblica svizzera SRG SSR id\u00e9e suisse da fine 2007 ha creato un canale satellitare ad alta definizione trilingue, HD Suisse, del tutto gratuito (sebbene riservato ai cittadini svizzeri), su cui sono stati tra l'altro trasmessi i giochi della XXIX Olimpiade e il campionato europeo di calcio 2008.\nNel 2006 la Rai trasmette i giochi olimpici invernali di Torino in HDTV in via sperimentale, sulle frequenze terrestri a circuito chiuso a Torino e zone limitrofe, destinate alla visione solo in luoghi pubblici.\nA maggio 2008 iniziano i test nell'area di Torino e la trasmissione avviene a 720p.\nNel corso dello stesso anno la TV pubblica trasmette gli europei di calcio 2008 in alta definizione MPEG-4/H.264 nelle zone di Torino, Roma, Milano, Valle d'Aosta e Sardegna.\nNel 2010 nasce il canale Rai HD, che trasmette in determinate occasioni programmi in alta definizione nativa presi dai vari canali Rai (normalmente ripete il segnale di Rai 1 upscalato)\nIl 1\u00ba marzo 2007 Rete 4 inizia dei test in HDTV trasmettendo il segnale con la tecnica del digitale terrestre nella zona di Cagliari, estendendolo successivamente nelle aree in cui il segnale analogico si spegner\u00e0 del tutto. Le trasmissioni in formato MPEG-4/H.264, seppur in upscaling fino a 1080i, sono ricevibili solo da sintonizzatori DVB-T HD compatibili.\nSatellite.\nSky Italia.\nIn Italia \u00e8 stata Sky a inaugurare le prime trasmissioni in alta definizione in occasione dei mondiali di calcio 2006, proseguendo con la trasmissione della finale di Champions League in maniera sperimentale, seguita a ruota dal canale in chiaro Venice Channel. Proprio per i Mondiali di calcio, viene attivato il canale temporaneo Sky Mondiale HD, divenuto dal 10 luglio seguente Sky Sport HD e affiancato dai canali Sky Cinema HD, e National Geographic HD. L'offerta viene estesa a otto canali tra il 2007 e il 2008 con l'arrivo di un secondo canale di sport, di Sky Cinema HD +24, di Eurosport HD e del primo canale pay-per-view in HD, Sky Primafila HD. Nell'estate del 2009, su decisione di Sky, l'offerta HD diventa disponibile per tutti i clienti senza costi aggiuntivi e viene ulteriormente ampliata con i simulcast di 14 canali pi\u00f9 due Primafila.\nL'offerta attuale di canali in HD \u00e8 composta da pi\u00f9 di 70 canali:\nTiv\u00f9sat.\nDal 2010, circa un anno dopo la sua nascita, anche la piattaforma satellitare Tiv\u00f9sat ha lanciato la propria offerta di canali televisivi in alta definizione, anche se inizialmente limitata ai soli canali Rai con Rai HD e, a partire dal 2013, con le versioni in alta definizione di Rai 1, Rai 2 e Rai 3. Nel corso degli anni, la stessa Rai e altri gruppi televisivi nazionali quali Mediaset, Discovery e, pi\u00f9 recentemente, Viacom, LA7 e Sky hanno incrementato la propria offerta di canali in alta definizione, i quali andranno progressivamente a sostituire le versioni standard degli stessi.\nA ottobre 2021, l'offerta \u00e8 composta da pi\u00f9 di 50 canali:\nFuturo.\nMentre il formato HDTV ha avuto un'ampia penetrazione nei mercati, tutti i produttori di apparecchi televisivi offrono ormai nei propri cataloghi modelli compatibili con il formato 4K (quattro volte i dati di un sistema Full HD), nonostante i canali a trasmettere in tale formato siano presenti in un numero limitatissimo in Italia e in altri Paesi.\nUn ulteriore incremento si avr\u00e0 con l'Ultra HD, con una risoluzione di (16 volte i dati di un sistema Full HD), supportato dallo standard H.265 (HEVC), che in Giappone sar\u00e0 impiegato a pieno regime a partire dal 2020. Tutti questi standard prevedono, come rapporto d'aspetto, l'uso del 16:9."}
{"id": "115313", "revid": "287204", "url": "https://it.wikipedia.org/wiki?curid=115313", "title": "Rivera", "text": ""}
{"id": "115314", "revid": "228333", "url": "https://it.wikipedia.org/wiki?curid=115314", "title": "Buchi Emecheta", "text": "Biografia.\nNasce a Yaba, un piccolo villaggio vicino a Lagos, in Nigeria, nel 1944, da Jeremy Nwabudike e Alice Okwuekwu Emecheta, della trib\u00f9 degli Ibo.\nIl padre era un operaio delle ferrovie e la famiglia non aveva grandi mezzi, ragione per cui solo il figlio minore venne mandato a scuola. Tuttavia Emecheta convinse un maestro, vicino di casa, a parlare con i suoi genitori in merito e questi fecero quanto poterono per darle una possibilit\u00e0.\nLa ragazza rimase ben presto orfana di padre, a soli 9 anni. Affidata ad una cugina della madre trascorse, di fatto, la sua infanzia in una scuola missionaria. A dieci anni vince una borsa di studio per la \"Methodist Girls School\".\nSi sposa a 17 anni e si trasferisce a Londra nel 1960 per seguire il marito Sylvester Onwordi, cui era fidanzata da quando aveva solo 11 anni. In Inghilterra dar\u00e0 alla luce cinque figli. Si laurea in Sociologia nel 1970, dopo aver lasciato il marito e dopo grandi sforzi per ottenere una dignit\u00e0 propria e tranquillit\u00e0 economica per se stessa e per i cinque figli che allev\u00f2 da s\u00e9 dopo il divorzio.\nTemi principali.\nEmecheta tratta soprattutto della condizione della donna nella societ\u00e0 nigeriana, di cosa significhi essere moglie e madre e di come, queste due condizioni, siano talvolta l'unico attributo con cui la donna viene identificata.\nLo spirito di iniziativa e la determinazione sono temi molto sentiti nella sua opera, gli unici attraverso i quali passa il senso del riscatto femminile.\nMolte sue opere, come \"In The Ditch\" e \"Second Class Citizen\" sono autobiografiche e trattano della lunga e faticosa strada percorsa per laurearsi, assicurare una casa di propriet\u00e0 alla famiglia e diventare, infine una scrittrice a tutti gli effetti. \"Head Above Water\" racconta di questi traguardi, infine raggiunti, dall'alter ego di Emecheta, Adah.\nOpere.\nI suoi romanzi pi\u00f9 famosi sono:\nLa sua autobiografia \u00e8 intitolata \"Head Above Water\" (1986)."}
{"id": "115315", "revid": "4", "url": "https://it.wikipedia.org/wiki?curid=115315", "title": "Televisione alta definizione", "text": ""}
{"id": "115317", "revid": "219110", "url": "https://it.wikipedia.org/wiki?curid=115317", "title": "VHS", "text": "Il Video Home System, comunemente noto con l'acronimo VHS, \u00e8 stato un sistema di videoregistrazione standard in formato analogico su supporto a nastro magnetico.\nIn origine la sigla era l'abbreviazione di \"V\"ertical \"H\"elicoidal \"S\"can (scansione verticale elicoidale), tecnica utilizzata per la registrazione e la lettura delle tracce video su nastro, basata su testine montate su un tamburo rotante inclinato rispetto alla direzione di scorrimento del nastro. Alcune fonti riportano che il nome in origine significasse \"V\"ictor \"H\"elicoidal \"S\"can.\nSviluppato negli anni '70 e anni '80 dalla compagnia giapponese Victor Company of Japan, nota comunemente come JVC, fu il sistema pi\u00f9 utilizzato per la distribuzione cinematografica per il mercato casalingo e per la visione e registrazione di contenuti video in ambito domestico fino agli anni 2000.\nStoria.\nIl lancio sul mercato.\nNel 1976 la JVC present\u00f2 il sistema VHS, che divenne uno standard per la registrazione su nastro e la riproduzione di filmati analogici mediante videoregistratore (in inglese \"video cassette recorder\", in sigla VCR): la sua dimensione era 1/2'. Tale apparecchio, di dimensioni ridotte ma molto facile da utilizzare grazie all'impiego delle videocassette, divent\u00f2 il sistema pi\u00f9 utilizzato in ambito domestico - non certo per la sua qualit\u00e0, (solo 240 linee rispetto alle 600 linee a 25 fotogrammi trasmesse e riprodotte dai TV a tubo catodico) ma per la sua modalit\u00e0 di diffusione - mettendo d'accordo decine di produttori e distributori, non solo di apparecchi, ma anche di film e audiovisivi. Il fenomeno, del tutto nuovo nel panorama mondiale dei media, avr\u00e0 la portata di una significativa rivoluzione.\nSecondo , il sistema VHS (scansione verticale elicoidale) venne inizialmente sviluppato su nastro a bobine da Sony, che poi abbandon\u00f2 orientandosi verso il Betamax, che si diffuse prima del VHS, all'inizio degli anni settanta, in contemporanea con il professionale U-matic, che utilizzava una scansione sulle testine ad U (elicoidale a tamburo) e permetteva una registrazione Broadcast di 480 linee su nastro 3/4' inserito in videocassetta, risultando ideale per le registrazioni Tv esterne (ENG). \nJVC, per favorire la conquista del mercato mondiale da parte del proprio sistema, cedette la licenza di fabbricazione del VHS a un ampio numero di altri costruttori asiatici. Se il primo effetto fu quello di perdere una quota di mercato a favore dei concorrenti, ben presto la diffusione dei videoregistratori VHS a basso costo port\u00f2 il sistema JVC a dominare il mercato, relegando il tecnicamente migliore, ma pi\u00f9 costoso, Betamax ad una distribuzione d'\u00e9lite, con la scomparsa delle videocassette Betamax dai negozi di film per l'home video. Sony continu\u00f2 la fabbricazione Betamax solo per lo standard Broadcast Betacam SP, che aveva necessit\u00e0 di nastri pi\u00f9 affidabili, di alta qualit\u00e0 e resistenza, vista la doppia velocit\u00e0 richiesta per ottenere le 600 linee di registrazione, il massimo della qualit\u00e0 che si poteva ottenere all'epoca con i televisori a tubo catodico.\nIl VHS utilizza cassette da 1/2\" che possono registrare fino a 180' (tre ore) se dotate di nastro standard e fino a 240' (quattro ore) se contenenti nastro sottile; per un breve periodo \u00e8 stato prodotto da BASF anche un nastro da 300' (cinque ore) estremamente sottile, ma rivelatosi troppo delicato e fragile. Pertanto, volendo utilizzare il VHS per registrare su un nastro di buona qualit\u00e0, occorrono videocassette con durata massima di 180'.\nA partire dal 1982 JVC lanci\u00f2 con Panasonic il VHS-C, dove C sta per Compact, un sistema con una cassetta grande un terzo di quella VHS. Si trattava della risposta al Video8 della Sony, che, grazie alle cassette di ridotte dimensioni, permetteva la realizzazione di telecamere tascabili chiamate \"handycam\". Un particolare adattatore meccanico venne reso disponibile per poter vedere e registrare un nastro VHS-C anche in un comune apparecchio VHS. Dal 1984, JVC, Panasonic ed RCA entrarono con il formato VHS nel mercato broadcast dei camcorder compatti (videocamere), con la capacit\u00e0 di registrare per 20 minuti in NTSC e 30 minuti in PAL.\nLo sviluppo tecnico ed i vari standard.\nNegli anni ottanta i videoregistratori VHS diventarono stereofonici, potendo cos\u00ec registrare e riprodurre un audio di migliore qualit\u00e0, mantenendo la compatibilit\u00e0 con le vecchie cassette monofoniche. Nel 1985 JVC introdusse le specifiche \"VHS-HQ\" (High Quality), che prevedevano una serie di miglioramenti nella qualit\u00e0 d'immagine grazie a circuiti di riduzione del rumore dell'immagine e miglioramento del contrasto e della definizione. Molti produttori si opposero a queste specifiche per via dei costi. Alla fine JVC deliber\u00f2 che, per poter utilizzare il marchio VHS-HQ era obbligatorio utilizzare il circuito \"white clip extension\" pi\u00f9 uno degli altri miglioramenti a scelta. Alcuni prodotti di punta utilizzavano comunque tutte le migliorie previste dal nuovo standard e potrebbero essere definiti \"FULL VHS-HQ\". Sempre nel 1985 JVC introdusse grandi miglioramenti sul fronte dell'audio, impiegando un sofisticato sistema di riduzione del rumore di fondo targato Dolby. Una qualit\u00e0 audio molto elevata si poteva anche ottenere registrando anche l'audio con tecniche simili a quelle impiegate per il video; molti incominciarono ad utilizzare questi videoregistratori VHS Hi-Fi per registrazioni audio.\nNegli stessi anni venne introdotta la modalit\u00e0 \"LP\" (\"long play\") che permetteva, dimezzando la velocit\u00e0 di scorrimento del nastro, di raddoppiare la durata di registrazione, decrementando la qualit\u00e0 del video ma non dell'audio. In seguito venne introdotta la modalit\u00e0 \"EP\" (\"extended play\"), identica all'LP ma ancora pi\u00f9 accentuata, che riduceva la velocit\u00e0 a un terzo di quella normale e triplicava la durata di registrazione, peggiorando ulteriormente la qualit\u00e0.\nI nuovi modelli ed il declino.\nAgli inizi degli anni duemila l'introduzione nel mercato dei DVD, prima solamente da riprodurre e poi anche registrabili, e di ulteriori sistemi di registrazione e riproduzione digitale (hard disk e memorie flash) ha progressivamente ridotto la fetta di mercato del VHS. Nel 1999 JVC introdusse sul mercato le D-VHS, videocassette digitali ad alta definizione (720p - 1080i).\nIl VHS, caduto quasi totalmente in disuso nel corso del primo decennio degli anni 2000, \u00e8 entrato ufficialmente tra le tecnologie del passato nel luglio 2016, quando l'ultima azienda rimasta al mondo a produrre e commercializzare videoregistratori VHS, la societ\u00e0 giapponese Funai Electric, ne ha terminato la produzione. La societ\u00e0 ha spiegato che la decisione \u00e8 stata presa a causa del drastico calo delle vendite e alla difficolt\u00e0 nell'ottenere componenti da fornitori stanchi di lavorare in perdita.\nFunai, comunque, ha venduto circa 750\u00a0000 videoregistratori in tutto il mondo nel corso del 2015. A continuare ad alimentare la domanda con il passare del tempo \u00e8 stata la vasta comunit\u00e0 di appassionati che possiedono ancora grandi collezioni di film in VHS.\nAspetti tecnici.\nLa degradazione dei nastri.\nUn problema che non \u00e8 di fatto possibile risolvere \u00e8 quello costituito dal notevole decadimento qualitativo che con il passare del tempo si genera nei contenuti conservati su nastro VHS. Nonostante la protezione fisica consentita dalla particolare forma della cassetta VHS, il nastro contenuto al suo interno \u00e8 soggetto, come tutti i supporti magnetici, a diverse tipologie di degradazione, pressoch\u00e9 inevitabili ed irreversibili. Studi hanno dimostrato che nastri conservati inutilizzati in ambienti privi di illuminazione e perfettamente sottovuoto (condizioni di fatto non ottenibili nella realt\u00e0), pur non subendo decadimenti chimici, sono comunque soggetti ad invecchiamento fisico, con perdita di lubrificante e di particelle di ossido.\nLa presenza di ossigeno e di fonti di illuminazione porta ad ulteriori gravi alterazioni chimiche del materiale, come l'idrolisi dei leganti polimerici. Anche l'usura meccanica prodotta dalla lettura per strisciamento costituisce un trauma notevole per il supporto. La deformazione del nastro, con fenomeni quali il country laning, e le alterazioni chimico-fisiche portano a fenomeni di invecchiamento del VHS che si sommano ed interagiscono tra di loro, al punto che la qualit\u00e0 dei colori, delle immagini e del suono peggiora notevolmente (con l'emergere di difetti visibili quali il drop out dell'immagine) nel corso degli anni anche in videocassette poco utilizzate, queste ultime soggette oltretutto ad incollatura del nastro. I tentativi di restauro, a causa del loro costo e delle risorse richieste, si rivelano sensati solo in relazione a master o esemplari unici su nastro; diversamente, volendo conservare ci\u00f2 che \u00e8 registrato su un nastro VHS, \u00e8 raccomandabile effettuarne la conversione da analogico a digitale ed il conseguente trasferimento su un supporto di memoria pi\u00f9 moderno."}
{"id": "115318", "revid": "767487", "url": "https://it.wikipedia.org/wiki?curid=115318", "title": "Cittadina di seconda classe", "text": "Cittadina di seconda classe \u00e8 il secondo romanzo di Buchi Emecheta, scritto nel 1974.\nRacconta la storia di Adah, una donna nigeriana ed \u00e8 considerato un romanzo dalla fortissima connotazione autobiografica: le vicende della protagonista infatti, rispecchiano quelle della vita dell'autrice. La narrazione avviene in terza persona, come se Adah fosse l'alter ego di Buchi Emecheta: \u00e8 stato interpretato come un tentativo di distacco dal personaggio, come se il rapporto con s\u00e9 stessa fosse per l'autrice troppo difficile e turbolento per affrontarlo in modo diretto.\nStruttura narrativa.\nIl romanzo segue un ordine piuttosto cronologico e si pu\u00f2 suddividere in tre sezioni. \nLa prima descrive Adah da piccola in Nigeria, poi il viaggio verso l'Inghilterra per raggiungere il marito e l'arrivo a Londra. Racconta del matrimonio e della voglia della protagonista di intraprendere gli studi universitari. Ha un tono piuttosto fiabesco, in cui riecheggiano il fascino e la magia della natura, anche se \u00e8 gi\u00e0 espressa l'attrazione nei confronti della capitale inglese.\nLa seconda parte narra la vita a Londra con il marito: \u00e8 un'esistenza marcata dalla povert\u00e0 e dalla miseria. Adah si rende presto conto di appartenere allo strato pi\u00f9 basso della societ\u00e0. I protagonisti si muovono sullo sfondo di una citt\u00e0 gi\u00e0 multietnica.\nLa parte conclusiva del romanzo \u00e8 incentrata sull'emancipazione della protagonista. Adah lotta per la salute dei figli. Culmina con il manoscritto bruciato e con il divorzio: entrambi simboli della sua ritrovata libert\u00e0.\nTemi generali.\nLa maggior parte di questa opera \u00e8 ambientata a Londra. La capitale inglese in cui si muovono i personaggi \u00e8 quella delle nuove mode, della rivoluzione in ambito musicale, ma la citt\u00e0 non \u00e8 descritta dalla protagonista. La modernit\u00e0 della metropoli non appare minimamente: la Londra di Adah \u00e8 quella della povert\u00e0 e dell'indigenza delle persone di colore. Il romanzo infatti si inserisce nell'epoca di immigrazione che ha caratterizzato il Regno Unito dal 1948 (anno del famoso Nationality Act) al 1971 (anno della chiusura legislativa), senza comunque descrivere elementi marcati di razzismo.\nL'enfasi sul personaggio \u00e8 particolare: attraverso la caratterizzazione di Adah, la scrittrice descrive s\u00e9 stessa, descrive la condizione di una donna africana che vuole riuscire a conciliare, nella sua vita in un paese lontano ed a tratti ostile, la libert\u00e0 con la sua condizione di madre (che Adah non rifiuta mai) e con quella di scrittrice. Il processo di emancipazione che porter\u00e0 la protagonista verso l'integrazione, si svolge con una certa continuit\u00e0 dal suo arrivo in Inghilterra e ruota principalmente attorno a due elementi della sua vita: il lavoro e la scrittura. Adah lavora in una biblioteca, come faceva anche in Nigeria, e questo tipo di impiego la risolleva dalla condizione di molti altri immigrati, che, al contrario di lei, non possedevano un'istruzione. Trova nella scrittura una forma di liberazione: le sue esperienze diventano il soggetto delle sue composizioni e, in quest'ottica, il gesto finale del marito, che distrugge bruciandolo il suo manoscritto, non \u00e8 altro che un atto di violenza, di negazione della sua libert\u00e0 di parola. \u00c8 in questo atto che trova la forza di divorziare."}
{"id": "115322", "revid": "869733", "url": "https://it.wikipedia.org/wiki?curid=115322", "title": "Corpo di polizia penitenziaria", "text": "Il Corpo di polizia penitenziaria \u00e8 un corpo di polizia a ordinamento civile parte delle forze dell\u2019ordine italiane, dipendente dal Dipartimento dell'amministrazione penitenziaria del Ministero della giustizia.\nSvolge compiti di polizia giudiziaria, pubblica sicurezza, polizia stradale e di gestione delle persone sottoposte a provvedimenti di restrizione o limitazione della libert\u00e0 personale.\nStoria.\nLa nascita della Polizia Penitenziaria risale alle regie patenti del Regno di Sardegna dell'anno 1817 che costituivano le Famiglie di giustizia, ovverosia il primo esempio di corpo carcerario del Regno d'Italia. Nel 1873 fu invece creato il Corpo delle guardie carcerarie, poi riformato nel Corpo degli agenti di custodia (1890). Nel 1923 l'amministrazione passa dall'allora Ministero dell'interno al Ministero di grazia e giustizia. Per effetto del Regio decreto 30 dicembre 1937, n. 2584 acquis\u00ec lo status militare, successivamente confermato dal decreto luogotenenziale 21 agosto 1945, n. 508.\nCon l'emanazione della legge 15 dicembre 1990 n. 395 il Corpo assume l'odierna denominazione e viene smilitarizzato. Nel Corpo di Polizia Penitenziaria confluiscono gli appartenenti e le dotazioni dell'ex Corpo degli agenti di custodia e, in parte, le ex-vigilatrici penitenziarie.\nCon decreto, pubblicato sul Bollettino ufficiale del Ministero della giustizia del 31 marzo 2004, il Ministro della Giustizia ha dato attuazione al decreto legislativo 21 maggio 2000, n. 146, concernente l'individuazione dei compiti e delle mansioni degli appartenenti ai Ruoli direttivi ordinario e speciale del Corpo di Polizia Penitenziaria.\nIl decreto ministeriale del 14 giugno del 2007 ha istituito il Nucleo investigativo centrale, un servizio centrale di polizia giudiziaria che svolge in via continuativa e prioritaria le funzioni di cui all'art. 55 del codice di procedura penale, alle dipendenze funzionali e sotto la direzione dell'autorit\u00e0 giudiziaria, per fatti di reato commessi in ambito penitenziario o, comunque, direttamente collegati all'ambito penitenziario. Un ulteriore passo in avanti di una Forza di polizia che pu\u00f2 essere senza alcun dubbio considerata di altissimo livello, per la difficolt\u00e0 e la cospicuit\u00e0 dei compiti a essa affidati.\nCompiti e funzioni.\nSvolge principalmente il compito di gestione delle persone sottoposte a provvedimenti di restrizione o limitazione della libert\u00e0 personale. Espleta inoltre attivit\u00e0 di polizia stradale ai sensi dell'art. 12 del Codice della strada, partecipa al mantenimento dell'ordine pubblico, svolge attivit\u00e0 di polizia giudiziaria e pubblica sicurezza anche al di fuori dell'ambiente penitenziario, cos\u00ec come tutte le altre forze di polizia, svolge attivit\u00e0 di scorta a tutela di personalit\u00e0 istituzionali (ministro della Giustizia, sottosegretari di Stato) e di magistrati.\nI compiti istituzionali sono descritti nell'art. 5 della legge 15 dicembre 1990, n. 395, che stabilisce che il Corpo di polizia penitenziaria, sia amministrato dal Dipartimento dell'amministrazione penitenziaria del Ministero della giustizia, ed espleta quanto stabilito sia dalla legge n. 354/1975 sull'ordinamento penitenziario, che dal regolamento d'esecuzione, il D.P.R. 30 giugno 2000, n. 230, nonch\u00e9 da quanto previsto dalla stessa legge n. 395/1990 e dal regolamento di servizio, il D.P.R. 15 febbraio 1999, n. 82.\nIl Corpo garantisce l'esecuzione dei provvedimenti restrittivi della libert\u00e0 personale, garantisce l'ordine pubblico e la tutela della sicurezza all'interno degli istituti, partecipa alle attivit\u00e0 di osservazione e trattamento dei detenuti; inoltre, espleta servizi di ordine e sicurezza pubblica e di pubblico soccorso, nonch\u00e9 di traduzione dei ristretti, da istituto a istituto, presso le aule giudiziarie per lo svolgimento dei processi e presso i luoghi esterni di cura, e in caso di ricovero espleta il servizio di piantonamenti, attribuzioni precedentemente della Polizia di Stato e dei Carabinieri.\nDi recente, in quanto forza di polizia a competenza generale, la Polizia Penitenziaria \u00e8 entrata a comporre gli organici della D.I.A. (Direzione Investigativa Antimafia) e dell\u2019Interpol grazie al D.lgs 15 novembre 2012, n. 218 (Disposizioni integrative e correttive al decreto legislativo 6 settembre 2011, n. 159, recante codice delle leggi antimafia e delle misure di prevenzione, nonch\u00e9 nuove disposizioni in materia di documentazione antimafia, a norma degli articoli 1 e 2, della legge 13 agosto 2010, n. 136 GU n. 290 del 13-12-2012).\nLa legge 30 giugno 2009, n. 85, ha istituito la Banca Dati Nazionale del D.N.A e il Laboratorio Centrale per la Banca Dati Nazionale del D.N.A. presso il Dipartimento dell\u2019Amministrazione Penitenziaria. Con decreto del Ministro della Giustizia 2 marzo 2016 \u00e8 stato istituito il Laboratorio Centrale Banca Dati D.N.A. cui sono affidati l\u2019organizzazione e il e il funzionamento del Laboratorio, le relazioni con l\u2019autorit\u00e0 giudiziaria e relativi importanti servizi di polizia giudiziaria, che grazie alla gestione affidata alla Polizia Penitenziaria, consentir\u00e0 importanti sviluppi in materia di lotta alla criminalit\u00e0.\nIl regolamento attuativo (D.P.R. 7 aprile 2016, n. 87) ha permesso che a partire dal 7 aprile 2016 sia iniziata la complessa attivit\u00e0 di prelievo dei campione biologici da parte dei ruoli tecnici della Polizia Penitenziaria (istituiti con il decreto legislativo 9 settembre 2010, n. 162, emanato ai sensi dell'articolo 18 della legge 30 giugno 2009, n. 85) adeguatamente e specificamente formati per questa attivit\u00e0. In tal modo sussiste anche in Italia una raccolta dei campioni biologici utilizzabili a fini investigativi.\nGli appartenenti al Corpo di Polizia Penitenziaria sono: \"sostituti ufficiali di pubblica sicurezza\", limitatamente agli appartenenti ai ruoli direttivi; Agenti di pubblica sicurezza, i restanti ruoli subordinati; ufficiali e agenti di polizia giudiziaria in base alle qualifiche (commissari, ispettori e sovrintendenti sono ufficiali di polizia giudiziaria in tutto il territorio Italiano, anche fuori servizio al pari di polizia e carabinieri). Numerosi sono ormai i servizi, oltre a quelli istituzionali pi\u00f9 noti, svolti dal Corpo. Dall'ordine pubblico (su richiesta del prefetto), al controllo degli arresti domiciliari, a compiti di sorveglianza e scorta di obiettivi sensibili e personalit\u00e0 sottoposti a misure di protezione (ministro della Giustizia, magistrati, collaboratori di giustizia, etc.), ed entro breve \u00e8 prevista anche l'istituzionalizzazione dei ruoli tecnici, come avviene negli altri corpi di polizia. La Polizia Penitenziaria svolge anche attivit\u00e0 di controllo riguardo alle procedure concorsuali per l'assunzione del personale dipendente dal Ministero della Giustizia, compresi i concorsi in Magistratura, Notariato, esame di Avvocato, Cancellieri, Dirigenti e Dipendenti ministeriali. L'attivit\u00e0 di controllo viene eseguita dalla Polizia Penitenziaria non soltanto all'atto dell'ingresso, ma anche durante lo svolgimento delle prove d'esame. A seconda della tipologia di Concorsi sono chiamati a comporre la commissione d'esame anche commissari di Polizia Penitenziaria e dirigenti del Corpo. Al Corpo di Polizia Penitenziaria appartengono i gruppi sportivi Astrea e Fiamme Azzurre. Sono appartenenti al Corpo di Polizia Penitenziaria atleti del calibro di Aldo Montano, Carolina Kostner e Clemente Russo.\nL'amministrazione penitenziaria ha avviato, dal maggio 2000, un piano di cooperazione con la missione internazionale delle Nazioni Unite in Cossovo. Un contingente di Polizia Penitenziaria \u00e8 stato assegnato al \"Penal Management Division Kosovo Correctional\" - Missione ONU (UNMIK) e impiegato presso l'istituto penitenziario di Dubrava, il pi\u00f9 grande dei Balcani, in attivit\u00e0 particolarmente sensibili, come la sorveglianza dell'intercinta \"(outside security\"), servizi di traduzione di detenuti e affiancamento degli operatori penitenziari cossovari nei vari servizi (servizi di addestramento).\nNel marzo 2002 il contingente ha avuto l'incarico straordinario di effettuare la traduzione dalle prigioni della Serbia dei circa 165 detenuti di etnia albanese/cossovara. Alla fine del primo semestre di impiego, i componenti del contingente di Polizia Penitenziaria sono stati insigniti della \"medaglia della pace\", speciale onorificenza delle Nazioni Unite.\nVa ricordato inoltre che, nel 1997 sulla base di indicazioni gi\u00e0 contenute in un d.m. del 1994, \u00e8 nato il Gruppo operativo mobile meglio conosciuto come GOM, ossia un gruppo scelto di appartenenti alla Polizia Penitenziaria aventi il compito del mantenimento dell'ordine e della disciplina negli istituti penitenziari, con priorit\u00e0 a interventi in occasione di gravi situazioni di turbamento. Il GOM \u00e8 composto da 600 unit\u00e0, e gli competono anche i servizi di tutela e scorta del personale in servizio presso l'Amministrazione penitenziaria e il Ministero della giustizia esposto a particolari situazioni di rischio personale, la traduzione di tutti i detenuti \"collaboratori di giustizia\", ad altissimo rischio. Tali servizi sono effettuati dal Nucleo tutela e scorte, costituito da circa 50 unit\u00e0.\nInfine, sono in fase di trasferimento alla Polizia Penitenziaria i compiti relativi ai domiciliari.\nOrganizzazione.\nIl Corpo dispone di vari servizi e specialit\u00e0, coordinate a livello Nazionale dal Dipartimento dell'Amministrazione Penitenziaria a livello Regionale dai provveditorati dell'Amministrazione Penitenziaria del Ministero della giustizia:\nPersonale.\nReclutamento.\nSi diviene agente della Polizia Penitenziaria tramite concorso pubblico per esami attraverso un bando di concorso del Ministero Della Giustizia, che, a seconda della qualifica, pu\u00f2 avere delle aliquote riservate a personale gi\u00e0 in servizio o ai figli delle \"vittime del dovere\".\nPrima dell'emanazione della legge 23 agosto 2004 n. 226 l'accesso era previsto per tutti civili, e il servizio militare di leva in Italia poteva essere svolto direttamente in polizia partecipando ai concorsi per allievo agente ausiliario, riservato ai cittadini di sesso maschile chiamati al servizio militare.\nDal 1\u00ba gennaio 2005 al 31 dicembre 2016, i posti messi a concorso per allievo agente sono stati riservati ai volontari in ferma annuale (VFP1) o quadriennale (VFP4). Dal 1\u00ba gennaio 2017 sono stati riaperti i concorsi anche ai civili e il 40% dei posti annualmente disponibili \u00e8 a loro riservato. I requisiti di idoneit\u00e0 psicofisica sono stabiliti dal D.P.R. 23 dicembre 1983 n. 904.\nDopo aver vinto il concorso, bisogner\u00e0 sostenere obbligatoriamente un corso di formazione, di durata variabile a seconda della qualifica:\nFormazione.\nSono otto le Scuole di formazione e aggiornamento della Polizia Penitenziaria:\nLe scuole di Aversa e di Monastir non sono pi\u00f9 utilizzate come scuole di formazione.\nCaduti.\nDiversi appartenenti al corpo sono caduti nell'asservimento del proprio dovere o vittime di agguati della criminalit\u00e0 organizzata. Tra gli altri Filippo Salsone, Giuseppe Montalto, Luigi Bodenza, Carmelo Magli, Nicandro Izzo e Raffaele Cinotti. Sono 37 gli appartenenti al corpo decorati alla memoria dal 1943 a oggi.\nUniforme.\nLa Polizia Penitenziaria, dopo la riforma del 1990, ha abbandonato le vecchie divise grigio-verdi del disciolto Corpo degli agenti di custodia, per indossare uniformi blu e tute operative prima grigio-verde e attualmente blu. L'uniforme invernale consta di giacca con bottoni argentati e fregio del Corpo, bavero e spalline con bordo azzurro, pantaloni blu, camicia manica lunga di colore bianca e cravatta di colore blu. Il vestiario comprende anche una giacca a vento in goretex munita di ampie tasche e spalline bordate di celeste. La giacca \u00e8 munita di termofedera in \"pile\", comodamente staccabile e indossabile come corpetto. L'uniforme ordinaria estiva invece \u00e8 composta da camicia celeste a maniche corte, con taschini sul petto e bottoncini argentati con fregio, pantaloni di cotone blu e cintura in tessuto blu con fibbia e fregio di colore argento. Con queste uniformi sono previsti il basco azzurro con fregio, oppure il berretto rigido blu con fregio. La tuta operativa invernale consta di una giubba di colore blu e pantalone dello stesso colore con bordature azzurre catarifrangente, entrambe con termofedera staccabile, la termofedera della giubba \u00e8 comodamente staccabile e indossabile come corpetto-gilet essendo possibile rimuovere le maniche mediante cerniere lampo interne. La tuta operativa estiva \u00e8 composta da pantaloni di colore blu (quelli invernali senza termofedera) e una polo con cerniera di colore celeste con bordature azzurre: queste si completano con stivaletti invernali (tipo polacchine) per l'ordinaria e anfibi per l'operativa.\nVi sono poi anche capi di vestiario come il maglione blu con collo a V e toppe di rinforzo su spalle/gomiti e scritta \"Polizia Penitenziaria\" da indossare in luogo della giacca e per i soli servizi interni, un maglione sottogiacca blu a scollo a V, il maglioncino a collo alto con cerniera lampo e toppe di rinforzo su spalle/gomiti e scritta \"Polizia Penitenziaria\", un cappotto a doppia abbottonatura e tutti gli accessori per le uniformi di servizio.\nSimboli.\nIl Corpo di Polizia Penitenziaria \u00e8 rappresentato da:\nIn precedenza, dal 1955, l'ex Corpo degli Agenti di Custodia disponeva di una fanfara, che accompagnava le cerimonie di giuramento degli allievi.\nBanda musicale.\nLa Banda musicale, che ha sede presso la scuola del corpo di Palazzo Valle a Portici, si esibisce in occasione delle celebrazioni pi\u00f9 importanti nella vita delle istituzioni: essa rappresenta il Corpo di polizia penitenziaria in occasione di manifestazioni pubbliche nazionali e internazionali.\nL'elevato livello artistico raggiunto dal complesso bandistico contribuisce a diffondere l'immagine del Corpo e a rappresentarlo degnamente in occasione di manifestazioni pubbliche nelle quali la presenza di essa \u00e8 in sintonia con le finalit\u00e0 istituzionali del Corpo di polizia penitenziaria, riscuotendo unanime apprezzamento dalla critica e un grande successo di pubblico.\nTra le numerose partecipazioni a eventi prestigiosi della vita istituzionale, culturale e sportiva del nostro Paese, si segnala il concerto tenuto dalla Banda il 6 luglio 1992 nell'ambito del Festival dei Due Mondi di Spoleto, nella spettacolare cornice dell'Anfiteatro Romano. La Banda si \u00e8 esibita anche in occasione dei Campionati Mondiali di Nuoto, a Roma, ai Campionati Mondiali Militari e ai Giochi Mondiali delle Polizie. Tra le uscite pubbliche della Banda, particolarmente apprezzato \u00e8 stato il Concerto tenuto presso il Teatro dell'Opera di Roma, il 7 aprile 1999, alla presenza del Ministro della Giustizia. La Banda della polizia penitenziaria, guidata dal Maestro direttore Fausto Remini e dal Maestro vicedirettore Filippo Cangiamila,\nOnorificenze concesse alla Bandiera del Corpo.\nLa Bandiera del Corpo di Polizia penitenziaria \u00e8 decorata delle seguenti onorificenze (aggiornamento al dicembre 2018):"}
{"id": "115324", "revid": "287204", "url": "https://it.wikipedia.org/wiki?curid=115324", "title": "Francesco Orestano", "text": "Biografia.\nNel 1896 si laure\u00f2 in giurisprudenza all'Universit\u00e0 di Palermo. Pi\u00f9 tardi, nel 1901, in Germania, consegu\u00ec la laurea in filosofia all'Universit\u00e0 di Lipsia. Ritornato in Italia, insegn\u00f2 dal 1903 filosofia morale, alla Sapienza - Universit\u00e0 di Roma e, dal 1907 al 1924, a Palermo.\nCollabor\u00f2 con Filippo Tommaso Marinetti nella concezione del pensiero futurista, e lavorando ad alcune pubblicazioni comuni. Fu inoltre vicino alle idee fasciste, collaborando tra l'altro con la rivista \"Gerarchia\", diretta da Benito Mussolini. Invitato dal generale Italo Balbo nella Libia italiana, difese gli ideali e gli intenti fascisti in contrapposizione al nazionalismo. Molto cattolico, si oppose tuttavia al pensiero popolare e democristiano, del quale era all'epoca portatore il Partito Popolare Italiano di don Luigi Sturzo. \nOrestano fu eticista, fenomenologo e promulgatore d'un'idea filosofica positivista ispirata anche a Johann Friedrich Herbart, che egli stesso denomin\u00f2 \"super-realismo\". Nel 1924 si ritir\u00f2 a vita privata nella sua casa di Roma per dedicarsi alla sua opera principale \"Nuovi Principi\". Tuttavia in seguito riprese l'insegnamento universitario come docente di etica nell'Universit\u00e0 di Pavia. \"Nel settembre 1929 divenne membro della neonata Accademia d'Italia e nel 1931 presidente della Societ\u00e0 filosofica italiana\".\nMor\u00ec in povert\u00e0 raccolto in una profonda fede religiosa. Autore di noti aforismi, a lui sono intitolate una via di Roma e una scuola primaria di Palermo.\nTutta la sua produzione, edita e inedita, composta da circa 80 pubblicazioni, \u00e8 stata pubblicata negli anni sessanta dalla casa editrice CEDAM, in un\"Opera omnia\", suddivisa in cinque sezioni."}
{"id": "115326", "revid": "1543377", "url": "https://it.wikipedia.org/wiki?curid=115326", "title": "Supercoppa italiana", "text": "La Supercoppa italiana, ufficialmente Supercoppa di Lega e nota come Supercoppa Frecciarossa per ragioni di sponsorizzazione, \u00e8 una competizione calcistica per club maschili istituita nel 1988.\nLa Supercoppa mette annualmente di fronte il club campione d'Italia e quello vincitore della Coppa Italia; se nella stessa stagione una squadra detiene entrambi i trofei, la competizione si disputa fra questa e la finalista perdente della coppa nazionale.\nAl 2021 sono state disputate 34 edizioni del torneo, che ha visto 9 vincitori diversi. Il primato di vittorie \u00e8 detenuto dalla , impostasi in 9 edizioni.\nStoria e formula.\nL'idea della Supercoppa italiana nacque nel 1988: l'occasione fu una cena tra tifosi della fresca vincitrice della Coppa Italia, nel corso della quale il giornalista Enzo D'Orsi propose a Paolo Mantovani, al tempo presidente del club blucerchiato, di organizzare una sfida per un nuovo trofeo, da disputarsi tra la squadra campione d'Italia e quella vincitrice della coppa nazionale, sul calco dell'allora Charity Shield inglese. Qualche settimana dopo la cosa venne sottoposta all'allora presidente della Lega Nazionale Professionisti, Luciano Nizzola, il quale avall\u00f2 il progetto.\nL'edizione inaugurale, prevista proprio nel 1988, venne posticipata al giugno 1989 a causa della concomitanza con i Giochi di , cosicch\u00e9 anche la seconda edizione ne risult\u00f2 spostata all'autunno dello stesso anno; da allora la competizione si svolge pressoch\u00e9 ogni anno nel periodo estivo (a eccezione delle edizioni 1995, 2014, 2016, 2018, 2019, 2020 e 2021 disputate in inverno), e pertanto tradizionalmente \u00e8 diventata la gara ufficiale d'apertura della stagione calcistica italiana.\nDi norma si disputa in casa della squadra campione d'Italia salvo eccezioni (in 11 edizioni si \u00e8 tenuta in campo neutro all'estero e in due in casa del club qualificato alla Supercoppa dalla Coppa Italia).\nLo stadio Giuseppe Meazza di Milano ha ospitato il maggior numero di edizioni del torneo, 12.\nLe prime due edizioni furono giocate a Milano in quanto citt\u00e0 sede della Lega Calcio; fu solo una casualit\u00e0 che fosse anche la sede delle squadre campioni d'Italia in quegli anni ( nel 1988 e nel 1989). Per la terza edizione, nel 1990, fu invece il sorteggio ad assegnare al scudettato il diritto di giocare in casa. Solo a partire dall'edizione 1991, quando i campioni d'Italia della Sampdoria vinsero la Supercoppa in casa a Genova, la Lega stabil\u00ec di giocare \u2014 come prima opzione, salvo diverse decisioni \u2014 in casa dei detentori dello scudetto.\nNell'eventualit\u00e0 che una squadra consegua un \"double\", ovvero conquisti ambedue i trofei stagionali, il regolamento prevede che a contendersi la Supercoppa siano la vincitrice della Serie A e la finalista perdente della Coppa Italia, generando, di fatto, una riproposizione dell'ultimo atto della coppa nazionale; dalla fondazione della Supercoppa a oggi, ci\u00f2 \u00e8 accaduto per 8 volte, di cui la prima nel 1995 quando la super\u00f2 il . In otto occasioni la Supercoppa \u00e8 stata vinta dalla squadra vincitrice della Coppa Italia: la prima volta nel 1996, quando la super\u00f2 i campioni d'Italia del Milan; in seguito il fatto venne imitato da (1998, 2009 e 2019), Parma (1999), Inter (2005), (2007) e Napoli (2014). In due occasioni il trofeo fu vinto dalla finalista perdente della Coppa Italia: la prima volta nel 2016, quando il Milan super\u00f2 la Juventus; il fatto venne imitato dalla Lazio nel 2017.\nInizialmente, dato il carattere estivo della manifestazione, il regolamento prevedeva, in caso di parit\u00e0 al termine dei tempi regolamentari, il ricorso diretto ai tiri di rigore: tale norma \u00e8 rimasta valida fino all'edizione del 2000, anche se di fatto \u00e8 stata applicata solo una volta, nel 1994, quando il Milan ebbe la meglio dal dischetto sulla Sampdoria. Nelle edizioni del 2001 e 2002, per la prima volta, il regolamento introdusse la possibilit\u00e0 dei supplementari assoggettati tuttavia alla variabile del \"golden goal\", ma non fu necessario farvi ricorso. Per la sola edizione del 2003 fu invece introdotto il \"silver goal\": in questa occasione, per la prima volta nella storia della competizione si and\u00f2 all\"overtime\" tra Juventus e Milan, ma la sfida si risolse ugualmente ai rigori dove prevalsero i bianconeri. Dall'edizione seguente il regolamento prevede supplementari ordinari, in seguito all'abolizione di \"golden\" e \"silver goal\", risultando per la prima volta decisivi gi\u00e0 nell'edizione del 2005 con la vittoria dell'Inter sulla Juventus.\nNell'edizione del 2011, per la prima volta nella storia della competizione si sono affrontate due squadre della stessa citt\u00e0: il derby di Milano \u00e8 stato vinto dal Milan che ha battuto l'Inter per 2-1. L'edizione successiva tra Juventus e Napoli \u00e8 stata infine la prima in assoluto, nella storia del calcio italiano, a registrare la presenza di due arbitri di porta addizionali, a seguito dell'approvazione dell'esperimento da parte dell'IFAB nel luglio dello stesso anno. Nell'edizione 2018 la Supercoppa italiana vide l'introduzione della tecnologia VAR (gi\u00e0 usata nel campionato precedente).\nStadi.\nDal 1991 \u00e8 consuetudine disputare la Supercoppa italiana nell'impianto casalingo della formazione campione d'Italia, che va cos\u00ec a godere del fattore campo. \u00c8 per\u00f2 sovente accaduto, specialmente a partire dagli anni duemiladieci, che la Lega Calcio derogasse a ci\u00f2: qualora si presentasse l'occasione di disputare la sfida in campo neutro, ospiti di una Nazione straniera (la manifestazione ha infatti varcato in alcune edizioni i confini italici, per essere disputata negli Stati Uniti, in Libia, in Cina, in Qatar e in Arabia Saudita) oppure, per decisione federale, in casa della detentrice della Coppa Italia o in un altro campo neutro individuato in territorio italiano.\nIl Meazza di Milano \u00e8 l'impianto che ha fin qui ospitato la maggior parte delle finali di Supercoppa, compresa l'edizione inaugurale del 1988 (seguita poi dal quelle del 1989, 1992, 1994, 1996, 1999, 2004, 2006, 2007, 2008, 2010 e 2021). Dietro allo stadio milanese ci sono il Delle Alpi di Torino, teatro delle edizioni del 1995, 1997, 1998 e 2005, e l'Olimpico di Roma, sede delle finali del 2000, 2001, 2013 e 2017. Segue lo stadio Nazionale di Pechino, che ha ospitato gli appuntamenti del 2009, 2011 e 2012. Due edizioni sono state ospitate dallo stadio Jassim bin Hamad di Doha (2014 e 2016), mentre un'edizione a testa ha infine avuto luogo al San Paolo di Napoli (1990), al Ferraris di Genova (1991), al Robert F. Kennedy Memorial Stadium di Washington (per la prima volta assoluta all'estero, nel 1993), allo stadio 11 giugno di Tripoli (2002), al Giants Stadium di East Rutherford (2003), allo Shanghai Stadium di Shanghai (2015), allo stadio Citt\u00e0 dello sport Re Abd Allah di Gedda (2018), allo stadio dell'Universit\u00e0 Re Sa'ud di Riad (2019) e al Mapei Stadium - Citt\u00e0 del Tricolore di Reggio Emilia (2020).\nStatistiche di club.\nVittorie.\nLa vanta il primato di vittorie con 9 affermazioni totali tra il 1995 e il 2020; la squadra bianconera vanta anche il pi\u00f9 alto numero di partecipazioni, 17, delle quali 10 da campione d'Italia, due da vincitrice della Coppa Italia e 5 da detentrice di entrambi i titoli. A titolo statistico la Juventus \u00e8 inoltre l'unico club ad avere vinto la Supercoppa in qualsiasi continente essa si sia disputata: assieme alle vittorie in Italia, i bianconeri hanno infatti trionfato in Africa (nel 2002 a Tripoli), in Nordamerica (nel 2003 a East Rutherford) e in Asia (nel 2012 a Pechino, nel 2015 a Shanghai e nel 2018 a Gedda).\nLa Juventus detiene anche il primato di edizioni consecutive disputate, 10 tra il 2012 e il 2021, tra cui cinque da campioni d'Italia, una da detentrice della Coppa Italia e quattro da detentrice di entrambi i titoli. La Juventus annovera inoltre il record di finali disputate (17) e perse (8).\nIl vanta il primato di edizioni consecutive vinte, 3 dal 1992 al 1994, nonch\u00e9 l'essere stato il primo club, nell'edizione 2016, a vincere il trofeo da finalista sconfitto di Coppa Italia.\nLa \u00e8 stata invece l'unica capace di vincere il trofeo sia da campione d'Italia in carica (2000), sia da detentrice della Coppa Italia (1998, 2009, 2019) e sia da finalista perdente in coppa nazionale (2017).\nIl , tra le squadre che hanno disputato almeno 4 finali, \u00e8 la squadra con la percentuale pi\u00f9 alta di successi grazie a 7 vittorie e 4 sconfitte. Infine tra i club che hanno disputato almeno 2 finali, la , con 2 edizioni entrambe da detentrice della Coppa Italia, ha un bilancio in parit\u00e0 cos\u00ec come il (2 vittorie e 2 sconfitte), mentre , e vantano statistiche negative: una vittoria e 3 sconfitte per parmensi e genovesi, 2 vittorie e 4 sconfitte per i romani. Il e il sono state, inoltre, le squadre che hanno perso l'unica finale disputata, entrambe da detentrici della Coppa Italia.\nDelle squadre che hanno vinto almeno un'edizione del trofeo, solo il Parma non ha mai vinto il campionato italiano; il Torino e la Fiorentina si sono aggiudicati rispettivamente sette e due titoli di campione d'Italia, anche se tutti conseguiti prima dell'istituzione della Supercoppa di Lega. Tutte le vincitrici della Supercoppa italiana hanno invece vinto almeno un'edizione della Coppa Italia.\nIncontri ricorrenti.\nDopo la 34\u00aa edizione del 2021, disputata a gennaio 2022, solo nove di esse hanno visto un incontro mai pi\u00f9 riproposto.\nLe altre 23 edizioni sono riproposizioni di incontri gi\u00e0 giocati in precedenza; la partita di Supercoppa italiana pi\u00f9 disputata \u00e8 Juventus \u2014 Lazio (cinque volte).\nStatistiche individuali.\nCalciatori.\nIn grassetto i giocatori ancora in attivit\u00e0 in Serie A.\nAllenatori.\nIn grassetto gli allenatori attualmente militanti in Serie A.\nAllenatori plurivincitori della Supercoppa italiana.\nAllenatori che hanno vinto almeno due edizioni della Supercoppa italiana:\nArbitri.\nIn grassetto gli arbitri ancora in attivit\u00e0.\nClassifica presenze in Supercoppa italiana.\nPrimi 7 arbitri per numero di finali dirette:\nLoghi.\nDall'edizione 1998 a quella del 2017 la competizione ha assunto la denominazione commerciale di \"Supercoppa TIM\" a seguito della sponsorizzazione da parte dell'omonima compagnia telefonica. Nell'edizione 2019 assume il nome commerciale di \"Coca-Cola Supercup\" a seguito dell'accordo con il \"title sponsor\" Coca-Cola, nell'edizione 2020 quello di \"PS5 Supercup\" a seguito dell'accordo con Sony Interactive Entertainment, nell'edizione 2021 quello di \"Supercoppa Frecciarossa\" a seguito dell'accordo con la compagnia di servizio dei treni dell'impresa ferroviaria italiana."}
