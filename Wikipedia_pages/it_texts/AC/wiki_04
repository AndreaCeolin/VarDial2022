{"id": "89965", "revid": "2128848", "url": "https://it.wikipedia.org/wiki?curid=89965", "title": "Guerra di Troia", "text": "Nella mitologia greca, la guerra di Troia fu una sanguinosa guerra combattuta tra gli Achei e la potente citt\u00e0 di Troia, presumibilmente attorno al 1250 a.C. o tra il 1194 a.C. e il 1184 a.C. circa, nell'Asia minore.\nGli eventi del conflitto sono noti principalmente attraverso i poemi epici \"Iliade\" ed \"Odissea\" attribuiti ad Omero, composti intorno al IX secolo a.C. Entrambi narrano una piccola parte del conflitto: l'Iliade i fatti avvenuti durante l'ultimo anno di guerra, l\"Odissea\", oltre al viaggio di Odisseo per tornare in patria, narra la conquista di Troia. Le altre opere del \"Ciclo Troiano\" sono andate perdute e sono conosciute solo tramite testimonianze posteriori. Singoli episodi sono infatti descritti in innumerevoli testi della letteratura greca e latina, e dipinti o scolpiti in numerose opere d'arte.\nSecondo l\"Iliade\", la guerra ebbe inizio a causa del rapimento di Elena, regina di Sparta, ritenuta la donna pi\u00f9 bella del mondo, per mano di Paride, figlio di Priamo re di Troia. Menelao, marito di Elena, e il fratello Agamennone radunarono un esercito, formato dai maggiori comandanti dei regni greci e dai loro sudditi, muovendo guerra contro Troia.\nIl conflitto dur\u00f2 dieci anni, con gravissime perdite da entrambi gli schieramenti. Fra le vittime vi fu Achille, il pi\u00f9 grande guerriero greco, figlio del re Peleo e della ninfa Teti. Achille era re dei Mirmidoni di Ftia, che condusse in molte battaglie contro Troia, venendo infine ucciso da Paride che, per vendicare la morte del fratello Ettore, lo colp\u00ec con una freccia al tallone, suo unico punto debole. Troia infine cadde grazie all'astuto Odisseo, re dei Cefalleni, e al suo piano del cavallo di legno, cambiando l'esito del conflitto.\n\u00c8 ancora oggetto di studi e di controversie la questione della veridicit\u00e0 storica degli avvenimenti della guerra di Troia. Alcuni studiosi pensano che vi sia un fondo di verit\u00e0 dietro i poemi di Omero, altri pensano che l'antico poeta abbia voluto raggruppare in un unico conflitto, quello fra Greci e Troiani, le vicende di guerre e assedi diversi succedutisi nel periodo della civilt\u00e0 micenea.\nI due poemi hanno comunque reso possibile la scoperta delle presumibili mura di Troia, collocando cronologicamente la guerra verso la fine dell'et\u00e0 del bronzo, intorno al 1300 - 1200 a.C., in parte confermando la datazione di Eratostene di Cirene.\nLe origini della guerra.\nIl piano di Zeus.\nZeus si era accorto che la Terra era troppo popolata. Inizialmente voleva distruggere l'umanit\u00e0 con fulmini e inondazioni, poi su consiglio di Momo, il dio degli scherzi, o di Temi, decise invece di favorire il matrimonio di Teti e Peleo, gettando cos\u00ec il seme della guerra di Troia, che avrebbe portato alla fine del regno degli eroi. C'\u00e8 anche chi sostiene che Zeus vedesse in molti guerrieri dei potenziali usurpatori del trono di capo degli olimpi. Come racconta la mitologia greca, Zeus era diventato re degli dei detronizzando Crono, il quale a sua volta aveva preso il posto di suo padre Urano. Memore di quanto possa essere crudele la propria progenie, Zeus, che aveva avuto molti figli dalle sue tante relazioni con donne mortali, ne aveva timore: e pi\u00f9 in generale temeva l'intera categoria dei semidei.\nIl matrimonio fra Peleo e Teti.\nZeus venne a sapere da Temi o da Prometeo che un figlio avrebbe potuto detronizzarlo, proprio come lui aveva fatto col padre. Un'altra profezia aveva inoltre predetto che la ninfa Teti, con cui Zeus tentava di avere una relazione, avrebbe generato un figlio che sarebbe diventato pi\u00f9 grande del padre. Per queste ragioni Teti spos\u00f2 un re mortale molto pi\u00f9 vecchio di lei, Peleo. Fece questo o per ordine di Zeus o perch\u00e9 non voleva fare uno sgarbo ad Era che l'aveva allevata da bambina.\nTutti gli dei vennero invitati al matrimonio di Peleo e Teti eccetto Eris, la dea della discordia, che fu fermata alla porta da Ermes per ordine di Zeus stesso (secondo alcune versioni, Zeus si era messo d'accordo con Eris). Sentendosi insultata, la dea and\u00f2 su tutte le furie e gett\u00f2 nel bel mezzo della tavolata una mela d'oro con la scritta \u00ab\"\u03a4\u1fc7 \u03ba\u03b1\u03bb\u03bb\u03af\u03c3\u03c4\u1fc3\" (traslitterato \"T\u00ea Kall\u00edst\u0113\")\u00bb (alla pi\u00f9 bella). Era, Atena e Afrodite pensavano spettasse loro di diritto possedere la mela e cominciarono a litigare fra di loro. Nessuno degli dei tent\u00f2 di favorire con la propria opinione una delle tre dee per non inimicarsi le altre due. Zeus ordin\u00f2 quindi a Ermes di condurre le tre dee dal pastore Paride, in realt\u00e0 un principe troiano, ignaro della sua discendenza reale, che era stato abbandonato appena nato sul monte Ida poich\u00e9 un sogno premonitore aveva profetizzato che egli sarebbe stato la causa della rovina di Troia.\nLe dee apparvero al giovane nude e siccome Paride non era in grado di dare un giudizio, le tre divinit\u00e0 promisero al giudice dei doni. Atena gli offr\u00ec la saggezza, l'abilit\u00e0 bellica, il valore dei guerrieri pi\u00f9 potenti, Era il potere politico e il controllo su tutta l'Asia, Afrodite l'amore della donna pi\u00f9 bella del mondo, Elena di Sparta. Paride diede la mela ad Afrodite. Le due dee che avevano perso andarono via desiderose di vendetta.\nIl giovane si rec\u00f2 in seguito in citt\u00e0, a Troia, perch\u00e9 gli araldi di Priamo avevano portato via il suo toro migliore per darlo in premio al vincitore di alcune gare sportive organizzate dal re. Paride partecip\u00f2 ai giochi atletici e sconfisse i nobili rampolli di Troia, vincendo di conseguenza il proprio toro. I giovani troiani, umiliati, volevano ucciderlo ma Cassandra, figlia veggente del re Priamo, riconobbe in lui il fratello perduto. Priamo decise allora di accettarlo nella famiglia reale, sebbene Cassandra avesse consigliato di non farlo.\nDall'unione fra Peleo e Teti nacque un bambino, Achille. L'oracolo predisse che sarebbe morto o vecchio a causa della maturit\u00e0 in una vita tranquilla e priva di imprese, o giovane sul campo di battaglia guadagnando l'immortalit\u00e0 attraverso la poesia degli aedi. Teti tent\u00f2 di rendere immortale il figlio, provando dapprima a bruciarlo nel fuoco durante la notte, per eliminare le sue parti mortali, e poi a strofinarlo con ambrosia durante il giorno. Peleo, che aveva gi\u00e0 perso sei figli in questa maniera, riusc\u00ec a fermarla. Teti lo bagn\u00f2 allora nelle acque del fiume Stige, facendolo diventare immortale, salvo che nel tallone per il quale lo aveva tenuto, sua unica parte vulnerabile (se un Dio tocca le acque dello Stige, perde la sua immortalit\u00e0).\nIl rapimento di Elena.\nLa pi\u00f9 bella donna del mondo era Elena, una delle figlie di Tindaro, re di Lacedemone (la futura Sparta). Sua madre era Leda che venne sedotta o stuprata da Zeus sotto forma di cigno. Leda partor\u00ec cos\u00ec quattro gemelli, due maschi e due femmine. Castore e Clitennestra erano figli di Tindaro, Elena e Polluce di Zeus. Secondo un'altra versione del mito, Elena era figlia di Nemesi, la vendetta. Quando giunse in et\u00e0 da marito Elena attir\u00f2 alla corte del padre una moltitudine di pretendenti desiderosi di prenderla in sposa. Tindaro non sapeva chi scegliere per non offendere cos\u00ec gli altri.\nInfine uno dei pretendenti, Odisseo, propose un piano per risolvere il dilemma, in cambio dell'appoggio di Tindaro per farlo sposare con la nipote Penelope, figlia del fratello di lui Icario. Elena avrebbe dovuto scegliere il marito. Secondo un'altra tradizione Odisseo propose di fare un sorteggio o secondo un'altra, pi\u00f9 accreditata, era il padre a scegliere il marito per la sposa (come far\u00e0 poi Agamennone per ingannare Ifigenia e portarla in Aulide). Vennero inoltre costretti tutti i pretendenti a giurare di difendere il matrimonio di Elena, qualunque marito venisse scelto. I giovani giurarono sacrificando i resti di un cavallo. Di certo non mancarono i borbottii di alcuni.\nVenne scelto come marito Menelao. Quest'ultimo non si era presentato come pretendente alla reggia ma aveva mandato il fratello Agamennone in suo nome. Aveva promesso un'ecatombe di 100 buoi ad Afrodite se avesse avuto in moglie Elena ma, non appena seppe di essere lui il prescelto, dimentic\u00f2 la promessa fatta, causando l'ira della dea. Agamennone e Menelao vivevano in quel periodo alla corte di Tindaro perch\u00e9 esiliati da Micene, loro terra natia, dallo zio Tieste e dal cugino Egisto, dopo la morte del padre Atreo, ucciso dallo stesso Tieste. Menelao eredit\u00f2 dunque il trono di Sparta da Tindaro poich\u00e9 gli unici suoi figli maschi, Castore e Polluce, erano stati assunti fra le divinit\u00e0. Agamennone spos\u00f2 in seguito Clitemnestra, sorella di Elena, e scacci\u00f2 Egisto e Tieste da Micene, riprendendosi cos\u00ec il trono del padre.\nDurante una missione diplomatica (il recupero della zia Esione rapita da Eracle) Paride si rec\u00f2 a Sparta e si innamor\u00f2 della bella Elena. Enea, nobile figlio di Afrodite e Anchise, re dei Dardani, accompagnava Paride. Durante il loro soggiorno a Sparta, Menelao dovette recarsi a Creta per i funerali di Catreo, il nonno materno (in quanto padre di sua madre Erope). Paride, sotto influsso di Afrodite, riusc\u00ec a sedurre Elena e a partire con lei verso Troia, nonostante i rimproveri di Enea, portando con s\u00e9 il ricco tesoro di Menelao. Era, ancora adirata con Paride, mand\u00f2 contro di lui una tempesta, costringendolo a sbarcare in Egitto, ma alla fine Elena giunse a Troia. La nave arriv\u00f2 poi a Sidone, dove Paride, timoroso di essere catturato da Menelao, pass\u00f2 diverso tempo prima di tornare in patria.\nL'adunata in Aulide.\nMenelao, tornato a Sparta e scoperto il ratto della moglie, invi\u00f2 un'ambasceria a Troia per chiederne la restituzione, ma ricevette un rifiuto: nell'assemblea dei Troiani era prevalsa infatti la linea dura, portata avanti da Paride e Antimaco, consigliere di re Priamo. Gli Atridi decisero pertanto di ricorrere al giuramento fatto dai pretendenti in onore di Elena per radunare un esercito e attaccare i Troiani, affidando tale messaggio al savio Nestore, re di Pilo.\nOdisseo e Achille.\nOdisseo, qualche tempo prima, si era sposato con Penelope da cui aveva avuto un figlio, Telemaco. Per evitare la guerra si finse pazzo e cominci\u00f2 a seminare sale per i campi e la spiaggia. Palamede, il re di Nauplia, mandato ad Itaca per convincerlo, prese Telemaco e lo posizion\u00f2 nel solco su cui sarebbe dovuto passare Odisseo che, non volendo uccidere il figlio, gir\u00f2 da un'altra parte, rivelando per\u00f2 cos\u00ec di essere ancora sano di mente.\nAchille invece era stato nascosto dalla madre a Sciro, mascherato con abiti femminili per non farlo riconoscere agli araldi mandati da Agamennone. Egli si era gi\u00e0 unito in matrimonio con Deidamia, figlia del re, e da questa unione era nato Neottolemo, detto anche Pirro. Aiace Telamonio, cugino di Achille, il suo vecchio precettore Fenice e soprattutto Odisseo, travestiti da mercanti (secondo altri vi era solo Odisseo, o Odisseo e Diomede), si recarono nella reggia di Sciro per scovare il giovane figlio di Peleo. Vi sono due tradizioni sul riconoscimento dell'eroe. Secondo la prima, Odisseo suon\u00f2 un corno, segno di un attacco nemico, ed Achille, anzich\u00e9 fuggire come fecero le figlie del re, afferr\u00f2 una lancia per affrontare i nemici e venne riconosciuto. Nella seconda tradizione, la pi\u00f9 famosa, Odisseo portava con s\u00e9 un cesto con degli ornamenti femminili e una spada bellissima. Achille non osserv\u00f2 i gioielli ma guard\u00f2 la stupenda arma e per questo venne scoperto e condotto al campo acheo. Secondo Pausania, Achille non si nascose a Sciro perch\u00e9 l'isola venne poi conquistata durante la guerra di Troia dall'eroe stesso.\nLe forze achee si radunarono dunque nel porto di Aulide, in Beozia. Tutti i pretendenti spedirono i propri eserciti eccetto re Cinira di Cipro, che invece di spedire le cinquanta navi promesse, sped\u00ec ad Agamennone delle corazze, di cui soltanto una vera, mentre le altre erano di fango. Idomeneo, re di Creta, invece era disposto a schierare l'esercito cretese solo a patto che avesse potuto condurre con s\u00e9 un vice comandante, il nipote Merione. L'ultimo comandante ad arrivare fu Achille, che allora aveva soltanto quindici anni. Mentre i re sacrificavano ad Apollo, per garantire il proprio giuramento, un serpente divor\u00f2 gli otto piccoli di un nido di passeri e in seguito mangi\u00f2 anche la madre. Secondo Calcante questo evento era un responso divino, la guerra sarebbe durata per dieci anni.\nTelefo.\nLe navi salparono ma vi fu un errore di rotta e gli Achei sbarcarono in Misia, dove regnava Telefo, figlio di Eracle, il quale disponeva, oltre che degli uomini di Misia, anche di un contingente dall'Arcadia, essendo infatti proveniente da questa regione.\nDurante la battaglia i Greci riuscirono a conquistare Teatrante, capitale del regno, e Achille, con la sua lancia, fer\u00ec Telefo, dopo che questo aveva ucciso Tersandro, re di Tebe. Salvatosi dallo scontro, Telefo si rec\u00f2 a Delfi per sapere come poter guarire dalla ferita che non intendeva rimarginarsi e gli provocava terribili dolori. L'oracolo rispose che lo stesso feritore l'avrebbe guarito.\nLa flotta achea torn\u00f2 dunque in Grecia e Achille fece ritorno a Sciro, dove spos\u00f2 Deidamia. Le forze greche furono dunque radunate una seconda volta. Telefo si rec\u00f2 in Aulide, travestito da mercante, e chiese ad Agamennone di poter essere guarito o, secondo un'altra tradizione, prese in ostaggio il piccolo Oreste, figlio del re di Micene. Odisseo comprese che sarebbe stata la lancia stessa di Achille a guarirlo. Pezzi di lancia furono raschiati e passati sulla ferita, rimarginandola. Telefo in seguito avrebbe mostrato agli Achei come giungere a Troia.\nIl secondo raduno.\nOtto anni dopo lo sbarco in Misia gli eserciti greci furono ancora radunati. Ma non appena le navi giunsero in Aulide il vento cess\u00f2 di soffiare. Calcante profetizz\u00f2 che Artemide era offesa con Agamennone perch\u00e9 questi aveva ucciso un cervo sacro o perch\u00e9 lo aveva ucciso in un bosco sacro, dicendo di essere un cacciatore migliore di lei. L'unico modo di placare Artemide era sacrificare Ifigenia, figlia di Agamennone e Clitennestra o di Elena e Teseo, affidata alla sorella dopo il matrimonio con Menelao.\nAgamennone rifiut\u00f2 la proposta ma gli altri principi minacciarono di fare comandante Palamede, se Agamennone non avesse avuto il coraggio di uccidere la figlia. Costretto cos\u00ec ad accettare, richiam\u00f2 la figlia e la moglie in Aulide col pretesto di voler far sposare Ifigenia con Achille. In un impeto di amore paterno, Agamennone mand\u00f2 una lettera alla moglie, ordinandole di rimanere a Micene, poich\u00e9 quella era una trappola, ma il messaggio venne intercettato da Odisseo (o da Palamede), che non la sped\u00ec a destinazione. Odisseo e Diomede vennero mandati a Micene per condurre l\u00ec la giovane e la famiglia di Agamennone. Clitennestra venne per\u00f2 a sapere dell'inganno grazie ad Achille. Questi promise inoltre il suo aiuto, ma Odisseo riusc\u00ec a sobillare l'esercito chiedendo il sacrificio.\nIfigenia, in uno slancio patriottico, decise allora di sacrificarsi per il bene della Grecia. La giovane secondo una prima tradizione mor\u00ec effettivamente immolata, secondo un'altra, quella utilizzata da Euripide, fu scambiata con una cerva da Artemide stessa che la port\u00f2 in Tauride, designandola come sua sacerdotessa. Molti anni dopo, il fratello Oreste l'avrebbe ritrovata e portata a casa.\nLe forze greche sono descritte in dettaglio nel secondo libro dell'Iliade, il cosiddetto \"Catalogo delle navi\", che comprendeva 1178 navi con 50 rematori circa a testa. Questa accurata descrizione ci permette di avere una visione della situazione geo-politica greca, poco prima della guerra, con la famiglia dei Pelopidi alla guida del grosso dell'armata achea:\nAltri comandanti e regioni presenti furono:\nTucidide spiega che secondo la tradizione erano approssimativamente 1200 navi, con un numero di uomini variabile, vi era chi infatti come i Beoti aveva navi con 120 uomini, chi, come Filottete, soltanto cinquanta.\nLe forze greche andavano quindi da un minimo di 70.000 a un massimo di 130.000 uomini. Un altro catalogo viene dato da Apollodoro che differisce su qualcosa ma \u00e8 simile ad Omero nella suddivisione numerale. Alcuni pensano che Omero si sia basato su una tradizione orale proveniente dall'et\u00e0 del bronzo, altri pensano che abbia inventato tutto. Nel ventunesimo secolo gli storici hanno drasticamente ridimensionato la consistenza del corpo di spedizione greco, le cui forze vengono stimate in circa 300 navi e 15.000 uomini.\nVengono anche descritti gli schieramenti troiani, che secondo Omero contavano circa 50.000 uomini fra Troiani e alleati. Non sappiamo quale lingua parlassero i Troiani. Omero spiega che i contingenti alleati di Troia parlavano lingue straniere, i comandanti in seguito traducevano gli ordini. Nell'Iliade inoltre Troiani e Achei hanno stessi usi, stessi costumi e stessa religione. Gli avversari parlano inoltre la stessa lingua.\nI primi nove anni della guerra.\nFilottete.\nFilottete era amico di Eracle e poich\u00e9 accese per lui la pira funebre, incarico che tutti avevano rifiutato, ricevette dall'eroe l'arco e le invincibili frecce intinte nel sangue dell'Idra di Lerna. Lui navig\u00f2 verso Troia con sette navi ma durante una sosta, in cui i suoi uomini si fermarono nell'isola Crise per fare rifornimenti (o da soli o insieme al resto dell'esercito) venne morso da un serpente. La ferita divenne infetta, emanando un cattivo odore, e Odisseo dunque avvis\u00f2 Agamennone dello spiacevole accaduto costringendo l'Atride, a causa del puzzo emanato dalla ferita, ad abbandonare l'eroe sull'isola di Lemno, rimanendo cos\u00ec esiliato per dieci lunghi anni. Medonte, fratellastro di Aiace Oileo, prese il controllo degli uomini di Filottete.\nSbarcati a Tenedo, isola di fronte al lido di Troia, l'attaccarono ma la citt\u00e0 si difese, guidata dal suo regnante Tenete, figlio di Apollo (secondo altri solo un suo protetto, il vero padre era Cicno). Achille depred\u00f2 Tenedo e tent\u00f2 di catturare Emitea, sorella di Tenete che, disperata, chiese agli dei di poter essere inghiottita dalla terra: dopo la tragica fine della giovane, le cui preghiere vennero esaudite, Achille mosse contro il sovrano, nonostante Teti avesse ordinato al figlio di non uccidere Tenete per non incorrere nell'ira del dio ma Tenete era gi\u00e0 caduto sotto la spada del Pelide. Da quel giorno, Apollo tent\u00f2 in tutti i modi di uccidere Achille e infatti, sar\u00e0 proprio Apollo a dirigere la freccia di Paride nel suo tallone.\nDa Tenedo venne poi spedita una delegazione a Priamo, formata da Menelao, Odisseo e Palamede per chiedere nuovamente la restituzione di Elena ma anche questa volta le loro proposte furono rifiutate.\nL'arrivo.\nCalcante profetizz\u00f2 che il primo acheo a toccare la terra troiana, dopo essere sbarcato con la sua nave, sarebbe morto per primo. Achille decise dunque di non essere il primo a scendere e fu cos\u00ec Protesilao, re di Filache, a sbarcare per primo, il Pelide scese solo in seguito, uccidendo, durante lo scontro che ne segu\u00ec, Cicno, alleato dei Troiani e figlio di Poseidone.\nI Troiani, spaventati dall'assalto greco fuggirono all'interno della citt\u00e0 mentre Protesilao che aveva dimostrato valore e coraggio, uccidendo diversi Troiani trov\u00f2, primo fra tutti, la morte per mano di Ettore, Enea, Acate o Euforbo (le tradizioni divergono su questo punto). Gli dei lo seppellirono come un dio sulla penisola Tracia e dopo la sua morte fu il fratello Podarce a guidare le truppe di Filache.\nLe campagne di Achille.\nGli Achei assediarono Troia per nove anni. Questa parte della guerra \u00e8 quella di cui sono conservate il minor numero di fonti, dato che i testi letterari preferiscono parlare principalmente degli avvenimenti dell'ultimo anno. Per giustificare questa penuria di fonti c'\u00e8 stato chi ha elaborato teorie (non ancora verificate) sull'effettiva durata della guerra. Tra queste, vi \u00e8 un aspetto, della pi\u00f9 ampia teoria di Felice Vinci, su \"Omero nel Baltico\", secondo cui la guerra sarebbe durata un solo anno e di conseguenza l'Iliade narrerebbe la guerra nella sua interezza.\nDopo lo sbarco iniziale l'esercito venne raggruppato di nuovo per intero soltanto nel decimo anno, secondo Tucidide a causa di una mancanza economica che costrinse i Greci a compiere scorrerie nelle citt\u00e0 alleate di Troia ed esaurire i profitti agricoli delle regioni della Tracia. Troia non venne mai assediata completamente in questi nove anni poich\u00e9 riusciva ancora ad avere rapporti con i popoli interni dell'Asia minore, essendo giunti rinforzi fino alla fine dello scontro. Gli Achei controllavano semplicemente lo stretto dei Dardanelli, i Troiani invece comunicavano attraverso il punto pi\u00f9 corto ad Abido e Sesto, potendo cos\u00ec contattare i propri alleati in Europa.\nAchille era senza dubbio il pi\u00f9 attivo fra gli Achei, secondo Omero conquist\u00f2 undici citt\u00e0 e dodici isole, secondo Apollodoro invece fece scorrerie nelle terre di Enea, in Troade, derubandolo dei suoi armenti conquistando inoltre Lirnesso, Pedaso e diverse citt\u00e0 del circondario. Uccise anche Troilo, giovane figlio di Priamo, quando questi aveva diciannove anni confermando un oracolo che aveva predetto che se il ragazzo avesse raggiunto il ventesimo anno di vita, la citt\u00e0 non sarebbe crollata. Secondo Apollodoro:\nSecondo Cacride questo elenco \u00e8 sbagliato perch\u00e9 i Greci si sarebbero spinti in questa maniera troppo a sud. Altre fonti, come Demetrio, parlano di Pedaso, Monenia, Mithemna, e Pisidice.\nDalla divisione del bottino di queste citt\u00e0, Achille ottenne Briseide di Lirnesso mentre Agamennone ottenne Criseide, di Tebe. Achille cattur\u00f2 Licaone, figlio di Priamo mentre stava potando gli alberi nel frutteto del padre, ordinando poi a Patroclo di venderlo a Lemno, dove venne comprato da Eezione, re di Cilicia e suocero di Ettore, che lo rimand\u00f2 a Troia. Fu ucciso da Achille pi\u00f9 tardi, dopo la morte di Patroclo. In seguito Achille marci\u00f2 contro il regno di Cilicia, uccidendo Eezione e tutti i suoi figli maschi, ad eccezione di Pode, il pi\u00f9 giovane, che si era trasferito a Troia presso Ettore e Andromaca. Pode mor\u00ec poco prima di Ettore, ucciso in battaglia da Menelao.\nLe campagne di Aiace.\nAiace invase le citt\u00e0 della penisola Tracia dove regnava Polimestore, un genero di Priamo e, a causa di ci\u00f2, il sovrano assediato si sbarazz\u00f2 di Polidoro, uno dei figli di Priamo, che lui stesso aveva in custodia. Il guerriero greco attacc\u00f2 poi le citt\u00e0 della Frigia, dominate dal re Teleuto che mor\u00ec in combattimento e prese come bottino di guerra la figlia di quest'ultimo, Tecmessa. Disperse in seguito le greggi troiane sul monte Ida e nelle campagne.\nDiversi dipinti su anfore e coppe, descrivono invece un avvenimento non riportato su testi letterari. In un determinato momento della guerra, Achille e Aiace stavano giocando a un gioco denominato \"petteia\" ma i due erano talmente presi dal gioco da dimenticare di essere nel bel mezzo di una battaglia. I Troiani riuscirono a raggiungerli e solo un intervento di Atena riusc\u00ec a salvarli.\nLa morte di Palamede.\nOdisseo, spedito in Tracia per recuperare del grano e tornato a mani vuote, sfid\u00f2 Palamede, che l'aveva preso in giro, a fare di meglio. Questi part\u00ec e torn\u00f2 con un'intera nave piena di grano.\nOdisseo, che non aveva mai perdonato a Palamede il fatto di aver quasi ucciso Telemaco mettendolo nel solco dell'aratro quando si fingeva pazzo, decise di tendere contro di lui un inganno e spieg\u00f2 dunque agli altri capi che, come Agamennone, odiavano le imprese di Palamede e la sua astuzia troppo spesso lodata, il suo intento. Fu contraffatta dunque una lettera di Priamo come se fosse destinata a Palamede, Odisseo stesso costrinse uno schiavo frigio a scriverla ordinandogli poi di nasconderla nella tenda dell'avversario insieme a una gran quantit\u00e0 d'oro. La lettera e l'oro furono scoperti e Agamennone ordin\u00f2 che Palamede venisse ucciso a sassate come punizione per il suo tradimento.\nPausania, citando i Cypra, dice che Odisseo e Diomede affogarono Palamede mentre stava pescando: secondo Ditti, invece, Odisseo e Diomede adescarono Palamede in un pozzo, dove dicevano che questi aveva conservato l'oro ricevuto da Priamo, e lo lapidarono fino a ucciderlo. Il padre di Palamede, Nauplio navig\u00f2 verso la Troade per chiedere giustizia ma venne rifiutato: per vendetta allora viaggi\u00f2 verso le citt\u00e0 greche, dichiarando alle mogli dei re che presto i loro mariti avrebbero condotto in patria delle concubine per sostituirle. Alcune di esse decisero allora di tradire i propri mariti, come fece Clitennestra, unendosi ad Egisto, il figlio di Tieste.\nVerso la fine del nono anno i soldati dell'esercito, stanchi di combattere e privi di approvvigionamento, decisero di ribellarsi ai propri comandanti e soltanto l'intervento di Achille riusc\u00ec a placarli. Secondo Apollodoro, Agamennone rap\u00ec in quel periodo le quattro figlie di Anio, sacerdote di Delo, le cosiddette \"Vignaiole\", in grado di far scaturire dal suolo l'olio, il grano e il vino necessari per l'approvvigionamento.\nI cinquanta giorni di guerra narrati nell'Iliade.\nNel campo dei Greci si diffuse per\u00f2 un'epidemia: era il castigo decretato da Apollo come punizione ai Greci per aver sottratto Criseide al padre Crise, sacerdote del dio. Su consiglio di Calcante, Agamennone accett\u00f2 di restituire Criseide al padre ma pretese in cambio Briseide, schiava preferita di Achille, sottraendola all'eroe. Scoppi\u00f2 dunque un litigio tra Achille ed Agamennone: Achille decise di non combattere pi\u00f9 e rimanere fermo nella propria tenda.\nTeti, madre di Achille, sal\u00ec all'Olimpo per supplicare Zeus di rendere giustizia al figlio: il dio acconsent\u00ec, subendo i rimproveri di Era, subito placati da Efesto. Zeus invi\u00f2 il Sogno ingannatore ad Agamennone. Nelle sembianze di Nestore fece credere al re che fosse arrivato il giorno fatale di Troia. Al risveglio Agamennone convoc\u00f2 i duci achei e li istru\u00ec sul suo piano. Voleva far credere all'esercito di voler tornare in patria: i soldati per\u00f2 accettarono esultanti la proposta di tornare e si apprestarono a lasciare la costa quando Odisseo, ispirato da Atena, li convinse a rinnovare la battaglia contro Troia.\nLe due schiere si affrontarono ancora: alla vista di Menelao, Paride fugg\u00ec tra i suoi, ma Ettore lo rimprover\u00f2 per la sua codardia. Paride decise di affrontare a duello Menelao: le sorti del duello sarebbero state decisive per la guerra. Dopo aver sacrificato agli dei, i contendenti si scontrarono: Menelao era sul punto di uccidere il nemico quando Afrodite lo salv\u00f2 e lo riport\u00f2 a Troia. Agamennone decret\u00f2 la vittoria per il fratello.\nGli dei erano radunati attorno a Zeus che avrebbe voluto salvare Troia, fu Era per\u00f2 a convincere gli altri dei a chiedere la continuazione della guerra. Zeus allora invi\u00f2 Atena tra i Troiani; ella invit\u00f2 Pandaro a scagliare una freccia contro Menelao. La freccia fer\u00ec l'Atride e la battaglia si rianim\u00f2. Pandaro fer\u00ec Diomede con una freccia, ma questi, aiutato da Atena, riusc\u00ec a uccidere il troiano; stava per uccidere anche Enea quando intervenne Afrodite che salv\u00f2 il figlio e venne a sua volta ferita da Diomede. Intanto i Troiani, guidati da Ares, erano passati al contrattacco. Diomede, sempre con l'aiuto di Atena, si scontr\u00f2 con Ares e lo fer\u00ec. Le sorti della battaglia volgevano di nuovo a favore dei Greci.\nEttore chiese di poter affrontare un campione greco. Dopo alcune discussioni ecco apparire il gigantesco Aiace Telamonio. Il duello si concluse con una tregua, voluta da due ambasciatori, per ordine di Zeus. Il giorno dopo i combattimenti ripresero. I Greci, incalzati da Ettore, vennero spinti sempre pi\u00f9 verso il proprio accampamento. Col tramonto del sole Ettore e i suoi uomini posero un accampamento proprio in mezzo al campo di battaglia, spingendo cos\u00ec sempre pi\u00f9 i Greci verso il mare. Quella stessa notte, tuttavia, Diomede riusc\u00ec a entrare nella tenda in cui dormiva Reso, il giovane re dei Traci alleato dei Troiani, e lo sgozz\u00f2 con la spada.\nAl mattino ricominci\u00f2 la battaglia. Ettore e gli altri comandanti si scagliarono contro il muro di cinta che proteggeva le navi. I Greci spaventati cominciavano a fuggire, soltanto i comandanti pi\u00f9 eroici, come i due Aiaci o Idomeneo, incitavano ancora le truppe a difendersi. I Troiani, guidati da Ettore, e i lici, guidati da Sarpedonte, riuscirono perfino a far breccia nel muro di cinta greco e ad entrare all'interno dell'accampamento. Con una torcia in mano, Ettore riusc\u00ec perfino a incendiare una delle navi greche. Patroclo, fedele compagno di Achille, vedendo la battaglia infuriare all'interno del campo greco, supplic\u00f2 l'amico di concedergli di prendere le sue armi e condurre i Mirmidoni al fianco degli altri Achei. Achille accett\u00f2, ma raccomand\u00f2 a Patroclo di limitarsi a cacciare i nemici dal campo greco, senza andare oltre.\nNel frattempo i Troiani erano riusciti a dar fuoco alla nave di Protesilao, ma l'arrivo dei Mirmidoni guidati da Patroclo, che essi credevano Achille, li mise in fuga. Patroclo li incalz\u00f2 fin sotto le mura: gli si oppose Sarpedonte, il comandante dei lici, che era figlio di Zeus. Il re degli dei, nonostante avesse a suo tempo desiderato la morte di tutti i semidei, compreso il suo, di colpo cambi\u00f2 idea e forse l'avrebbe salvato se non fosse intervenuta Era ricordandogli come tutto fosse ormai gi\u00e0 fissato: Sarpedonte inevitabilmente cadde sotto i colpi di Patroclo, Zeus pot\u00e9 solo limitarsi a trasportare il corpo in Licia, terra nativa dell'eroe. Era per\u00f2 giunta anche l'ora di Patroclo: Apollo con un gran colpo lo stord\u00ec, il giovane troiano Euforbo lo fer\u00ec con la lancia, ma non era abbastanza forte per ucciderlo: fu Ettore che diede il colpo finale. Morendo, Patroclo predisse l'uccisione di Ettore ormai prossima, il quale si impadron\u00ec delle armi del morto. Euforbo cerc\u00f2 invece di impossessarsi del cadavere, ma venne ucciso da Menelao.\nVedendo arrivare la salma del fedele amico, Achille si rinchiuse nel proprio furore, decise di raccordarsi con Agamennone e di tornare a combattere, con le nuove armi forgiate da Efesto. Ripieno di ira si scagli\u00f2 contro i Troiani: alcuni morirono eroicamente, altri invece tentarono di fuggire, chi correndo verso le mura, chi gettandosi nel fiume Scamandro. Achille non ebbe piet\u00e0 per nessuno e uccise un gran numero di nemici, anche chi spaventato lo supplicava. I Troiani superstiti si precipitarono all'interno delle mura, eccetto Ettore che rimase davanti alle Porte Scee, bloccato dal suo destino; a nulla valevano i disperati richiami dei genitori. Ettore propose ad Achille il giuramento di rendere alla famiglia il corpo di quello dei due che sarebbe stato ucciso, ma il Pelide rifiut\u00f2 rabbiosamente. Il duello inizi\u00f2, le lance volarono senza successo, e nel corpo a corpo Achille trafisse Ettore nel solo punto scoperto, tra il collo e la spalla.\nMorendo, Ettore presag\u00ec la prossima morte del nemico; Achille, accecato dall'odio, for\u00f2 i piedi del cadavere e lo leg\u00f2 sul proprio cocchio, trascinandolo attorno alle mura di Troia e facendone orribile scempio. Priamo chiese infine ad Achille di rendergli il corpo del figlio, pagando un grande riscatto. I funerali di Ettore sono l'ultimo evento narrato nell'Iliade.\nDopo l'Iliade.\nLa morte di Achille.\nPoco dopo la morte di Ettore, Pentesilea, regina delle Amazzoni, venne a Troia col suo esercito di donne guerriere. Pentesilea, figlia di Ortrera e di Ares aveva ucciso accidentalmente la sorella Ippolita. Venne purificata per questa azione da Priamo e in cambio lott\u00f2 per lui e uccise molti Greci, incluso Macaone (secondo alcuni Macaone fu ucciso da Euripilo, figlio di Telefo) e, secondo un'altra versione, anche Achille, che venne poi riesumato per ordine di Teti. Pentesilea venne poi uccisa da Achille che, dopo averla uccisa, si innamor\u00f2 della sua bellezza. Tersite, un soldato semplice, derise Achille per questo suo amore e scanal\u00f2 fuori gli occhi di Pentesilea. Achille uccise Tersite e, in seguito a una disputa, navig\u00f2 verso Lesbo per farsi purificare. Nel viaggio fu accompagnato da Odisseo, e i due sacrificarono ad Apollo, Artemide e Latona.\nMentre Achille faceva ritorno a Troia, Memnone, re d'Etiopia e di Persia, figlio di Titone ed Eos, arriv\u00f2 col suo esercito ad aiutare Priamo, suo zio. Egli non veniva direttamente dall'Etiopia ma da Susa, dopo aver conquistato tutte le popolazioni fra Troia e la Persia. Condusse cos\u00ec in Troade un esercito formato da etiopi, persiani, assiri e indiani. Indossava una corazza forgiata da Efesto, proprio come Achille. Nella battaglia che ne segu\u00ec, Memnone uccise Antiloco che si fece colpire per salvare il padre Nestore. Achille affront\u00f2 Memnone a duello mentre Zeus pesava il fato dei due eroi, valutazione che port\u00f2 alla vittoria di Achille, il quale uccise cos\u00ec il grande nemico.\nIl Pelide insegu\u00ec poi i Troiani fino in citt\u00e0. Gli dei, vedendo come Achille aveva gi\u00e0 sterminato gran parte dei loro figli, decisero che questa volta era il suo turno. Venne ucciso infatti da una freccia lanciata da Paride e guidata da Apollo. Subito dopo, mentre esultava dalla vittoria, Paride fu ucciso da una freccia di Filottete, la stessa freccia di Eracle intrisa di sangue di Idra. Secondo un'altra versione, posteriore e meno accreditata, venne ucciso da una coltellata mentre sposava Polissena, figlia di Priamo, nel tempio di Apollo, il luogo dove qualche anno prima aveva ucciso Troilo. Entrambe le versioni mostrano come la morte del grande guerriero fosse opera di un dio o di un inganno, poich\u00e9 Achille era invincibile sul campo di battaglia. Le sue ossa furono mescolate a quelle di Patroclo e furono tenuti giochi in suo onore. Dopo la morte, come Aiace, visse nell'isola di Leuco dove spos\u00f2 l'anima di Elena.\nIl giudizio delle armi e la morte di Aiace.\nDopo la morte di Achille si tenne una grande battaglia per recuperare il corpo dell'eroe. Aiace Telamonio riusc\u00ec a distrarre i Troiani mentre Odisseo trasport\u00f2 via la salma. I generali decisero che l'armatura di Achille sarebbe spettata al guerriero pi\u00f9 valoroso. Si fecero dunque avanti Aiace e Odisseo, che avevano recuperato il corpo di Achille. Agamennone, non essendo disposto a fare una scelta cos\u00ec difficile, chiese ai prigionieri troiani chi fra i due aveva causato pi\u00f9 danni per la loro citt\u00e0.\nSu consiglio di Nestore vennero mandate delle spie all'interno di Troia per sapere cosa commentavano i Troiani sulla battaglia avvenuta poco prima e sul valore di coloro che erano riusciti a recuperare il corpo del Pelide. Una giovane disse che fu Aiace il migliore, ma un altro, sotto consiglio di Atena, protettrice di Odisseo, diede il voto migliore al suo favorito.\nSecondo Pindaro la decisione fu presa attraverso una decisione segreta dei principi achei. Comunque sia, in tutte le versioni, le armi vennero date ad Odisseo e Aiace, impazzito per il dolore, decise di uccidere i giudici di gara, ma Atena fece s\u00ec che Aiace scannasse nella sua furia due arieti, credendo fossero Agamennone e Menelao. All'alba torn\u00f2 alla normalit\u00e0 e, accortosi dell'accaduto, si uccise per il disonore, trafiggendosi con la spada che gli aveva donato Ettore, colpendosi al fianco o all'ascella, ritenuta da alcuni come il suo unico punto debole.\nSecondo un'altra tradizione, molto pi\u00f9 antica, Aiace fu catturato dai Troiani, che lo ricoprirono di creta, costringendolo cos\u00ec all'immobilit\u00e0 e condannandolo a morire di fame.\nLe profezie di Eleno.\nNel decimo anno di guerra fu profetizzato da Calcante, o da Eleno, che Troia non sarebbe crollata senza l'arco e le frecce di Eracle, conservate da Filottete nell'isola di Lemno. Odisseo e Diomede si recarono quindi a recuperare Filottete, la cui ferita era guarita. Secondo altri, la piaga venne guarita dai medici Macaone e Podalirio. Secondo Sofocle, furono Neottolemo e Odisseo a cercare Filottete, secondo Proclo, soltanto Diomede. Tornato sul campo di battaglia Filottete uccise, grazie alle sue frecce invincibili Paride stesso.\nSecondo Apollodoro, i fratelli di Paride, Eleno e Deifobo, ebbero una contesa su chi dei due avrebbe dovuto sposare Elena, rimasta vedova. Priamo assegn\u00f2 la donna a Deifobo; Eleno, furioso, abbandon\u00f2 la citt\u00e0 e si stabil\u00ec sul monte Ida, ospite di Arisbe, la moglie ripudiata di Priamo. Calcante rivel\u00f2 che Eleno era in grado di profetizzare le ultime condizioni, attraverso le quali conquistare Troia. Odisseo tese dunque un'imboscata a Eleno e lo cattur\u00f2. Spinto a forza, Eleno disse agli Achei che avrebbero conquistato la citt\u00e0 se avessero trovato le ossa di Pelope, mandato in guerra il figlio di Achille, Neottolemo e trafugato il Palladio dal tempio troiano di Atena.\nI Greci recuperarono le ossa di Pelope, precisamente l'osso della spalla, che venne portato a Troia da Pisa e venne perduto a mare sulla via del ritorno: ritrovato poi da un pescatore venne riconosciuto come osso di Pelope dall'oracolo.\nPi\u00f9 tardi venne spedito Odisseo a Sciro, presso il re Licomede, per recuperare Neottolemo, che viveva l\u00ec presso il nonno materno. Odisseo gli diede le armi di suo padre. Nello stesso tempo, come informa Apollodoro, Euripilo, il figlio di Telefo, venne in sostegno dei Troiani con un esercito formato da Ittiti o Misiaci. Travestito come un mendicante, Odisseo entr\u00f2 all'interno della citt\u00e0: venne riconosciuto da Elena, che gli offr\u00ec il suo aiuto. Cos\u00ec il re d'Itaca e Diomede rubarono il Palladio.\nIl cavallo di Troia.\nLa citt\u00e0 di Troia venne infine conquistata senza battaglia, con un inganno concepito da Odisseo: un gigantesco cavallo di legno, animale sacro ai Troiani (in quanto l'animale favorito del fondatore, Poseidone). Venne costruito da Epeo, guidato a sua volta da Atena. Il legno venne recuperato dal boschetto sacro di Apollo e vi fu scritto sopra: \u00abI greci dedicano questa offerta di ringraziamento ad Atena per un buon ritorno\u00bb.\nIl cavallo cavo venne riempito di soldati. Apollodoro dice che entrarono nel cavallo 50 uomini, attribuendo allo scrittore della \"Piccola Iliade\", la concezione secondo la quale entrarono nel cavallo ben 3000 uomini mentre secondo il filologo bizantino Tzetzes ve ne erano 23. Quinto Smirneo ne nomina trenta ma dice che all'interno ve ne fossero ancora. Nella tradizione tarda il numero fu standardizzato a quaranta uomini. A capo di questi vi era Odisseo stesso. Il resto dell'esercito abbandon\u00f2 il campo e si rec\u00f2 con tutta la flotta nell'isola di Tenedo. Quando i Troiani scoprirono che i Greci se ne erano andati, credendo che la guerra fosse finita, si interrogarono sul cavallo e trovarono Sinone, un itacese che era stato istruito da Odisseo a interpretare la parte del traditore (motivo per cui portava lividi ottenuti dai suoi compagni), dicendo che aveva proposto di abbandonare tutto, ma i Greci lo picchiarono e decisero di abbandonare momentaneamente il fronte in cerca di altri alleati, erigendo il cavallo come auspicio agli dei per un buon viaggio.\nSinone aggiunse anche che il cavallo \u00e8 cos\u00ec grande poich\u00e9 i Troiani fatichino o non riescano proprio a trascinarlo dentro le mura e cambiare le sorti della guerra a favore dei Troiani. Convinto, Priamo diede ordine di portare dentro le mura il cavallo. Prima di farlo entrare per\u00f2 i Troiani discussero sul da farsi. Alcuni pensavano di gettarlo gi\u00f9 da una rupe, altri di bruciarlo, altri di dedicarlo ad Atena. Cassandra e il sacerdote Laocoonte furono gli unici a diffidare del dono, ma nessuno prest\u00f2 ascolto a Cassandra per via della maledizione inflittale da Apollo e Laocoonte, intuendone l'inganno, tent\u00f2 di stanare i Greci prima infilzando la statua con una lancia poi minacciando di bruciarlo. Priamo lo ferm\u00f2 e chiese che fosse fatto un sacrificio a Poseidone per sapere la verit\u00e0. Per fortuna dei Greci, Poseidone era dalla loro parte e, mentre il sacerdote e i suoi due figli immolavano un toro sulla riva, furono tutti e tre ghermiti da due giganteschi serpenti. Convito del tutto, Priamo interpret\u00f2 la morte di Laocoonte come una punizione per aver minacciato di distruggere il dono per gli dei e fece portare il cavallo a Troia.\nProclo, seguendo la \"Piccola Iliade\", dice che i Troiani abbatterono una parte del muro per fare passare il cavallo. I Troiani decisero allora di portare in citt\u00e0 il cavallo e passarono la notte fra i festeggiamenti. Sinone, che era stato accettato dai Troiani come loro fratello, diede segnale alla flotta, ferma a Tenedo, di partire. I soldati, usciti dal cavallo, uccisero le sentinelle e aprirono le porte della citt\u00e0 ai loro compagni.\nIl sacco di Troia.\nGli Achei entrarono cos\u00ec in citt\u00e0 e ne uccisero gli abitanti. Ne segu\u00ec un grande massacro che continu\u00f2 anche nella giornata seguente: \u00abIl sangue scorreva in torrenti, faceva marcire il terreno, era quello dei Troiani e dei loro alleati stranieri morti. Tutta la citt\u00e0 da su e gi\u00f9 era bagnata del loro sangue\u00bb (Quinto Smirneo)\nTutto non and\u00f2 per\u00f2 come volevano gli Achei, i Troiani, alimentati dall'alcool e dalla disperazione, lottarono ancora pi\u00f9 ferocemente. Con la lotta al culmine e la citt\u00e0 in fiamme, i nemici si rivestirono delle armi e, con grande sorpresa dei Greci, contrattaccarono in combattimenti caotici in strada. Tutti cercavano di difendere la propria citt\u00e0, lanciando tegole o altri oggetti sulle teste dei nemici che passavano. Euripilo, il figlio di Telefo, fu tra coloro che si batterono fino all'ultimo, uccidendo Macaone, Nireo e Peneleo, ma venendo ucciso a sua volta da Neottolemo. Questi poi uccise Polite e Priamo, che aveva cercato di rifugiarsi presso l'altare di Zeus del proprio palazzo. Menelao uccise Deifobo, marito di Elena dopo la morte di Paride, mentre questi dormiva e avrebbe anche ucciso Elena se non fosse rimasto abbagliato dalla sua bellezza. Gett\u00f2 cos\u00ec la spada e la riport\u00f2 sulla sua nave.\nAiace Oileo stupr\u00f2 Cassandra sull'altare di Atena mentre lei si aggrappava alla statua. A causa dell'empiet\u00e0 di Aiace, gli Achei, esortati da Odisseo, volevano ucciderlo a sassate ma lui riusc\u00ec a fuggire nell'altare stesso di Atena e a salvarsi.\nAntenore, che aveva dato ospitalit\u00e0 a Menelao e Odisseo quando loro chiesero il ritorno di Elena, e che li aveva difesi, fu salvato insieme alla sua famiglia. Enea prese il padre Anchise sulle spalle, tenne per mano il figlio Ascanio e fugg\u00ec dalla citt\u00e0 seguito da alcuni concittadini, protetti da un'aura creata da Afrodite (tuttavia perse la moglie Creusa). Secondo Apollodoro venne salvato a causa della piet\u00e0 dimostrata nei confronti dei nemici.\nI Greci incendiarono poi la citt\u00e0 e si divisero il bottino. Cassandra fu data ad Agamennone, Andromaca a Neottolemo, Ecuba a Odisseo. Proclo dice che Odisseo gett\u00f2 dalle mura della citt\u00e0 il piccolo Astianatte, Apollodoro dice che autore dell'infanticidio fu Neottolemo o per sete di sangue, come dice Quinto Smirneo, o per continuare un ciclo di vendetta che i figli ereditano dai padri (Achille uccise Ettore, Neottolemo uccise Astianatte), tesi che viene accettata da Euripide. Neottolemo sacrific\u00f2 poi la giovane Polissena sulla tomba di Achille come richiesto dal suo fantasma, o perch\u00e9 voleva il bottino di guerra che gli spettava anche da morto o perch\u00e9 lei lo aveva tradito.\nEtra, la madre di Teseo, era una delle schiave di Elena e venne liberata da Demofonte e Acamante.\nI ritorni.\nGli dei erano adirati per la distruzione dei loro templi e i sacrilegi commessi dagli Achei verso i vinti. Decisero quindi che molti di loro non sarebbero dovuti tornare a casa salvi. Un temporale li travolse nelle vicinanze di Tenedo. Nauplio, il padre di Palamede, desideroso di vendetta, mise delle luci false in cima al capo Capareo, causando il naufragio di molte navi.\nNestore, che aveva dimostrato la migliore condotta sotto le mura di Troia e non aveva preso parte al saccheggio, fu l'unico eroe ad avere un ritorno veloce e indolore, insieme al figlio Trasimede. Tutti gli uomini del suo esercito giunsero a casa sani e salvi. In seguito Nestore conquist\u00f2 con i suoi uomini il Metaponto.\nAiace Oileo, che aveva pi\u00f9 di ogni altro causato l'ira degli dei, non torn\u00f2 mai pi\u00f9 in patria. La sua nave fu ridotta a pezzi da Atena con un fulmine di Zeus. L'equipaggio riusc\u00ec a sbarcare su uno scoglio ma Aiace, colmo di prepotenza, grid\u00f2 di essersi salvato perch\u00e9 gli dei non avrebbero potuto mai ucciderlo. Dopo aver detto queste parole, Poseidone lo fece cadere dallo scoglio con un colpo di tridente facendolo morire annegato. Venne seppellito da Teti.\nTeucro, figlio di Telamone e fratello di Aiace il Grande, fu mandato in esilio dal padre per non aver aiutato il fratello a salvarsi dal suicidio. Non gli fu infatti permesso di sbarcare a Salamina e fu costretto a rimanere nella terra vicina di Peirea. Fu comunque assolto dalla responsabilit\u00e0 della morte del fratello ma condannato per non aver riportato in patria il corpo o le armi dell'eroe. Si rec\u00f2 coi propri uomini a Cipro dove fond\u00f2 una citt\u00e0, chiamandola Salamina, in onore della terra natia. Gli ateniesi crearono in seguito un mito politico secondo il quale il figlio di Teucro affid\u00f2 il dominio della citt\u00e0 ai discendenti di Teseo, dando dunque il primato agli ateniesi.\nNeottolemo invece, su consiglio di Eleno, divenuto suo schiavo, viaggi\u00f2 sulla terraferma portando con s\u00e9 i propri uomini e il proprio bottino. Incontr\u00f2 Odisseo e insieme a lui seppell\u00ec Fenice, maestro di Achille, nella terra dei Ciconi. In seguito conquistarono insieme le terre dell'Epiro. Da Andromaca ebbe tre figli: Molosso, che avrebbe poi ereditato il suo regno, Pielo e Pergamo, futuro re d'Arcadia. I re dell'Epiro si dicevano discendenti di Achille come fece poi in seguito Alessandro il Grande, la cui madre era di quei luoghi. Il grande condottiero macedone diceva persino di discendere da Eracle. Eleno fond\u00f2 in Epiro una citt\u00e0, Neottolemo gli diede in moglie la madre Deidamia. Dopo la morte di Peleo, Neottolemo divenne poi re di Ftia. Ebbe per\u00f2 una contesa con Oreste, figlio di Agamennone, sulla figlia di Menelao, Ermione, e venne ucciso a Delfi dove fu seppellito. Infine, dopo la morte di Neottolemo, il regno dell'Epiro pass\u00f2 ad Eleno che spos\u00f2 Andromaca e accolse i rifugiati troiani, fra cui il pi\u00f9 importante da ricordare \u00e8 Enea.\nDiomede fu gettato da una tempesta in terra di Licia dove sarebbe stato sacrificato ad Ares dal re Lico (desideroso di vendicare la morte di Sarpedone) se la figlia di quest'ultimo, Calliroe, non l'avesse aiutato a fuggire. Sbarc\u00f2 poi accidentalmente in Attica. Gli ateniesi, pensando fosse un nemico, lo attaccarono. Molti compagni di Diomede rimasero uccisi ed egli riusc\u00ec a ritornare sulla sua nave perdendo per\u00f2 il Palladio, finito nelle mani di Demofonte. Torn\u00f2 finalmente ad Argo dove trov\u00f2 la moglie Egialea nel pieno di un adulterio. Disgustato, ripar\u00f2 in Etolia e in seguito nell'Italia Meridionale dove fond\u00f2 diverse citt\u00e0.\nFilottete, a causa di una sedizione, fu cacciato dalla propria terra e costretto a recarsi in Italia. Qui fond\u00f2 diverse citt\u00e0 fra cui Crotone. Combatt\u00e9 in Lucania, dove dedic\u00f2 un santuario ad Apollo Vagabondo, cui don\u00f2 il proprio arco.\nIdomeneo, secondo Omero, torn\u00f2 a Creta sano e salvo. Vi \u00e8 per\u00f2 un'altra tradizione molto pi\u00f9 famosa. Durante il viaggio di ritorno la nave del re cretese incapp\u00f2 in un violento temporale che sembrava non dovesse aver mai fine. Promise a Poseidone di sacrificare il primo essere vivente che avesse visto dopo essere sbarcato se il dio del mare l'avesse salvato insieme al suo equipaggio. Approd\u00f2 cos\u00ec a Creta ma il primo essere vivente che vide fu suo figlio che, a malincuore, dovette sacrificare. Gli dei, adirati per un atto cos\u00ec spregevole, colpirono l'intera isola con un'epidemia. Idomeneo fu mandato dunque in esilio in Calabria, e poi in Asia minore, dove mor\u00ec.\nIl casato di Atreo.\nDopo il sacco di Troia, Menelao si mise in mare per il ritorno insieme alla sua flotta, ma al momento di doppiare Capo Malea, una tempesta li sbatt\u00e9 sull'isola di Creta, dove la maggior parte delle navi affond\u00f2. Menelao ed Elena scamparono alla morte e sbarcarono infine in Egitto, dove rimasero ben cinque anni e dove Menelao accumul\u00f2 ingenti ricchezze. Infine lasciarono l'Egitto, ma fu un viaggio assai breve, perch\u00e9 una bonaccia di vento li costrinse a fermarsi sull'isola di Faro, presso le foci del Nilo. Rimasero per venti giorni sull'isola e quando gi\u00e0 la fame cominciava a farsi sentire, il dio Proteo, che su quell'isola risiedeva, consigli\u00f2 a Menelao di tornare in Egitto e l\u00ec offrire sacrifici agli dei (e lo inform\u00f2 del fato dei suoi compagni). Menelao cos\u00ec fece e in questo modo pot\u00e9 tornare a Sparta. Erano passati otto anni dalla sua partenza da Troia e diciotto da quando la guerra era cominciata. Una volta tornato a Sparta, Menelao regn\u00f2 per molti anni insieme a Elena, da cui ebbe i figli Ermione e Nicostrato. Alla fine della sua lunga vita egli fu portato nei Campi Elisi senza morire, onore accordatogli da Zeus per essere stato suo genero.\nAgamennone ritorn\u00f2 in patria poco dopo la fine della guerra (nonostante l'ombra di Achille avesse tentato di trattenerlo predicendogli le sue future disgrazie), portando con s\u00e9 la schiava Cassandra e il bottino di guerra. Nel frattempo per\u00f2 la moglie Clitennestra aveva intessuto una relazione con Egisto, figlio di Tieste, sicch\u00e9 i due ordirono un complotto che permise loro di uccidere Agamennone e Cassandra, ottenendo quindi il comando di Argo (o Micene). Dieci anni dopo, Oreste, figlio di Agamennone (che era stato esiliato dagli assassini del padre), torn\u00f2 in patria e vendic\u00f2 Agamennone uccidendo Egisto e la propria madre Clitennestra.\nIl ritorno di Odisseo.\nI dieci anni che Odisseo pass\u00f2 vagabondando prima di poter tornare nell'isola di Itaca sono l'argomento dell'Odissea, il secondo grande poema attribuito a Omero. Odisseo e i suoi uomini furono spediti in terre lontane e sconosciute per i Greci. L\u00ec Odisseo fu protagonista di diverse imprese, come il celebre incontro col ciclope Polifemo, incontro che gli coster\u00e0 con l'eterna ira di Poseidone. Ebbe perfino un'udienza nell'aldil\u00e0 col celebre indovino Tiresia. Sull'isola del Sole, la Trinacria, gli uomini di Odisseo mangiarono i buoi sacri ad Elio. Questo sacrilegio cost\u00f2 la vita ai compagni di Odisseo e la distruzione completa della flotta itachese. Odisseo, l'unico a non essersi cibato dei buoi del sole, fu anche l'unico ad avere salva la vita. A causa di una tempesta naufrag\u00f2 nell'isola di Ogigia dove visse insieme alla ninfa Calipso. Dopo sette anni gli dei decisero di rimandarlo a casa; su una piccola zattera riusc\u00ec a raggiungere la terra di Scheria, popolata dai Feaci, che lo aiutarono a tornare a Itaca.\nUna volta giunto a Itaca, Odisseo cerc\u00f2 di riprendere possesso della propria casa, vestito da mendicante. Venne riconosciuto dal fedele cane Argo che mor\u00ec subito dopo. L\u00ec scopr\u00ec che la moglie Penelope, era rimasta fedele a lui durante i vent'anni di assenza del marito, nonostante il palazzo fosse pieno di pretendenti che, in quel periodo, stavano scialacquando tutti i beni del re. Con l'aiuto di Telemaco, Atena, e il porcaro Eumeo, uccise tutti i pretendenti e le ancelle divenute loro amanti, lasciando soltanto in vita Medonte, l'araldo dei Proci, benvisto da Penelope, sempre gentile, e il cantore Femio che venne risparmiato per intercessione di Telemaco. Penelope per\u00f2 non accolse lo sposo all'istante, prima volle metterlo alla prova e, non appena lo riconobbe, lo perdon\u00f2 per la sua assenza.\nLa \"Telegonia\".\nLa \"Telegonia\" riprende la storia dell'Odissea dal momento in cui i pretendenti vengono sepolti fino alla morte di Odisseo. \u00c8 anche stavolta Proclo a fornirci la trama del poema. Dopo l'eccidio dei Proci, Odisseo sarebbe giunto in Tesprozia, dove incontr\u00f2 e spos\u00f2 la bella regina Callidice; da questa unione nacque Polipete. Insieme alla sua nuova sposa Odisseo rivisse i fasti bellici, conducendo i Tesproti in guerra contro i Brigi. In questo contesto le truppe dell'eroe vennero messe in rotta da Ares, che tenne cos\u00ec testa ad Atena, protettrice come sempre di Odisseo, fintanto che Apollo non separ\u00f2 le due divinit\u00e0 contendenti. Soltanto dopo la morte di Callidice Odisseo lasci\u00f2 la Tesprozia, il cui regno pass\u00f2 nelle mani del figlio Polipete, e rincasa definitivamente ad Itaca, accanto alla sua Penelope (divenuta nel frattempo madre di Poliporte). Dopo il ritorno di Odisseo, Telegono figlio dell'eroe e della dea Circe, si rec\u00f2 a Itaca e la depred\u00f2. Odisseo mor\u00ec nel vano tentativo di difendere la propria isola, ucciso proprio dal figlio senza che essi si riconoscessero. Non appena Telegono scopr\u00ec di aver ucciso il padre, prese il suo corpo e lo port\u00f2 alla madre, in compagnia di Telemaco e Penelope. Circe decise di rendere immortali i due figli di Odisseo e Penelope. Dopodich\u00e9 Telemaco spos\u00f2 Circe e Penelope Telegono.\nI viaggi di Enea e di Antenore.\nEnea riusc\u00ec a fuggire da Troia in fiamme, col padre Anchise, il figlio Ascanio (o Iulo in latino), il fratellastro Elimo, la nutrice Caieta, alcuni servi, lo scudiero Acate, il trombettiere Miseno, il medico Iapige e molti guerrieri troiani e loro alleati, portandosi dietro le statue degli antenati. Sua moglie Creusa mor\u00ec invece durante il sacco della citt\u00e0.\nEnea e i suoi abbandonarono dunque Troia con una piccola flotta, cercando una nuova terra dove poter vivere.\nTentarono di stabilirsi prima a Creta, da dove Dardano, primo re di Troia, era partito ma trovarono la terribile pestilenza mandata l\u00ec contro Idomeneo. Sostarono per breve tempo nella colonia di Eleno e Andromaca. Dopo sette anni giunsero sulle coste della Libia (come si chiamava allora l'Africa), dove la regina Didone, fuggita dalla natia Fenicia per non essere uccisa dal fratello, che le aveva gi\u00e0 assassinato il marito Sicheo, stava fondando la citt\u00e0 di Cartagine. Qui Enea, ebbe una relazione con la regina Didone. Gli dei decisero per\u00f2 che il viaggio doveva continuare, perch\u00e9 questo era il volere del Fato. Didone per la disperazione si uccise ma prima di morire maledisse la discendenza di Enea, dando cos\u00ec origine all'odio che avrebbe diviso, secoli dopo, i Romani e i Cartaginesi. Enea e i suoi uomini giunsero infine in Italia. L\u00ec la Sibilla Cumana lo fece scendere nell'Ade, mostrando i grandi uomini che sarebbero discesi da lui.\nGiunto infine in Lazio, Enea chiese l'appoggio del re di Laurento, Latino, e la mano della figlia di quest'ultimo, Lavinia. Tutto questo provoc\u00f2 una guerra con le varie trib\u00f9 locali che si concluse col duello fra Enea e Turno, legittimo pretendente alla mano della fanciulla. Enea uccise il suo nemico e insieme al figlio Ascanio fond\u00f2 la citt\u00e0 di Albalonga. Da Silvio, figlio avuto con Lavinia, discesero Romolo e Remo, mitici fondatori di Roma.\nI dettagli del viaggio di Enea, il suo amore per Didone, lo scontro con Turno sono l'argomento dell'opera di Virgilio, l'Eneide.\nAnche Antenore, il vegliardo troiano, emigr\u00f2 in Italia, giungendovi per\u00f2 prima di Enea. Egli approd\u00f2 in Veneto: con lui c'erano i pochi figli superstiti e alcuni combattenti alleati, tra cui il principe meone Mestle e gli Eneti della Paflagonia (che a Troia avevano perso il loro comandante Pilemene), da cui poi i Veneti. Antenore e Mestle fondarono rispettivamente Padova e Mestre; in seguito un amico di Antenore, tale Opsicella, avrebbe contribuito alla formazione di un nuovo insediamento, Monselice.\nBase storica.\nLa storicit\u00e0 della guerra di Troia \u00e8 ancora oggetto di discussione. Alcuni pensano che le storie di Omero siano in realt\u00e0 l'unione di diversi conflitti accesisi tra Greci ed il mondo anatolico nel periodo miceneo. In questa unione lui inserisce inoltre le figure divine e diverse metafore. Gi\u00e0 nell'antichit\u00e0 si dibatteva sulla storicit\u00e0 dell'evento: la maggior parte dei greci pensava che la guerra di Troia fosse un fatto realmente accaduto, altri pensavano che Omero avesse ingigantito a scopi poetici un avvenimento non famoso come quello descritto. Tucidide, famoso per il suo spirito critico, crede che sia un fatto realmente accaduto ma dubita, ad esempio, che 1186 navi possano davvero essere giunte a Troia. Euripide cambi\u00f2 i connotati di diversi miti, inclusi quelli della guerra di Troia.\nNel 1870 gli studiosi concordavano sul fatto che la guerra di Troia non fosse mai accaduta e fosse soltanto frutto di una mente ingegnosa. Heinrich Schliemann cambi\u00f2 per\u00f2 le carte in tavola, scoprendo, con stupore di tutti, la citt\u00e0 di Troia in Asia Minore e quella di Micene in Grecia.\nMolti studiosi oggi sono d'accordo sul fatto che la guerra di Troia possa avere un substrato reale, dubitano per\u00f2 sul fatto che gli scritti di Omero narrino fedelmente la vicenda e delle sue proporzioni.\nWilusa, gli Ittiti e la confederazione di Assuwa.\nNel XX secolo alcuni studiosi hanno tentato di proporre delle conclusioni basandosi su testi ittiti e dell'Antico Egitto, contemporanei ai fatti della supposta guerra di Troia; il ricavato \u00e8 una descrizione generale della situazione politica nella regione al tempo, ma senza alcuna informazione su questo specifico conflitto.\nI testi provenienti dagli archivi ittiti, potenza egemone in Anatolia nel II\u00b0 millennio a.C., come la \"lettera di Tawagalawa\", parlano di un regno di \"Ahhiyawa\", verosimilmente uno o pi\u00f9 regni micenei, che giace oltre il mare (identificabile con l'Egeo) e controlla \"Millawata\", nome con cui \u00e8 riconoscibile Mileto, nota per essere stata una colonia achea.\nIn altri testi viene menzionata la cosiddetta confederazione di \"Assuwa\", formata da 22 citt\u00e0 dell'area Arzawa (Ovest anatolica), di cui fa parte anche la citt\u00e0 di \"Wilusa\", identificata da Schliemann con la Ilio (o Troia) omerica, citt\u00e0 da sempre vassallo ittita. Un altro testo, la lettera di Millawata, spiega che questa citt\u00e0 si trova nella zona nord della confederazione di Assuwa, oltre il fiume Seha.\nL'identificazione di Wilusa con Troia fu controversa negli anni novanta ma guadagn\u00f2 l'approvazione della maggioranza del popolo accademico ed \u00e8 oggi accettata.\nIl quadro storico quindi propone Troia/Wilusa come una citt\u00e0-stato realmente esistita, in posizione strategica per i commerci sullo stretto dei Dardanelli e quindi obiettivo molto appetibile, collocata in un'area dove i Micenei ebbero in effetti ripetuti e prolungati interessi politici e commerciali, pi\u00f9 che sufficienti a far nascere un conflitto; unica discordanza significativa con i testi classici, il fatto che la citt\u00e0 non fosse un potente regno indipendente ma uno storico vassallo dell'impero pi\u00f9 vasto del periodo, quello Ittita.\nEsaminando i testi ittiti si trova almeno uno scontro armato, con protagonisti Ittiti e Ahhiyawa, che coinvolga Wilusa: \u00e8 quello narrato nella Lettera di Manhapa-Tarhunta e poi ripreso a posteriori nella gi\u00e0 citata Lettera di Tawagalawa, databile al 1285-80 a. C. e quindi anche compatibile con la cronologia classica; lo scontro fu di proporzioni certo non paragonabili ai testi omerici, ma colpisce che un contingente Acheo (o supportato dagli Achei) attaccasse ed espugnasse Wilusa, riuscendo a governarla per un breve periodo. L'intervento del re Muwatalli II riporter\u00e0 in breve la citt\u00e0 sotto il controllo ittita.\nNel \"trattato di Alaksandu\" (1280 a.C.) testo che segue il suddetto conflitto, il nuovo re della citt\u00e0 che rinnova il vassallaggio verso gli Ittiti, \u00e8 chiamato appunto Alaksandu: deve essere notato che il nome che Omero ci d\u00e0 di Paride, il figlio di Priamo (ma cos\u00ec chiamato anche altri testi), \u00e8 Alessandro.\nLa successiva lettera di Tawagalawa, indirizzata al re Ahhiyawa da un sovrano ittita, conferma che fosse avvenuto uno scontro armato tra le due potenze: \u00abOra noi siamo venuti ad un accordo su Wilusa, sulla quale andammo a scontrarci\".\nNel 1230 a.C. circa il re ittita Tudhaliya IV (1237-1209 a.C.) intraprese una campagna militare contro alcuni stati vassalli di quest'area che gli si erano ribellati in moti indipendentistici sobillati da Ahhiyawa.\n\u00c8 possibile dunque che alla base della leggenda della guerra contro Troia vi siano stati ripetuti conflitti di modesta entit\u00e0 che avrebbero visto coinvolti l'impero ittita, i sovrani Ahhiyawa e gli stati dell'area Arzawa (Assuwa), poi cementatisi nella tradizione orale degli aedi in un unico, vasto conflitto.\nQuesta visione \u00e8 stata sostenuta perch\u00e9 l'intera guerra include inoltre lo sbarco in Misia (e il ferimento di Telefo), le campagne di Achille nel nord dell'Egeo, le campagne in Tracia e Frigia di Aiace Telamonio. La maggior parte di queste regioni facevano parte della confederazione di Assuwa. Si nota inoltre che c'\u00e8 una grande somiglianza fra i nomi dei cosiddetti Popoli del Mare che in quel tempo facevano scorrerie in Egitto, come sono elencati da Ramses III e Merenptah, e i nomi degli alleati di Troia.\nAncora vi \u00e8 dibattito sull'esistenza reale di quei fuochi che passando per tutta la Grecia avvertivano gli Achei rimasti in patria dell'esito della guerra o se questa sia soltanto un'invenzione di Eschilo. Mentre c'\u00e8 chi attesta che ci fosse davvero questa rete di comunicazione al tempo della Grecia antica e del periodo Bizantino, non sappiamo se vi fosse ai tempi della guerra di Troia. Eschilo \u00e8 l'unica fonte che lo menziona, nel prologo della tragedia \"Agamennone\".\nIl fatto poi che la maggior parte degli eroi achei, tornati dalla guerra, abbiano deciso di non tornare in patria ma di fondare colonie in altri luoghi viene spiegato da Tucidide col fatto che quelle citt\u00e0, senza un comandante, erano in declino a causa della loro assenza. L'interpretazione pi\u00f9 seguita dagli studiosi \u00e8 che i comandanti achei furono cacciati dalle loro terre per dei tumulti alla fine dell'epoca micenea e preferirono richiamare i discendenti dall'esilio della guerra di Troia.\nLe scoperte di Schliemann.\nLa scoperta nel 1870 dell'archeologo e uomo di affari Heinrich Schliemann delle rovine di Troia sulla collinetta di Hissarlik in Turchia hanno rilanciato un vecchio dibattito sulla storicit\u00e0 degli avvenimenti riferiti da Omero. Carl Blegen concludeva nel 1963, in seguito ai suoi lavori realizzati a partire dalle scoperte di Schliemann e il ritrovamento del cosiddetto \"tesoro di Priamo\", che probabilmente vi fu uno scontro tra Greci e Troiani. Tuttavia, fu attestato che il tesoro in questione risaliva al secondo millennio a.C. e non poteva dunque essere associato all'episodio della guerra di Troia.\nSchliemann trov\u00f2 nove strati basandosi sui poemi Omerici e scopr\u00ec che il settimo corrispondeva a quello risalente alla guerra di Troia, databile intorno al 1220 a.C.\nPer Claude Moss\u00e9, professore all'universit\u00e0 di Parigi, non si potr\u00e0 mai provare con certezza l'esistenza o no del conflitto. Quanto agli storici antichi, Tucidide dice gi\u00e0 che l'importanza che Omero aveva dato al conflitto era esagerata: la guerra avrebbe s\u00ec avuto luogo, ma l'importanza che i Greci le diedero fu influenzata dal loro forte sentimento di nazionalismo.\nGli scavi che sono stati realizzati sul sito della citt\u00e0 di Troia hanno permesso di mettere in evidenza la presenza di diversi strati, tutti di epoche diverse.\nPossibili teorie.\nLa citt\u00e0 di Troia VI (1800-1300 a.C.), \u00e8 quella che corrisponde al periodo di massimo splendore della citt\u00e0, era munita di bastioni e la sua zona abitata occupava circa venti chilometri quadrati, avrebbe dunque potuto resistere anche a una guerra di dieci anni. La Troia VI \u00e8 inoltre datata alla stessa epoca dell'apogeo miceneo (da non dimenticare che Agamennone, comandante supremo della spedizione, era appunto re di Micene). La citt\u00e0 \u00e8 stata distrutta da un terremoto, attestato dall'archeologia. Questa catastrofe naturale potrebbe essere all'origine della leggenda del cavallo di Troia, un'offerta a Poseidone, che era inoltre dio dei terremoti.\nComunque il \"corpus\" di miti e leggende su Troia dei Greci prevedeva una distruzione di Ilio a causa di un terremoto, a cui era seguita la conquista di Ercole, che aveva risparmiato solo un piccolo principe, Priamo.\nInoltre non dobbiamo prendere alla lettera il periodo di 10 anni (o meglio 9 anni d'assedio e vittoria al decimo), proposto da Omero, nell'et\u00e0 del bronzo in Mesopotamia si usava l'espressione \"9 e poi un altro\" per indicare una quantit\u00e0 di tempo molto lunga, cos\u00ec come l'espressione italiana 9 volte su 10 non vuole indicare quantit\u00e0 precise.\nQuando il \"corpus\" dell'Iliade fu composto, probabilmente l'espressione era utilizzata in questo senso, ma rimase poi, intesa in senso letterale, nel poema.\nSchliemann scopr\u00ec in seguito (1876) la rocca di Micene.\nLe armi della guerra di Troia.\nAnche se Micene, grande potenza marina, scagli\u00f2 contro Troia un esercito di 1200 navi e, sebbene Paride avesse costruito una flotta prima di partire verso Sparta, nell'Iliade non vi \u00e8 nessuna battaglia marina. Perecleo stesso, il costruttore navale di Troia combatte a piedi.\nGli eroi dell'Iliade erano abbigliati accuratamente e rivestiti di armature splendide e ben disegnate. Loro percorrevano il campo di battaglia sopra carri da guerra, da lass\u00f9 scagliavano una lancia sulla formazione nemica, scendevano, tiravano l'altra lancia, dopodich\u00e9 prendevano parte al combattimento corpo a corpo. Aiace Telamonio portava con s\u00e9 un gigantesco scudo rettangolare che non solo proteggeva lui ma anche il fratello Teucro:\nLe armi e le armature descritte nell'Iliade vennero ritenute a lungo conformi a quelle del medioevo ellenico, ma differenti da quelle della tarda et\u00e0 del bronzo, in particolare perch\u00e9 non si conoscevano armature di bronzo nell'et\u00e0 del bronzo micenea.\nNel ventunesimo secolo, pur riconoscendo che molte tattiche, armi e pratiche militari descritte nel poema omerico (ed in altre opere relative) si riferiscono all'et\u00e0 del ferro (e anche ad epoche immediatamente successive al medioevo ellenico), si scoprono interessanti corrispondenze tra le tecnologie micenee (e anatoliche) di quel periodo e quelle descritte nei poemi omerici.\nIn particolare la panoplia di Dendra dimostra l'esistenza di armature di bronzo in et\u00e0 micenea (anche se di tipo differente da quelle descritte nel poema) per altro con un elmo, in cuoio e zanne di cinghiale, identico a quello descritto da Omero per Odisseo. A Tebe \u00e8 poi stata scoperta un'armatura d'et\u00e0 micenea pi\u00f9 compatibile con quelle descritte nel poema (snodata e ricca di lacci di cuoio che sostengono varie piastre), a Knosso \u00e8 stato rinvenuto un vaso a forma di corazza (compatibile con quelle dell'Iliade e appena pi\u00f9 antico), mentre le armature a campana (tipiche dell'et\u00e0 del ferro greca) sono rare nei poemi omerici.\nInoltre nelle tavolette di lineare B si scoprono sempre pi\u00f9 numerosi riferimenti ad armature ed elmi a piastre, di tipo modulari, molto simili a quelle descritte nei poemi omerici, dove sono definiti Tretrafaleros, mentre reperti militari simili a quelli descritti nel poema sono rinvenuti (o rappresentati) in livelli della tarda et\u00e0 del bronzo ciprioti ed anatolici.\nInfine lo scudo a torre (simile a quello di Aiace), inizialmente considerato poco corrispondente alla tarda et\u00e0 del bronzo (ma presente tra il 1500 e il 1300 a.C. soprattutto a Tirinto ed in contesti minoici, associato a scudi ad 8), \u00e8 stato trovato raffigurato su diversi frammenti di ceramica d't\u00e0 compresa tra il 1300 e il 1100 a.C.\nOmero descrive in alcuni momenti una formazione da battaglia molto simile alla falange, sebbene questa appaia solo nel VII secolo a.C. Ma era davvero in questa maniera che fu combattuta la guerra di Troia? La maggior parte degli studiosi crede di no. Il carro da guerra era il mezzo principale in questa guerra, come nella battaglia di Kadesh, ad essa probabilmente contemporanea. Comunque si evidenzia nei dipinti del palazzo di Pilo che i Greci combattessero sul carro da guerra in coppia, l'auriga e il combattente con una lancia lunga in mano, a differenza dei carri a tre ittiti, con due guerrieri con lance corte, o quelli egiziani, con arco e frecce. Omero \u00e8 consapevole di questo e nell'Iliade \u00e8 evidenziato l'uso principale del carro in guerra.\nNestore dice nel quarto libro dell'Iliade:\nPer Omero questo \u00e8 per\u00f2 un modo di combattere antiquato, usato principalmente da vecchi combattenti o da uomini di un piccolo regno, come Pilo. Nestore descrive una battaglia fra Pilo e l'Elide, il cui mezzo principale era il carro da guerra. In quel periodo era giovane, ma al tempo della guerra di Troia Nestore \u00e8 molto anziano.\nAchille usa invece il suo carro principalmente per avanzare dietro le file nemiche e colpire da dietro, provocando cos\u00ec un terribile massacro. Karykas crede che la lotta sui carri da guerra sia stata abbandonata dai Greci un po' prima della guerra di Troia e che quindi Omero descriva i fatti come sono realmente accaduti. Fra i seguaci di questa teoria c'\u00e8 chi crede che Omero spieghi i fatti realisticamente perch\u00e9 egli stesso era presente ai fatti, diversi scrittori, antichi e moderni, hanno svolto anche incarichi bellici, ricordiamo ad esempio Archiloco, poeta della lirica antica. Omero descrive la guerra come lui stesso l'ha vissuta.\nVi \u00e8 per\u00f2 un certo consenso nel ritenere che Omero, ammesso che sia esistito e non sia la somma di pi\u00f9 poeti, visse durante il medioevo ellenico o subito prima della fine di questo. In particolare dovrebbe essere stato molto anziano quando Esiodo era molto giovane. Quindi \u00e8 verosimile che descriva la guerra a lui contemporanea, ma questa sia quella del medioevo ellenico, con l'aggiunta di alcuni elementi, veritieri, tramandati oralmente, come gli elmi di corni di cinghiale e i carri da guerra.\nVi \u00e8 poi un'ulteriore possibilit\u00e0: verso il 1200-1300 a.C. \u00e8 presumibile, anche se discusso, che i metodi di guerra iniziarono a cambiare; gi\u00e0 a Kadesh la fanteria pu\u00f2 essersi schierata dietro selve di scudi, formando un'istrice di lance (una sorta di protofalange, ancora piuttosto lasca ed irregolare, proprio come quella descritta da Omero) mentre l'armatura e l'armamento dei fanti si potenziavano. Verso il 1100 a.C. potrebbe quindi essere nata una fanteria pesante, capace di tener testa ai carri da guerra, e quindi questi si siano trovati degradati a taxi da battaglia, conformemente a quanto descritto nell'Iliade.\nQuesto stile di combattimento fu poi conservato fino al IX o VIII secolo a.C. quando inizi\u00f2, verso la fine del medioevo ellenico, a svilupparsi la moderna panoplia greca e caria, e quindi fu possibile combattere con \"vere\" falangi.\nSi tenga inoltre presente che il carro da guerra era l'unico tipo di cavalleria militare possibile durante l'et\u00e0 del bronzo, poich\u00e9 la monta dei cavalli (per altro, all'epoca, alti 90\u2013120\u00a0cm, anche se conformati gi\u00e0 come cavalli e non come pony) era poco praticata, difficoltosa e, senza morso e sella, impediva al cavaliere di essere contemporaneamente armato. Solo verso il 1000 a.C. fu possibile incontrare delle cavallerie militari \"vere\" (arcieri a cavallo Sciiti, Medi, Persiani e Cimbri).\nLa guerra di Troia nella letteratura e nell'arte.\nIliade e Odissea sono il modello della letteratura epica occidentale, sebbene abbiano una struttura narrativa profondamente diversa. L'Iliade \u00e8 un esempio di narrazione cronologica degli eventi: tuttavia, rispetto alle favole, il racconto si concentra su un fulcro della vicenda. L'Odissea \u00e8 uno dei primi esempi letterari di narrazione non cronologica e di uso del flashback: si tratt\u00f2 di innovazioni notevoli rispetto all'epica tradizionale.\nOltre ai testi di Omero, dei tragediografi e del ciclo epico, la guerra di Troia \u00e8, in particolare, trattata in: \"Aiace\" di Ugo Foscolo, \"Troilo e Criseide\" di Geoffrey Chaucer, \"Troilo e Cressida\" di William Shakespeare, \"Ifigenia\" e \"Polissena\" di Samuel Coster, \"Palamede\" di Joost van den Vondel e le \"Troiane\" di Hector Berlioz.\nIn campo pittorico \u00e8 notevole la Sala dell'Iliade nella Villa Valmarana \"Ai Nani\", con affreschi di Giovanbattista Tiepolo. La guerra di Troia \u00e8 stata rappresentata nel cinema e in produzioni televisive: basti ricordare le pellicole \"Elena di Troia\" di Robert Wise (1956), \"La guerra di Troia\" di Giorgio Ferroni (1961) e \"Troy\" di Wolfgang Petersen (2004). Quest'ultima sebbene non sia fedele al mito omerico ne dimostra il duraturo fascino. Da citare, infine, il fumetto \"L'et\u00e0 del bronzo \"di Eric Shanower."}
{"id": "89966", "revid": "1632387", "url": "https://it.wikipedia.org/wiki?curid=89966", "title": "Regola dell'ottetto", "text": "La regola dell'ottetto \u00e8 una regola empirica formulata nel 1917 da Gilbert Newton Lewis per spiegare in modo approssimato la formazione di legami chimici tra gli atomi, utilizzabile a rigore solo per gli atomi dei gruppi principali (quelli con numerazione romana) della tavola periodica. La regola enuncia che quando un atomo possiede il livello elettronico esterno completo (detto \"guscio di valenza\"), in genere costituito da otto elettroni, esso \u00e8 in una condizione di particolare stabilit\u00e0 energetica, e tende a non formare ulteriori legami. Considerato il fatto che tuttavia il primo livello pu\u00f2 contenere al massimo due elettroni, sarebbe meglio parlare di \"regola dell'ottetto-duetto\".\nDescrizione.\nTutti gli elementi tendono ad avere una configurazione elettronica stabile (s2 p6), ovvero a divenire non reattivi o comunque poco reattivi. Gli elementi dei primi gruppi della tavola periodica perdono elettroni attraverso un processo denominato ionizzazione assumendo in tal modo la struttura elettronica del gas nobile che li precede; gli elementi del VI e VII gruppo tendono invece ad acquistare elettroni liberando energia detta affinit\u00e0 elettronica e raggiungendo la struttura elettronica del gas nobile che segue.\nDefinizione pi\u00f9 semplice: un atomo \u00e8 stabile se possiede otto elettroni nel livello energetico pi\u00f9 esterno o se ha completato il livello energetico pi\u00f9 esterno. Tutti gli altri atomi tenderanno a perdere, acquistare, mettere in comune elettroni (Legame covalente) fino ad arrivare alla configurazione elettronica del gas nobile pi\u00f9 vicino nella tavola periodica.\nUn'importante eccezione \u00e8 costituita dall'elio (He), l'unico gas nobile che non ha otto elettroni negli orbitali pi\u00f9 esterni, ma solo due. Elementi con numero atomico Z vicino a quello dell'elio come idrogeno, litio e berillio raggiungono una configurazione completa con due elettroni, detta duetto. Un'altra eccezione \u00e8 rappresentata dai metalli di transizione, nel cui guscio di valenza possono essere ospitati fino a 18 elettroni e si dice che hanno ottetto espanso. Gli elementi a partire dal terzo periodo, analogamente ai metalli di transizione, possono sfruttare gli orbitali d espandendo anche loro l'ottetto (ad esempio PCl5 e SCl6).\nDalla regola dell'ottetto segue che i gas nobili non formano legami, anche se in condizioni particolari \u00e8 stato possibile ottenere composti di gas nobili (soprattutto di xeno), in particolare ossidi, fluoruri e clatrati.\nLa regola dell'ottetto \u00e8 perfettamente spiegata dalla meccanica quantistica. Se n \u00e8 il numero quantico principale che determina l'energia dell'elettrone nella buca di potenziale coulombiana del nucleo, ci sono numeri quantici secondari che danno piccole differenze energiche, la cosiddetta struttura fine. Il principio di esclusione di Pauli dice che non ci possono essere due elettroni nello stesso stato, cio\u00e8 con gli stessi numeri quantici.\nIl numero di tali stati con lo stesso numero quantico \u00e8 2n2. Se n=1 il numero di stati \u00e8 quindi 2. Se n=2, 2n2=8 ed ecco l'ottetto. Se n=3 si ha 18 e cos\u00ec via. La differenza dei livelli energetici \u00e8 notevole tra i vari n. Per questo quando \u00e8 saturo il livello il nucleo ha il livello energetico successivo troppo lontano per attrarre ulteriori elettroni."}
{"id": "89972", "revid": "834", "url": "https://it.wikipedia.org/wiki?curid=89972", "title": "Adrianus Johannes Bak", "text": ""}
{"id": "89974", "revid": "675860", "url": "https://it.wikipedia.org/wiki?curid=89974", "title": "Priaboniano", "text": " \nNella scala dei tempi geologici, il Priaboniano \u00e8 l'ultimo dei quattro piani in cui \u00e8 suddiviso l'Eocene, che a sua volta \u00e8 la seconda epoca del periodo del Paleogene, nell'era del Cenozoico.\nInizia circa 37,2 \u00b1 0,1 milioni di anni fa per concludersi 33,9 \u00b1 0,1 milioni di anni fa. \u00c8 preceduto dal Bartoniano e seguito dal Rupeliano, il primo piano del successivo Oligocene.\nOrigine.\nIl nome deriva dalla localit\u00e0 di Priabona, situata nel comune di Monte di Malo, provincia di Vicenza, sui Monti Lessini Orientali (Italia), dove gli strati priaboniani sono particolarmente caratteristici.\nL'istituzione del Priaboniano risale al 1893, quando due geologi francesi, Ernest Munier-Chalmas ed Albert De Lapparent proposero alla comunit\u00e0 scientifica internazionale lo stratotipo di Priabona.\nLo stratotipo Priaboniano \u00e8 un importante punto di riferimento per ricercatori e studiosi necessario al riconoscimento dell'et\u00e0 di rocce analoghe in tutto il mondo ed \u00e8 anche un valido elemento didattico proposto spesso come esempio e modello.\nLimiti cronostratigrafici.\nIl limite inferiore del piano stratigrafico Priaboniano \u00e8 data dalla comparsa di nanoplancton calcareo della specie \"Chiasmolithus oamaruensis\", che forma anche la base della biozona nanoplanctonica NP18.\nIl limite superiore (che forma la base del successivo piano Rupeliano dell'Oligocene) \u00e8 dato dall'estinzione dei foraminiferi del genere \"Hantkenina\".\nCaratteristiche.\nLe caratteristiche principali dello stratotipo sono la composizione litologica marnosa e la peculiarit\u00e0 dei fossili in essa contenuti: molluschi, lamellibranchi, echinidi, crostacei, briozoi e foraminiferi (Discocicline, Operculine, Asterocicline e Nummuliti).\nLa definizione di stratotipo del Priaboniano \u00e8 stata accettata ed adottata dalla comunit\u00e0 scientifica internazionale (Colloque sur l'\u00c9oc\u00e8ne, Parigi, 1968).\nForme di vita.\nTra i 36 ed i 34 milioni di anni fa si estende il genere fossile \"Apidium\", appartenente alle protoscimmie dell'infraordine Catarrine, superfamiglia Parapithecidae, presunta antenata comune fra le Scimmie antropomorfe (la superfamiglia dell'uomo) e la superfamiglia Cercopithecoidea (le altre scimmie del vecchio mondo).\nIntorno ai 35 milioni di anni fa si ha la presunta comparsa, in Africa, dell\"'Aegyptopithecus zeuxis\", protoscimmia della superfamiglia Cercopithecoidea e famiglia Propliopithecidae, con resti fossili ritrovati in Egitto."}
{"id": "89975", "revid": "1718925", "url": "https://it.wikipedia.org/wiki?curid=89975", "title": "Porte Scee", "text": "Le Porte Scee erano, secondo il mito, le porte della citt\u00e0 di Troia, riportata alla luce nell'Ottocento dal tedesco Heinrich Schliemann. Erano la maggiore forza difensiva di Troia e devono la loro fama a Omero e alla sua \"Iliade\".\nErano le porte monumentali della citt\u00e0 ed era un luogo di culto del Sole. Erano state costruite, come il resto delle mura, dagli dei Poseidone e Apollo. Sotto di esse, si svolsero alcune tra le battaglie pi\u00f9 importanti della guerra di Troia e fu proprio qui che Achille trascin\u00f2 il cadavere di Ettore dopo averlo sconfitto in duello e attaccato al suo carro; sempre qui, secondo la predizione fattagli in punto di morte dallo stesso Ettore, Achille sarebbe stato ucciso per mano di Paride guidato dal dio Apollo:\nResistettero sempre agli attacchi degli Achei, ma furono distrutte dagli stessi Troiani per far entrare in citt\u00e0 il gigantesco cavallo di legno col quale i Greci alla fine espugnarono la citt\u00e0 e vinsero la guerra.\nCuriosit\u00e0.\nLe porte troiane hanno dato il nome a un elemento architettonico; propriamente una porta scea \u00e8 un'apertura sghemba che presenta il suo lato destro pi\u00f9 avanzato e a quota superiore rispetto a quello sinistro; in tal modo, in primo luogo, non si poteva arrivare al suo fornice secondo una direzione perpendicolare, quindi con la massima forza d'urto, ma obliqua e, in pi\u00f9, si sarebbe mostrato il lato del corpo non protetto dallo scudo (che, se si brandisce la spada con la mano destra, si porta con il braccio sinistro proteso in avanti), proprio verso l'avancorpo difensivo; questo permetteva un migliore controllo degli attacchi esterni e, in definitiva, una tattica difensiva pi\u00f9 efficace.\nUn esempio di porta scea in Italia \u00e8 l'arco di ingresso all'Acropoli di Arpino, visitata anche da Heinrich Schliemann nel settembre del 1875 e la porta scea di Siracusa, nonch\u00e9 quella di Monte Vairano, in Molise, area archeologica che ha messo in evidenza un centro abitato osco-sannita, frequentato gi\u00e0 a partire dal VI e V sec. a.C., di cui \u00e8 stato possibile individuare le mura, risalenti al IV sec. a.C., e che visse il maggior periodo di sviluppo tra il IV e il II sec. a.C., prima del suo totale abbandono."}
{"id": "89976", "revid": "1543377", "url": "https://it.wikipedia.org/wiki?curid=89976", "title": "Eocene", "text": "L'Eocene \u00e8 la seconda epoca geologica del periodo Paleogene e va dai 55,8 \u00b1 0,2 milioni di anni fa (Ma) ai 33,9 \u00b1 0,1 Ma, preceduto dal Paleocene e seguito dall'Oligocene. L'Eocene \u00e8 suddiviso in quattro piani: Ypresiano, Luteziano, Bartoniano e Priaboniano.\nDurante questa epoca, in seguito alle collisioni tra i continenti, si formarono le grandi catene montuose attuali come le Cordigliere, le Alpi e l'Himalaya. Il clima raggiunse il Massimo termico del Paleocene-Eocene, che diede inizio a questa epoca, ma vide anche l'evento dell'Azolla, una piccola felce acquatica la cui proliferazione provoc\u00f2 un raffreddamento globale che diede origine alle moderne glaciazioni. \nEtimologia.\nIl nome Eocene, proposto dal geologo inglese Charles Lyell, proviene dal greco antico \u1f20\u03ce\u03c2 (\"eos\" che significa \"alba\") e \u03ba\u03b1\u03b9\u03bd\u03cc\u03c2 (\"kainos\", che significa \"nuovo\") a indicare la nuova alba dei mammiferi moderni apparsi in questa epoca.\nSuddivisioni.\nLa Commissione Internazionale di Stratigrafia riconosce per l'Eocene una suddivisione in quattro piani, ordinati dal pi\u00f9 recente al pi\u00f9 antico secondo il seguente schema:\nDefinizioni stratigrafiche e GSSP.\nLa base dell'Eocene e del suo primo piano, l'Ypresiano, \u00e8 posizionata alla base dell'unit\u00e0 litostratigrafica in cui si registra l'inizio della cosiddetta \"Escursione dell'isotopo del Carbonio\" (CIE = Carbon Isotope Excursion), la forte anomalia negativa nei valori del \u03b413C.\nCome marcatore secondario si pu\u00f2 utilizzare la prima comparsa negli orizzonti stratigrafici dei foraminiferi delle specie \"Acarinina sibaiyaensis\" e \"Acarinina africana\", e del nanoplancton \"Discoaster anartios\". \u00c8 inoltre in correlazione con l'inizio del Massimo termico del Paleocene-Eocene.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia,che originariamente era stato attribuito a una sezione tipo nelle vicinanze di Ypres, \u00e8 localizzato nella sub-sezione DBH della sezione Dababiya, vicino a Luxor, in Egitto, dove si registra l'inizio della cosiddetta \"Escursione dell'isotopo del Carbonio\" (CIE = Carbon Isotope Excursion).\nLe coordinate sono: latitudine 25\u00b030'N e longitudine 32\u00b031'52\"E.\nIl clima.\nComplessivamente il clima dell'Eocene fu il pi\u00f9 omogeneo del Cenozoico; il gradiente termico tra l'equatore e i Poli era all'incirca la met\u00e0 di quello attuale e le correnti oceaniche profonde erano eccezionalmente calde. Le regioni polari erano relativamente calde, tanto che le foreste temperate arrivavano fino quasi ai Poli; date le frequenti piogge, le foreste pluviali si estendevano fino al 45\u00ba parallelo. Di fatto il clima delle regioni equatoriali era sostanzialmente simile a quello attuale, mentre le maggiori differenze si osservavano alle latitudini temperate ed estreme. Poich\u00e9 all'inizio dell'Eocene l'Australia e l'Antartide erano ancora uniti, le correnti oceaniche calde e fredde si mescolavano tra loro mantenendo una temperatura oceanica omogenea.\nPoco dopo l'inizio del periodo, la temperatura registr\u00f2 uno degli aumenti pi\u00f9 rapidi e significativi nella storia geologica del pianeta, noto come Massimo termico del Paleocene-Eocene, che provoc\u00f2 un riscaldamento delle temperature fino a 7 \u00b0C alle latitudini pi\u00f9 elevate e che dur\u00f2 all'incirca centomila anni. Questo aument\u00f2 repentino delle temperature caus\u00f2 una severa estinzione di massa che differenzi\u00f2 la fauna dell'Eocene da quella del precedente Paleocene.\nSi ritiene che questo intenso riscaldamento sia stato causato dall'espulsione di clatrati di metano dai sedimenti marini; l'iniziale aumento della temperatura provoc\u00f2 il rilascio dei clatrati dai fondi oceanici, e a sua volta il gas liberato nell'atmosfera produsse un effetto serra paragonabile all'emissione di due miliardi di tonnellate di anidride carbonica.\nL'aumento delle temperature in tutto il pianeta non fu l'unica conseguenza, poich\u00e9 il clima divenne anche considerevolmente pi\u00f9 umido e gran parte dell'umidit\u00e0 arriv\u00f2 fino ai Poli. La gran quantit\u00e0 di piogge sull'Oceano Artico, assieme alla configurazione dei continenti che lo isolavano dagli altri oceani, produsse una drastica riduzione della salinit\u00e0 che gett\u00f2 le basi per un altro evento destinato a marcare in segno opposto la parte finale dell'Eocene.\nIl clima infatti si mantenne stabilmente caldo durante la parte centrale dell'Eocene, fino al raffreddamento finale causato dall'evento dell'Azolla e dall'isolamento dell'Antartide.\nL'evento dell'Azolla \u00e8 legato all'enorme proliferazione di questa felce d'acqua dolce nelle acque oceaniche a bassa salinit\u00e0\na causa delle grandi piogge. L'Azolla si riprodusse talmente nelle acque dell'Oceano Artico da ricoprirne gran parte della superficie. Contemporaneamente queste felci iniziarono a depositarsi nei fondali marini fino al punto da non rendere pi\u00f9 possibile la decomposizione a causa della carenza di ossigeno nelle acque pi\u00f9 profonde. Questo port\u00f2 a una diminuzione dell'afflusso di anidride carbonica nell'atmosfera provocando un raffreddamento sensibile del clima.\nInoltre con la separazione dal continente australiano, avvenuta circa 40 milioni di anni fa, l'Antartide si trov\u00f2 privato della circolazione delle correnti calde equatoriali e l'Oceano Antartico cominci\u00f2 a congelare, creando la banchisa polare e un flusso di corrente fredde che portarono alla glaciazione del continente.\nPaleogeografia.\nLa terza e ultima grande fase di frammentazione del supercontinente Pangea ebbe luogo tra il Paleocene e l'Oligocene. L'antico continente Laurentia, formato dalle attuali Nord America e Groenlandia, continu\u00f2 a separarsi dall'Eurasia allargando il neoformato Oceano Atlantico, mentre l'Oceano Tetide andava richiudendosi a causa dell'avvicinamento dell'Africa al continente Eurasiatico.\nAll'inizio dell'Eocene il continente Australiano era ancora unito all'Antartide, ma cominci\u00f2 a staccarsene durante il Luteziano, come gi\u00e0 era successo all'India e alla Nuova Zelanda durante il Cretacico.\nLe terre emerse italiane nel periodo eocenico comprendevano Sardegna, Calabria, Puglia, parte della Campania e del Lazio e l'attuale confine italo-austriaco.\nI fossili.\nI pi\u00f9 famosi strati dell'Eocene sono probabilmente quelli di Bolca nel Veneto, in cui sono stati rinvenute pi\u00f9 di 160 specie di pesci, 250 specie di piante, crostacei, insetti, rettili ed uccelli.\nUn altro giacimento a conservazione eccezionale di et\u00e0 eocenica \u00e8 quello di Messel in Germania, che ha fornito moltissimi resti di vertebrati tra i quali il Buxolestes ed il Diacodexis.\nFauna.\nMammiferi.\nAll'inizio di questo periodo i mammiferi crebbero in dimensioni e diffusione, andando a riempire praticamente tutte le nicchie ecologiche lasciate libere una decina di milioni di anni prima dai rettili mesozoici. Tra i mammiferi caratteristici dell'epoca, da ricordare \"Uintatherium\" e \"Arsinoitherium\", primitivi giganti simili ai rinoceronti. In Africa si svilupparono elefanti primitivi (\"Moeritherium\"), procavie e sirenii, mentre nell'isolato Sudamerica continuarono a prosperare mammiferi primitivi (Litopterna, Pyrotheria e Notoungulata) e marsupiali (tra cui gli Sparassodonta).\nGli ungulati proseguirono il loro sviluppo nell'Eocene. Gli Artiodattili comparvero all'inizio di questa epoca, circa cinquantaquattro milioni di anni fa con \"Diacodexis\" e \"Anoplotherium\"; verso la fine dell'Eocene si erano diversificati nei tre sotto-ordini attuali: Tylopoda (cammelli), Suinae (maiali) e soprattutto i Ruminanti (pecore, capre e vacche), che avendo saputo sviluppare un apparato digestivo particolare, li fece diventare gli erbivori dominanti.\nLa grande espansione dei Perissodattili li port\u00f2 ad occupare terre meno prospere per altre specie, legate allo sviluppo delle prime erbe: si svilupparono i primi cavalli in Europa e in Nordamerica (\"Eohippus\"), mentre facevano la loro comparsa gli antenati di rinoceronti e tapiri.\nI cetacei, probabilmente derivati dagli artiodattili primitivi, compirono il percorso inverso da quello effettuato dai loro predecessori, che circa trecento milioni di anni prima erano usciti dall'acqua per approdare sulla terra, e ritornarono verso il mare. Questo processo inizi\u00f2 con i \"Pakicetidae\" nel Pakistan, carnivori terrestri la cui configurazione delle ossa dell'orecchio e la dentizione indicavano gi\u00e0 il primo passo verso le balene. Alcuni milioni di anni pi\u00f9 tardi, l\"'Ambulocetus\" aveva gi\u00e0 uno stile di vita anfibio e le sue zampe posteriori erano pi\u00f9 adatte al nuoto che alla deambulazione terrestre. I \"Protocetidae\" rappresentano un passo ulteriore nell'evoluzione dei cetacei, e sembra che avessero gi\u00e0 sviluppato una pinna caudale simile a quella degli attuali cetacei\nI primi cetacei completamente marini comparvero circa quarantacinque milioni di anni fa. I basilosauridi, che comprendevano specie come il \"Basilosaurus\" o il \"Dorudon\" avevano un'anatomia molto simile alle attuali balene, anche se con un cervello meno sviluppato; le prime balene dentate apparvero verso la fine dell'Eocene.\nTra le forme predatrici, gli antichi Creodonti (come il \"Patriofelis\") erano dominanti e coesistevano con i primi veri carnivori i Miacidae, con la dentatura caratterizzata da un molare e un premolare, al posto dei due molari. In questo periodo si svilupparono anche forme carnivore gigantesche come l\"'Andrewsarchus\" (imparentato alla lontana con gli attuali artiodattili), che arrivava a tre metri di lunghezza, con un'altezza di quasi due metri e un peso fino a 250\u00a0kg. Nonostante la sua mole imponente non riusc\u00ec a imporsi tra gli altri carnivori e si estinse nel poco pi\u00f9 tardo Miocene. Sembra che la sua estinzione sia legata all'articolazione lombo-sacrale poco sviluppata e al fatto di essere un plantigrado, condizioni che non gli permettevano di correre velocemente come gli altri carnivori. Per quanto riguarda i creodonti, invece, una delle cause della loro estinzione pu\u00f2 essere ricercata nella loro dentizione che permetteva loro di mangiare solo carne, mentre la maggior parte dei carnivori dell'epoca era in grado di masticare anche altri tipi di alimenti. L'ultimo creodonte di cui conosciamo i fossili, il \"Dissopsalis\", si \u00e8 estinto da otto milioni di anni.\nAltri vertebrati.\nTra gli altri vertebrati terrestri, gli uccelli conobbero una notevole espansione e colonizzarono una variet\u00e0 di ambienti; molte forme caratteristiche sono state rinvenute nelle fosforiti di Quercy in Francia e nella formazione della London Clay in Inghilterra. I rettili, sostanzialmente, erano rappresentati da forme identiche a quelle attuali, anche se erano ancora presenti specie arcaiche (\"Champsosaurus\").\nAnche i pesci ossei produssero forme gi\u00e0 simili a quella attuali: tra i giacimenti ittiolitici pi\u00f9 noti, da ricordare il sistema di laghi fossili della Green River Formation nel Wyoming e la \u201cpesciara\u201d di Bolca, in Italia.\nI primati (tra cui \"Adapis\" e gli Omomyidae) si differenziarono negli antenati dei gruppi odierni.\nAlla fine dell'Eocene, in Europa e in Nordamerica, vi fu un evento (forse un ingente cambiamento climatico) che gli studiosi europei chiamano la \u201cGrande coupure\u201d o Estinzione Eocene-Oligocene, che port\u00f2 all'estinzione di molti mammiferi.\nFlora.\nAll'inizio dell'Eocene, le alte temperature provocarono anche il riscaldamento degli oceani e crearono un ambiente caldo e umido che favor\u00ec lo sviluppo degli alberi da un Polo all'altro, tanto che la Terra era praticamente ricoperta di boschi, tranne che nelle zone estreme. Si sono infatti ritrovati fossili e resti ben conservati di cipressi e soprattutto di Metasequoia glyptostroboides nell'isola di Ellesmere, situata al di l\u00e0 del circolo polare artico canadese. Per questi ultimi in particolare non si tratta di fossili, ma di resti originali che si sono ben conservati nelle acque povere di ossigeno delle paludi dell'Eocene, e che furono rapidamente interrati nel fango prima che potesse cominciare il processo di decomposizione. Sono stati pure ritrovati fossili di alberi subtropicali in Groenlandia e in Alaska. L'estensione della giungla arrivava fino al Nord-Est degli Stati Uniti e dell'Europa. Con l'aumento della temperatura le palme si svilupparono anche nel Nord dell'Europa e in Alaska, mentre il genere \"Metasequoia\" era ampiamente diffuso.\nVerso la met\u00e0 dell'epoca le temperature cominciarono ad abbassarsi considerevolmente, riducendo di conseguenza le estensioni boschive specialmente alle alte latitudini. L'erba, che aveva fatto da poco la sua comparsa, era limitata ai bordi dei fiumi e non aveva ancora conquistato la savana e le grandi pianure.\nIl raffreddamento terrestre fu accompagnato da pi\u00f9 sensibili cambiamenti stagionali, per cui gli alberi a foglia caduca\nche avevano saputo meglio adattarsi all'ambiente, cominciarono ad imporsi rispetto alle specie perenni tropicali. Verso la fine dell'Eocene, i boschi di caducifoglie ricoprivano vaste regioni nei continenti settentrionali, mentre la giungla era confinata all'America del Sud, India e Australia.\nL'Antartide, che all'inizio dell'Eocene era ricoperto di boschi temperati-tropicali, si raffredd\u00f2 progressivamente cosicch\u00e9 la sua vegetazione, adatta a una temperatura pi\u00f9 elevata, scomparve gradualmente tanto che all'inizio del successivo Oligocene il continente si presentava ricoperto di boschi di caducifoglie con estese aree a tundra."}
{"id": "89977", "revid": "172", "url": "https://it.wikipedia.org/wiki?curid=89977", "title": "Pop-Art", "text": ""}
{"id": "89983", "revid": "339392", "url": "https://it.wikipedia.org/wiki?curid=89983", "title": "Scee", "text": ""}
{"id": "89988", "revid": "834", "url": "https://it.wikipedia.org/wiki?curid=89988", "title": "B-24", "text": ""}
{"id": "89989", "revid": "125312548", "url": "https://it.wikipedia.org/wiki?curid=89989", "title": "Zombi", "text": "Zombi o nella grafia inglese zombie (: ; in creolo haitiano \"zonbi\") \u00e8 un termine di origine haitiana (a sua volta proveniente dal bantu \"nzumbe\") legato alla tradizione religiosa vud\u00f9. Zombi \u00e8 entrato in epoca contemporanea nell'immaginario comune attraverso la letteratura e la cinematografia, per indicare la figura di un morto vivente, un cadavere ambulante.\nFolclore haitiano.\nSecondo le credenze popolari haitiane, alcuni sacerdoti detti \"bokor\" sarebbero in grado di catturare una parte dell'anima e detenerla in una piccola fiasca, sotto forma di \"piccolo angelo guardiano\". Il rito produrrebbe nella vittima uno stato di letargia simile alla morte. Tali \"bokor\" sarebbero in grado di resuscitare la vittima, anche dopo diversi anni dalla sepoltura, restituendogli una piccola parte dell'anima sottratta, tanto per renderlo uno schiavo abulico. \nLe popolazioni haitiane non temerebbero gli zombi in quanto minaccia, \"bens\u00ec di divenire zombi essi stessi\". Il regime dittatoriale della famiglia Duvalier, al potere fino agli anni Ottanta, esasperava il clima di superstizione sugli zombi.\nReinterpretazione occidentale.\nNella letteratura occidentale del passato, si indicavano per zombi individui privati di ogni volont\u00e0 dalla dipendenza da droghe. \"Zombi\" \u00e8 anche una droga futuribile citata nel racconto fantastico \"La porta sull'estate\" di Robert Heinlein, con la quale il protagonista viene totalmente asservito ai suoi falsi amici.\nUn ottimo riferimento filmografico \u00e8 costituito da quello che viene riconosciuto come il primo film del genere, \"L'isola degli zombies\" (1932) con la star Bela Lugosi, nel ruolo di uno stregone che dispone della manodopera di schiavi drogati e per volere di un innamorato, fa ritenere morta una giovane vittima.\nIl concetto di \"morto vivente\" pare una reinterpretazione di quello che lo zombi rappresenta nella religione vuduista ed \u00e8 interessante come nel giro di una o due generazioni una parte di verit\u00e0 sia divenuta un mito sovrannaturale.\nNella figura dello zombi si intravede un'immagine speculare in negativo, di carattere diabolico del concetto cristiano di resurrezione finale (dei corpi integri). \"Quando non ci sar\u00e0 pi\u00f9 posto all'Inferno\" - citazione ricorrente in parte della filmografia del genere - i corpi corrotti risorgono dandosi al cannibalismo - in letteratura sovente chiamato \"eucaristia pagana\" - in un disperato tentativo di assunzione dell'anima, dell'energia vitale dalle proprie vittime.\nCon \"La notte dei morti viventi\" del 1968, film culto capostipite del ciclo di George A. Romero, si inaugura l'immagine apocalittica di zombi quale la compagine di deceduti resuscitati e cannibali, decretando la fine di una civilt\u00e0. Da questo lungometraggio, Robert Kirkman trae ispirazione per il suo famosissimo e pluripremiato fumetto \"The Walking Dead\", adattato in seguito per una serie tv che pur seguendo la trama generale si distacca molto da esso: \"The Walking Dead\". L'opera di Romero a sua volta si ispira al romanzo di Richard Matheson \"Io sono leggenda\", dove un intero continente viene infettato da un patogeno che causa follia collettiva e violenza omicida (qui il termine \"zombi\" non era ancora usato). Un durissimo apologo satirico sociale si evidenzia nel secondo capitolo del ciclo di Romero: \"Zombi\" del 1978, dove folle di non morti invadono un centro commerciale mimando le gestualit\u00e0 dei vivi.\nNel numero 594 della collana di fantascienza Urania, pubblicato l'11 giugno 1972 nel romanzo \"H su Los Angeles\" di Robert Moore Williams, compare il termine \"zombi\", probabilmente si tratta della prima citazione nota di questo termine in Italia.\nNel libro \"Il serpente e l'arcobaleno\" di Wade Davis, da cui \u00e8 stato tratto l'omonimo film di Wes Craven, edito dopo la caduta del regime dittatoriale haitiano, viene analizzata la relazione tra zombi e vud\u00f9, nel caso Clairvius Narcisse: qui non si tratta di un cadavere risorto ma pi\u00f9 realisticamente di un uomo scomodo alla polizia segreta, drogato per privarlo totalmente della sua volont\u00e0."}
{"id": "89993", "revid": "21880", "url": "https://it.wikipedia.org/wiki?curid=89993", "title": "Palma da dattero", "text": ""}
{"id": "90003", "revid": "297059", "url": "https://it.wikipedia.org/wiki?curid=90003", "title": "Rinnovamento Meiji", "text": "Il rinnovamento Meiji, altrimenti detto rivoluzione Meiji o restaurazione Meiji, fu il radicale cambiamento nella struttura sociale e politica del Giappone che riconsegn\u00f2 il potere all'imperatore dopo secoli di dominio degli \"sh\u014dgun\". Con tale espressione si intendono in senso stretto gli avvenimenti che ebbero luogo tra il 1866 e il 1869, tra la fine del periodo Edo (detto anche epoca del tardo Shogunato Tokugawa) e l'inizio del periodo Meiji. Questo periodo port\u00f2 all'abolizione del \"bakufu\", il governo shogunale con sede a Edo e alla restaurazione del potere imperiale.\nStoria.\nAntefatti e influenza straniera.\nPrima dell'arrivo nella baia di Edo dell'ammiraglio americano Matthew Perry e delle sue \"navi nere\" nel 1853, il Giappone era un paese isolazionista e geograficamente isolato dal mondo esterno. Ai giapponesi era severamente proibito viaggiare all'esterno dei confini nazionali, e i pochi scambi culturali e commerciali con gli stranieri, cinesi e olandesi, erano permessi solamente nel porto di Nagasaki, sotto lo stretto controllo delle autorit\u00e0 shogunali. Dal punto di vista politico il paese era diviso in domini feudali (\"han\") governati in maniera autocratica dai \"daimy\u014d\", che per\u00f2 dipendevano dallo Sh\u014dgun, il quale aveva poteri assoluti sopra la loro carica. La societ\u00e0 civile, d'altro canto, era cristallizzata secondo la tradizionale stratificazione confuciana, in quattro ordini. Al vertice erano i samurai o \"bushi\" (i guerrieri diventati in epoca Edo burocrati), successivamente venivano i contadini, rispettati in quanto produttori per eccellenza, ma tenuti in miseria; quindi gli artigiani e infine i disprezzati mercanti. L'appartenenza a un ordine era di natura ascrittiva (per nascita) e non si poteva acquistarne un altro. Sotto l'apparente immobilismo tuttavia il paese era da un paio d'anni in fermento. \nL'arrivo di Perry e della sua flotta fece scoppiare una crisi che era latente nella societ\u00e0 giapponese, smascherando le contraddizioni del sistema politico e socioeconomico.\nL'inizio del movimento.\nLa formazione dell'alleanza Satcho nel 1866 tra Saig\u014d Takamori, del feudo di Satsuma, e Kido K\u014din (1833\u20131877), del feudo di Ch\u014dsh\u016b, segn\u00f2 l'inizio del rinnovamento Meiji. Questa alleanza si fece sostenitrice della causa imperiale contro lo , che controllava il paese dal 1603.\nIl bakufu Tokugawa ebbe ufficialmente fine il 9 novembre 1867, quando il quindicesimo shogun Tokugawa Yoshinobu \"consegn\u00f2 i propri poteri nelle mani dell'imperatore\" e si dimise dalla carica dieci giorni pi\u00f9 tardi. Era l'effettiva restituzione del potere al sovrano, Yoshinobu abbandon\u00f2 la scena politica, ma le forze fedeli allo shogunato si rifiutarono di cedere le armi.\nPoco dopo, nel gennaio 1868, cominci\u00f2 la guerra Boshin (guerra dell'anno del drago) con la battaglia di Toba-Fushimi, alla periferia di Kyoto, in cui l'esercito comandato dai signori di Ch\u014dsh\u016b e Satsuma sconfisse quello delle forze lealiste dello Shogunato. Queste ultime subirono una serie di altre sconfitte sia in battaglie campali, sia in quelle navali. Quanto restava delle forze dello shogun si ritir\u00f2 verso la fine del 1868 in Hokkaid\u014d, al comando del comandante della marina militare Enomoto Takeaki (1836\u20131908), che fond\u00f2 la Repubblica di Ezo. Il nuovo Stato ebbe vita breve: nel maggio 1869, con la battaglia di Hakodate, le truppe dello shogunato furono assediate nella loro roccaforte e dovettero capitolare.\nLa resa rappresent\u00f2 la fine dello sciogunato e del suo regime feudale. Il 3 gennaio del 1869, dopo la fuga in Hokkaido delle truppe dello sciogunato, l'imperatore Mutsuhito proclam\u00f2 ufficialmente la restaurazione del potere imperiale con il seguente comunicato: \nI capi del rinnovamento Meiji dichiaravano di aver agito soltanto nell'interesse del potere imperiale, ma ci\u00f2 non era del tutto vero. Il potere pass\u00f2 dallo Shogunato Tokugawa a una nuova oligarchia formata da nobili della corte imperiale e da esponenti dei feudi che avevano sostenuto il rinnovamento, in particolare provenienti da Satsuma (\u014ckubo Toshimichi e Saig\u014d Takamori) e di Ch\u014dsh\u016b (It\u014d Hirobumi, Yamagata Aritomo, e Kido K\u014din), ma anche da Hizen e da Tosa; gli uomini appartenenti a questa ristretta cerchia, successivamente ribattezzati con il termine genr\u014d, pur mirando all'emancipazione del Giappone dalle potenze occidentali, si fecero promotori di un processo di riforma ispirato proprio ai sistemi statuali occidentali che, soprattutto grazie all'apporto di Hirobumi Ito, culmin\u00f2 con l'adozione di una costituzione, la prima costituzione intesa in senso moderno in Asia, la quale sul modello prussiano garantiva al sovrano vastissimi poteri politici e militari. Anche il sistema educativo fu profondamente riformato.\nI capi.\nSegue elenco delle principali personalit\u00e0 che parteciparono al rinnovamento Meiji; alcuni di essi ricoprirono in seguito alte cariche dello Stato tra le quali quella di Primo ministro del Giappone.\nEffetti.\nIl rinnovamento Meiji fu il movimento che catalizz\u00f2 le energie del Giappone verso scelte politiche di modernizzazione e di industrializzazione, che portarono la nazione ad assurgere al rango di potenza economica e militare, sintetizzato nel motto \"Ricchezza nazionale e forza militare\" (\"fukoku kyohei\": \"Paese ricco, esercito forte\"), un risultato il cui successo \u00e8 testimoniato nel 1905 dalla vittoriosa guerra contro la Russia."}
{"id": "90004", "revid": "834", "url": "https://it.wikipedia.org/wiki?curid=90004", "title": "Herbert Ernst Karl Frahm", "text": ""}
{"id": "90006", "revid": "287204", "url": "https://it.wikipedia.org/wiki?curid=90006", "title": "Sebastiano (usurpatore)", "text": "Fratello di Giovino, era un aristocratico proveniente dalla Gallia meridionale. Giovino, che nel 411 aveva usurpato in Gallia il trono dell'imperatore romano d'occidente Onorio, nomin\u00f2 il fratello Sebastiano Augusto (co-imperatore) nel 412. Monete con l'effigie di Sebastiano furono coniate ad Arles e a Treviri.\nA causa del deterioramento delle relazioni diplomatiche tra Giovino e il re dei Visigoti, Ataulfo, quest'ultimo prese Sebastiano prigioniero nel 413 e lo invi\u00f2 a Narbona da Claudio Postumo Dardano, governatore di Onorio in Gallia. Dardano fece giustiziare Sebastiano e mand\u00f2 la sua testa alla corte di Onorio a Ravenna."}
{"id": "90010", "revid": "125740065", "url": "https://it.wikipedia.org/wiki?curid=90010", "title": "Consulta", "text": ""}
{"id": "90011", "revid": "834", "url": "https://it.wikipedia.org/wiki?curid=90011", "title": "Triangolo (geometria)", "text": ""}
{"id": "90012", "revid": "394", "url": "https://it.wikipedia.org/wiki?curid=90012", "title": "Caio Cesare Germanico", "text": ""}
{"id": "90013", "revid": "486946", "url": "https://it.wikipedia.org/wiki?curid=90013", "title": "Corte costituzionale italiana", "text": ""}
{"id": "90014", "revid": "1762097", "url": "https://it.wikipedia.org/wiki?curid=90014", "title": "Triangolo (disambigua)", "text": ""}
{"id": "90016", "revid": "834", "url": "https://it.wikipedia.org/wiki?curid=90016", "title": "Triangoli", "text": ""}
{"id": "90018", "revid": "647919", "url": "https://it.wikipedia.org/wiki?curid=90018", "title": "Triangolo australe", "text": ""}
{"id": "90020", "revid": "77358", "url": "https://it.wikipedia.org/wiki?curid=90020", "title": "Triangolo (astronomia)", "text": ""}
{"id": "90021", "revid": "1869172", "url": "https://it.wikipedia.org/wiki?curid=90021", "title": "Campionati del mondo di calcio", "text": ""}
{"id": "90024", "revid": "599013", "url": "https://it.wikipedia.org/wiki?curid=90024", "title": "Alex Barros", "text": "Anche suo fratello, C\u00e9sar Barros, ha corso come pilota professionista.\nCarriera.\nHa esordito nel motomondiale al GP di Spagna del 1986, il 4 maggio di quell'anno, a poco pi\u00f9 di quindici anni, su una Autisa 80; nonostante gli stenti iniziali a fine anno si \u00e8 classificato al 16\u00ba posto della graduatoria generale. Nel 1987 arriva 17\u00ba, ma ottiene risultati ancora migliori.\nNel 1988 passa alla classe 250 ma disputa un solo Gran Premio, non andando a punti. L'anno successivo ottiene un contratto con il team Venemotos per guidare una Yamaha 250, con la quale termina 18\u00ba in classifica. La Cagiva lo ingaggia nel 1990 per correre nella classe 500, e resta con la casa italiana fino al 1992, proprio in questa ultima stagione centra il primo podio nel motomondiale, ad Assen.\nNel 1993 passa al team Lucky Strike Suzuki e vince il primo GP della carriera nel motomondiale a Jarama; il suo team vince il titolo con Kevin Schwantz. Rimane in Suzuki anche nel 1994 per poi passare al team Kanemoto Honda nel 1995, mentre nel 1996 chiude quarto in campionato correndo per il team Honda Pileri.\nNel 1997 \u00e8 il pilota del team Honda Gresini e nel 1998 \u00e8 quinto. \nPassato al team Pons, dopo il 1999, chiuso con un solo podio, due successi sono il bottino della stagione 2000 (ad Assen e al Sachsenring), uno nel 2001, il Gran Premio d'Italia. Due vittorie nel 2002, a Motegi ed a Valencia.\nNel 2003 \u00e8 al team Gauloises Yamaha, mentre la stagione successiva passa con il team Repsol Honda. Nel 2005 ha vinto il Gran Premio del Portogallo ad Estoril, su una Honda RC211V del team Camel Honda.\nNel 2006 il brasiliano passa al campionato mondiale Superbike con la CBR1000RR del team Klaffi Honda, con cui ottiene una vittoria ad Imola. Alla fine della stagione decide di tornare in MotoGP con la Ducati Desmosedici GP7 del team Pramac d'Ant\u00edn, con cui ottiene un podio al Mugello. Al termine del GP della Comunit\u00e0 Valenciana annuncia il suo ritiro dalle competizioni."}
{"id": "90027", "revid": "2136151", "url": "https://it.wikipedia.org/wiki?curid=90027", "title": "Cubito", "text": " \nIl c\u00f9bito (, cio\u00e8 gomito) era la misura di lunghezza pi\u00f9 comune dell'antichit\u00e0 definita dalla distanza dal gomito alla punta delle dita.\nIn alcuni paesi rimase in uso fino all'epoca medievale, poi venne usualmente sostituito dal \"braccio\" che arrivava dalle dita fino alla spalla. In Toscana, prima del 1860 quando con l'annessione al Regno d'Italia fu adottato anche il sistema metrico decimale, aveva una misura pari a 58,4\u00a0cm. Cubito \u00e8 anche il sinonimo dell'osso dell'avambraccio, l'ulna.\nDefinizioni.\nLa misura del cubito era di circa mezzo metro e corrispondeva idealmente alla lunghezza dell'avambraccio, a partire dal gomito fino alla punta del dito medio.\nMisure dei cubiti nel mondo antico.\nIl cubito variava secondo il sistema metrico usato dalle singole citt\u00e0: ad Atene misurava circa 0,525 m (era detto \"pichis\" (\u03c0\u03ae\u03c7\u03b7\u03c2) o \"pecus\" che significa avambraccio; secondo la mitologia si riferiva all'avambraccio di Eracle).\nLa misura precisa variava a seconda dei paesi:"}
{"id": "90028", "revid": "834", "url": "https://it.wikipedia.org/wiki?curid=90028", "title": "Pesca (sport)", "text": ""}
{"id": "90031", "revid": "93556", "url": "https://it.wikipedia.org/wiki?curid=90031", "title": "Alani", "text": "Gli alani erano un popolo nomade di etnia iranica compreso nel gruppo dei sarmati; bellicosi pastori di origine iranica che parlavano una lingua iranica e condividevano una comune cultura.\nI primi alani.\nIl nome \"alani\" viene menzionato per la prima volta sia dagli storici greco-romani sia da quelli cinesi nel I secolo a.C.. Nel libro \"Geografia\" di Strabone, autore nato nel Ponto, regione sul mar Nero, attingendo da fonti orientali ed in specie persiane, si parla degli \"aorsi\" e collegati ai \"siraces\". Strabone afferma che Spadines, re degli aorsi, era in grado di schierare duecentomila arcieri a cavallo attorno al 50 a.C., ma gli \"aorsi settentrionali\", dai quali erano fuggiti, ne potevano schierare molti di pi\u00f9, ed era per questo che dominavano tutta la regione costiera del mar Caspio.\nLe identificazioni esatte dei nomi e dei posti nelle antiche cronache cinesi sono ancora pi\u00f9 complicate, ma alcuni secoli dopo, durante la tarda dinastia Han, la cronaca cinese \"Hou Han Shu\" (in un periodo che va dall'anno 25 al 200), menziona che la terra delle steppe di Yen-ts'ai adesso aveva preso il nome di Alan-liao (\u963f\u862d\u804a):\nIn un'altra sezione, l\"'Hou Han Shu\" riporta:\nLa \"Grande Palude\" potrebbe essere la palude del delta del Danubio, un formidabile ostacolo che rallentava molto il passaggio dei nomadi verso occidente, o anche le impressionanti paludi delle moderne Bielorussia e Ucraina. Cos\u00ec all'inizio del I secolo, gli alani avevano occupato delle terre a nord est del mar d'Azov, lungo il Don. Le fonti scritte suggeriscono che dalla seconda met\u00e0 del primo al IV secolo gli alani avevano una supremazia tale sulle trib\u00f9 circostanti da creare una potente confederazione sarmata. Gli alani furono un problema per l'Impero romano con le loro incursioni nelle province presso il Danubio ed il Caucaso nel II e III secolo.\nErodoto descrive gli alani come alti e biondi, e gli uomini si tagliavano i capelli corti come gli sciti.\nAmmiano Marcellino considera gli alani come antichi massageti: \"\"iuxtaque Massagetae Halani et Sargetae\", \"per Albanos et Massagetas, quos Alanos nunc appellamus\", \"Halanos pervenit, veteres Massagetas\".\"\nGi\u00e0 vinti da Gneo Pompeo Magno nel 60 a.C. e combattuti dai Romani sotto gli imperatori Vespasiano (quando attaccarono due regni clienti dei parti), Marco Aurelio ed Adriano.\nFurono nuovamente respinti nel 276 dall'imperatore Tacito nei loro confini quando con i goti invasero l'Anatolia.\nNella seconda met\u00e0 del IV secolo furono sottomessi dagli unni.\nUna parte si un\u00ec a questi nelle loro incursioni, altri si fermarono nel Caucaso ed un altro gruppo si spinse fino in Pannonia.\nDa qui si unirono ad altre trib\u00f9 barbare, specialmente suebi e vandali, seguendoli nelle loro invasioni in Gallia e Spagna, dove ebbero la Lusitania e la parte costiera della regione cartaginese. A seguito della morte del sovrano alano Attaco nello scontro con i nuovi invasori visigoti, la corona fu offerta al capo vandalo Gunderico. Da allora le due etnie si fusero e buona parte degli alani segu\u00ec le sorti dei vandali in Nordafrica.\nAlcuni servirono l'Impero romano d'Occidente in qualit\u00e0 di mercenari. Altri si unirono ai Sassoni, nell'invasione dell'arcipelago britannico.\nAlani, comandati da Saulo, erano i cavalieri dell'esercito romano che sconfisse Alarico I nella battaglia di Pollenzo del 402.\nGli alani nel Medio Evo.\nTra il IX e il XII secolo gli alani costituirono una rete di alleanze tribali che progressivamente diede vita al regno cristiano denominato Alania. Tuttavia molte trib\u00f9 di questo popolo decisero di sottomettersi all'Impero mongolo tra il 1239 ed il 1277, partecipando cos\u00ec attivamente all'invasione mongola della Russia e della Cina, dando un importante contributo durante la battaglia di Kulikovo sotto la guida di Mamaj, condottiero a capo dell'Orda d'Oro.\n\u00c8 bene osservare che Giovanni da Pian del Carpine parla nella \"Storia dei Mongoli\" (1247) degli alani che ancora lottano contro i tatari. Successivamente Marco Polo nel \"Milione\" (1299) racconta che gli alani sono tenuti a fornire contingenti armati ai mongoli. La stessa spedizione di Marco Polo era accompagnata da un alano.\nNel 1307 gli alani furono sconfitti e massacrati nel territorio balcanico allora detto \"reame di Lantzaura\" dalla spedizione militare catalana che col\u00e0 combatteva al soldo dell'imperatore di Bisanzio; il Muntaner, ufficiale generale di quell'esercito, tra l'altro cos\u00ec ne scrisse:\nNel 1342, in seguito ad una richiesta degli alani cristiani alla corte di Pechino, il frate francescano Giovanni de' Marignolli viene spedito in Cina come messo papale.\nI loro discendenti sono gli osseti.\nCuriosit\u00e0.\nL'attuale re di Svezia Carlo XVI Gustavo (incoronato nel 1973) \u00e8 il primo che porta il titolo di \"re di Svezia\". \nI suoi predecessori, portavano quello di \"re dei goti, dei vandali, dei venedi, degli alani e dei suebi\"."}
{"id": "90033", "revid": "5456", "url": "https://it.wikipedia.org/wiki?curid=90033", "title": "Earvin Magic Johnson", "text": ""}
{"id": "90035", "revid": "5456", "url": "https://it.wikipedia.org/wiki?curid=90035", "title": "Michael Jeffrey Jordan", "text": ""}
{"id": "90037", "revid": "125719922", "url": "https://it.wikipedia.org/wiki?curid=90037", "title": "Cesare Previti", "text": "Ha ricoperto la carica di Ministro della difesa nel governo Berlusconi I. Condannato in via definitiva nel 2006 per il processo IMI-SIR e nel 2007 per il processo Lodo Mondadori, \u00e8 stato anche condannato all'interdizione perpetua dai pubblici uffici. Nel 2011 \u00e8 stato inoltre radiato dall'ordine degli avvocati. \nBiografia.\nNato in Calabria, cresce a Roma, dove si laurea in giurisprudenza e diviene avvocato. \u00c8 in questo periodo che Previti aderisce al Movimento Sociale Italiano.\nNel 1974 assiste professionalmente Anna Maria Casati Stampa nelle complesse questioni ereditarie, compresa la vendita della villa di Arcore; la villa San Martino era appartenuta al padre marchese Camillo Stampa, il quale era stato protagonista dello \"scandalo Casati Stampa\", nel 1970, per avere ucciso sua moglie, l'amante di lei e se stesso. Tutore della figlia del marchese era stato nominato il senatore Giorgio Bergamasco, amico di famiglia dei Casati Stampa.\nIl prezzo della villa fu stabilito in 750 milioni di lire dell'epoca (pagati integralmente \"ab initio\"), in considerazione di alcune circostanze: il tetto era quasi interamente crollato; la villa era stata svuotata di tutti i mobili, gli arredi e le opere d'arte; su di essa era stata iscritta un'ipoteca dal fisco a garanzia del pagamento dell'imposta sulla successione. Per l'immobile era stata avanzata una sola altra proposta di acquisto, per un importo inferiore di 150 milioni di lire.\nNel 1990 venne eletto Presidente Generale della Polisportiva S.S. Lazio, carica che ha ricoperto fino al 1992.\nNel 1994, da esponente di Forza Italia, Previti diviene senatore e capogruppo al Senato per un breve periodo e Berlusconi, ottenuto l'incarico di formare un governo, tenta di farlo nominare ministro di grazia e giustizia, ma trova l'opposizione del Presidente della Repubblica Oscar Luigi Scalfaro; quindi Berlusconi lo propone come ministro della difesa, carica che Previti ottiene e conserva dal maggio al dicembre 1994 (e per il disbrigo degli affari correnti, a seguito delle dimissioni dell'esecutivo, fino al gennaio 1995).\nLa sua entrata nel governo rischi\u00f2 di essere minata da uno scandalo che lo coinvolse: qualche sera dopo la conclusione delle elezioni politiche, si fece sorprendere in un'osteria romana mentre intonava canzoni del ventennio fascista. Quando si scopr\u00ec la vicenda, Berlusconi lo difese e la carriera politica di Previti non venne minata.\nEletto deputato alla Camera, sempre per Forza Italia, nel 1996 e nel 2001, si trova al centro di un numero crescente di vicende giudiziarie relative a illeciti commessi in qualit\u00e0 di avvocato di Fininvest (ad esempio quelle correlate al cosiddetto \"Processo SME\"). \u00c8 stato nuovamente proclamato deputato della Repubblica Italiana il 21 aprile 2006 in seguito alla sua elezione nella circoscrizione XV (Lazio 1) per Forza Italia. \nIl 31 luglio 2007, la Camera dei deputati si riunisce per discutere la relazione della Giunta delle elezioni nella quale si proponeva di annullare, per motivi di ineleggibilit\u00e0 sopravvenute (in seguito alla condanna per il processo IMI-SIR di interdizione perpetua dai pubblici uffici), l'elezione del deputato Previti. Durante il dibattito Previti comunica \"in extremis\" di voler rassegnare le proprie dimissioni. L'assemblea ha sospeso l'esame della proposta della Giunta delle elezioni per discutere e accogliere con voto segreto le dimissioni.\nDal 29 agosto 2007 Previti pu\u00f2 svolgere servizi sociali anzich\u00e9 stare agli arresti domiciliari, per la disposizione del tribunale di sorveglianza di Roma in applicazione del condono della pena consentito dall'indulto approvato nel 2006. Come attivit\u00e0 pu\u00f2 svolgere il servizio di consulente legale al Centro italiano di solidariet\u00e0 (Ceis) dalle 7 alle 23.\nNel maggio del 2011 \u00e8 stato radiato dall'ordine degli avvocati, in seguito a un procedimento disciplinare cominciato nel 1999 e terminato con una sentenza della Cassazione. Il 4 ottobre 2016 l'Ufficio di presidenza della Camera gli ha revocato il vitalizio di cui aveva goduto fino ad allora.\nProcedimenti giudiziari.\nProcesso SME.\nNel 2000 Previti viene messo sotto inchiesta per la corruzione di giudici del tribunale di Roma nel 1985, per far rigettare i ricorsi giudiziari del gruppo CIR nell'ambito della vicenda SME, i quali se accolti avrebbero danneggiato la cordata composta da Barilla, Ferrero e Fininvest.\nIl 22 novembre 2003, dopo molti rinvii (comunque ininfluenti nel computo della prescrizione), il processo giunge alla sentenza di primo grado, in cui Previti viene condannato a 5 anni di reclusione, a fronte di una richiesta da parte dell'accusa di 11 anni.\nIl 2 dicembre 2005 la Corte d'Appello di Milano emette la sentenza di secondo grado, riconoscendolo colpevole di corruzione semplice e confermando la condanna di primo grado a 5 anni di reclusione.\nInfine, il 30 novembre 2006 la Corte Suprema di Cassazione annulla entrambe le precedenti sentenze di merito relative al processo SME emesse dal tribunale di Milano, per incompetenza territoriale, ritenendo la commissione del fatto corruttivo verificatosi in Roma. Viene quindi disposto il trasferimento degli atti al tribunale di Perugia competente a giudicare i reati di competenza ordinaria del tribunale di Roma nei quali siano per\u00f2 coinvolti magistrati della capitale. L'anno seguente, su richiesta della procura competente, il gip di Perugia archivia la vicenda per intervenuta prescrizione.\nProcesso IMI-SIR.\nLa sentenza di primo grado, emessa dalla IV sezione penale del Tribunale di Milano il 29 aprile 2003 lo ha riconosciuto colpevole condannandolo alla pena di undici anni di reclusione e all'interdizione perpetua dai pubblici uffici.\nLa sentenza \u00e8 stata appellata e il 23 maggio 2005 la Corte di Appello di Milano lo ha condannato a sette anni di reclusione.\nIl 4 maggio 2006 la Cassazione emette la sentenza definitiva, condannando Previti a 6 anni di reclusione per l'accusa di corruzione in atti giudiziari nell'ambito del processo IMI-SIR. Di fatto, Previti scont\u00f2 a Rebibbia solo pochi giorni per effetto della legge ex Cirielli (approvata qualche mese prima, quando Previti era ancora effettivamente in carica).\nIl 19 gennaio 2010 la Corte europea dei diritti dell'uomo ha dichiarato inammissibile il ricorso presentato da Previti.\nCompatibilit\u00e0 con la carica di deputato.\nIn base alla sentenza di primo grado del processo IMI-SIR, Previti \u00e8 stato condannato all\"'interdizione perpetua dai pubblici uffici\", pena accessoria lasciata intatta dalla sentenza d'appello e confermata in via definitiva il 4 maggio 2006 dalla VI sezione della Corte di Cassazione.\nPoich\u00e9 il deputato Previti, al mese di luglio 2007, non ha mai presentato le sue dimissioni, \u00e8 stato riconosciuto compito della Camera deliberare sulla sua deposizione dalla carica di deputato. Il 9 luglio la giunta per le elezioni della Camera, con il voto contrario dei rappresentanti dell'opposizione, ha approvato la proposta di decadenza, da sottoporre entro 20 giorni al voto dell'aula per la decisione finale.\nLa proposta di decadenza era in calendario per essere votata il 31 luglio 2007, ma prima che la votazione avesse inizio, il deputato forzista Elio Vito ha letto una dichiarazione di Previti che annunciava le proprie dimissioni. A questo punto la Camera dei deputati non ha pi\u00f9 votato la decadenza del deputato, ma le sue dimissioni; queste sono state accettate con 462 voti favorevoli, 66 voti contrari e 6 astenuti.\nProcesso lodo Mondadori.\nIl 13 luglio 2007, la II sezione penale della Cassazione ha reso definitiva la condanna a un anno e sei mesi per Cesare Previti, e altri imputati, inflitta in secondo grado. Questa sentenza stabilisce in modo definitivo che la sentenza del 14 gennaio 1991 con cui la Corte d'appello di Roma (relatore ed estensore della sentenza il giudice Vittorio Metta, anche lui condannato) dava la maggioranza della Mondadori a Silvio Berlusconi era frutto di corruzione. La sentenza di appello del processo Mondadori a carico di Previti, confermata dalla Cassazione, dice esplicitamente che il Cavaliere aveva \u201cla piena consapevolezza che la sentenza era stata oggetto di mercimonio\u201d. Del resto, \u201cla retribuzione del giudice corrotto \u00e8 fatta nell'interesse e su incarico del corruttore\u201d, cio\u00e8 di Silvio Berlusconi. Il denaro adoperato per la corruzione proviene dal conto \u201cAll Iberian\u201d, che, secondo i suoi stessi avvocati, era un conto personale di Berlusconi. Berlusconi, nel processo per il lodo Mondadori aveva ottenuto la dichiarazione della prescrizione del reato avendo ottenuto le attenuanti generiche, ma il reato era stato constatato, n\u00e9 lo stesso Silvio Berlusconi aveva deciso di rinunciare alla prescrizione per essere assolto nel merito.\nDopo aver beneficiato dell'indulto, Cesare Previti ha scontato la pena sotto forma di affidamento ai servizi sociali. Ha prestato la sua opera presso il CeIS, il Centro italiano di solidariet\u00e0 di don Mario Picchi.\nAltri procedimenti giudiziari.\nL'11 dicembre 2006 viene stabilita la data di un nuovo processo per calunnia a carico di Previti e di Giacomo Borrione, presidente del Comitato Nazionale per la Giustizia (organismo vicino a Forza Italia in Umbria). La vicenda riguarda una querela rivolta dai due presso il tribunale di Brescia contro i magistrati del tribunale di Milano, accusandoli di aver nascosto prove dell'innocenza di Silvio Berlusconi e altri imputati nella vicenda \"toghe sporche\".\nIn seguito all'indagine risultata nel proscioglimento dei magistrati, \u00e8 stata disposta l'apertura di un fascicolo a carico di Previti e Borrione per il reato di calunnia, che ha portato al rinvio a giudizio di Previti con sentenza del Gip Eliana Genovese in data 16 novembre 2007.\nNel giugno 2013 ha querelato la Wikimedia Foundation relativamente alla voce di Wikipedia le cui informazioni erano ritenute \u00abimprecise e diffamanti\u00bb.\nVita privata.\n\u00c8 sposato dal 1982 in seconde nozze con Silvana Pompili, ex attrice.\nHa due figli. Umberto, classe 1990, ex calciatore (nel ruolo di portiere) ed ex-componente della formazione Primavera della Lazio. Stefano, avvocato e titolare dello studio legale di famiglia."}
{"id": "90038", "revid": "1924342", "url": "https://it.wikipedia.org/wiki?curid=90038", "title": "System of a Down", "text": "I System of a Down (conosciuti anche con l'acronimo SOAD) sono un gruppo musicale alternative metal statunitense, formatosi a Los Angeles nel 1994. Il gruppo \u00e8 composto da Serj Tankian (voce, tastiera), Daron Malakian (voce, chitarra), Shavo Odadjian (basso) e John Dolmayan (batteria). Tutti e quattro i membri discendono dai superstiti del genocidio armeno del 1915, di cui parlano in molti brani.\nSi fanno notare per le numerose influenze stilistiche, ma anche per l'impegno sociale e politico. Insieme al chitarrista Tom Morello guidano l'organizzazione non a scopo di lucro Axis of Justice, che riunisce associazioni politiche, fan e musicisti di varia estrazione per difendere la giustizia sociale. Hanno venduto pi\u00f9 di 20 milioni di dischi in tutto il mondo.\nDal 2006 al 2010 il gruppo non \u00e8 pi\u00f9 stato attivo e se ne \u00e8 pi\u00f9 volte vociferato lo scioglimento, ma \u00e8 tornato sulle scene musicali a partire dall'estate 2011, partecipando a diversi tour mondiali.\nStoria del gruppo.\nSoil (1992-1994).\nSerj Tankian, Daron Malakian e Shavo Odadjian erano tutti frequentatori della Rose and Alex Pilibos Armenian School da bambini, sebbene a causa della differenza di et\u00e0 non si incontrarono mai fino al 1992, mentre stavano suonando nei propri gruppi nello stesso studio di registrazione. Poco dopo formarono un gruppo chiamato Soil, costituito da Tankian alla voce e alla tastiera, Malakian alla voce e alla chitarra, Dave Hakopyan al basso e Domingo \"Dingo\" Laranio alla batteria. Odadjian inizialmente ricopr\u00ec il ruolo di manager per poi passare al ruolo di chitarrista ritmico. Nel 1994, dopo un solo concerto, Hakopyan e Laranio lasciarono il gruppo.\nPrimi demo e la firma di un contratto (1994-1997).\nDopo lo scioglimento dei Soil, Tankian, Odadjian e Malakian decisero di formare un nuovo gruppo, chiamato System of a Down. Il nome deriva da un poema composto da Malakian intitolato \"Victims of a Down\". Odadjian pass\u00f2 dalla chitarra al basso e pass\u00f2 le sue funzioni manageriali alla Velvet Hammer Music and Management Group e al suo fondatore, David \"Beno\" Benveniste. Alla batteria fu reclutato Ontronik \"Andy\" Khachaturian, un vecchio amico di scuola di Odadjian e di Malakian, con il quale suon\u00f2 in un gruppo chiamato Snowblind. Con questa formazione i System of a Down realizzarono il primo demo, composto dai brani \"Sugar\", \"Suitepee\", \"Dam\" e \"P.L.U.C.K.\"; esso sarebbe successivamente apparso in rete durante il 2001, in coincidenza con il successo dell'album \"Toxicity\". Nel 1996 fu pubblicato un secondo demo, composto dai brani \"Honey\", \"Temper\" e \"Soil\", mentre agli inizi dell'anno successivo ne usc\u00ec un terzo, contenente i brani \"Know\", \"War?\" e \"Peep-Hole\". Nella met\u00e0 del 1997 Khachaturian abbandon\u00f2 il gruppo a causa di infortunio alla mano (pi\u00f9 tardi fonder\u00e0 il gruppo The Apex Theory, il quale includer\u00e0 l'ex-bassista dei Soil Dave Hakopyan) e fu sostituito da John Dolmayan, anch'egli di origini armene. Intorno allo stesso periodo il brano \"P.L.U.C.K.\" fu incluso in una raccolta relativa al riconoscimento del genocidio armeno intitolata \"Hye Enk\" (\"Siamo armeni\").\nSubito dopo aver suonato in locali quali il Whisky a Go Go e il The Viper Room, il gruppo attir\u00f2 l'attenzione del produttore Rick Rubin, il quale chiese loro di tenersi in contatto con lui. Mostrando grande interesse, il gruppo registr\u00f2 \"Demo Tape 4\" verso la fine dell'anno. Tuttavia, a differenza dei demo precedenti, \"Demo Tape 4\" fu realizzato esclusivamente per essere inviato alle case discografiche (sebbene da allora circolarono in rete i brani presenti nel demo). I System of a Down perci\u00f2 firmarono per la casa discografica di Rubin, la American Recordings, dopodich\u00e9 iniziarono a registrare nello studio di Rubin alcune tracce che sarebbero finite nell'album di debutto. Sempre nel 1997, il gruppo vinse i Rock City Award nella categoria \"Best Signed Band Award\" ottenendo una maggiore popolarit\u00e0 che li port\u00f2, in pochi anni, a diventare uno dei gruppi pi\u00f9 apprezzati di Hollywood e dintorni, oltre ad ottenere un posto all\"'Ozzfest Tour '98\".\n\"System of a Down\" (1998-2000).\nTerminata la serie di concerti dell'Ozzfest, sempre nel 1998, i System of a Down entrarono negli studi registrazione e pochi mesi pi\u00f9 tardi pubblicarono il primo album in studio, dal titolo omonimo e composto da 13 brani, alcuni dei quali originariamente apparsi nei primi demo del gruppo. Il disco present\u00f2 uno stile unico per quei tempi, molto vicino all'heavy metal ma caratterizzato da tonalit\u00e0 pi\u00f9 forti e rabbiose, influenze dalla musica tradizionale armena, rapidi riff di chitarra, cambi di tempo inaspettati, pause improvvise e growl vocali particolari ma allo stesso tempo molto crudi. Il missaggio del disco, gestito da Rick Rubin, fu realizzato in modo che l'album apparisse quasi come un concerto, donando quindi sound \"grezzo\" a tutti i brani.\nL'album riscosse ampi consensi di critica e di pubblico e vendette un gran numero di copie che gli assicurarono il doppio disco di platino da parte della RIAA e che proiett\u00f2 di fatto il gruppo verso la fama internazionale. Dal disco furono estratti i singoli \"Sugar\" e \"Spiders\", che molte radio statunitensi trasmisero per lungo tempo.\nA novembre dello stesso anno, i System of a Down apparvero nell'album di South Park \"\" con il brano \"Will They Die 4 You\", realizzato con la partecipazione di Ma$e, Puffy e Lil' Kim. Verso la fine del brano \u00e8 possibile sentire Tankian cantare \u00abWhy must we kill our own kind?\u00bb, frase pi\u00f9 tardi inserita nel brano \"Boom!\" (presente in \"Steal This Album!\"). Nonostante il gruppo sia accreditato nell'album, il personaggio di South Park Chef non li introduce a differenza di tutti gli altri artisti che hanno partecipato all'album.\nNel 1998 inoltre circolarono voci relative al fatto che il gruppo avesse composto la cover del tema del videogioco della Nintendo, \"The Legend of Zelda\". Il brano tuttavia \u00e8 stato realizzato da un sound editor di Boston, Joe Pleiman, il quale lo pubblic\u00f2 nel proprio album \"The Rabbit Joint\" del 1998. Questo errore fu dovuto a un utente di Napster che avrebbe condiviso la traccia con un nome errato; la grande somiglianza del timbro vocale di Pleiman con quello di Tankian fece s\u00ec che l'errore continuasse a diffondersi anche negli anni successivi.\nNella met\u00e0 del 1999 il gruppo pubblic\u00f2 l'EP \"Sugar E.P.\", dopodich\u00e9 ritorn\u00f2 in tour con gli Slayer, per poi partecipare nuovamente all'Ozzfest. Nel 1999 i System of a Down proseguirono il loro tour promozionale unendosi prima alla tourn\u00e9e dei Fear Factory e degli Incubus, e poi al tour europeo dei Puya.\nNel 2000 il gruppo fu invitato a registrare una propria cover di \"Snowblind\", brano dei Black Sabbath, che fu poi inserita nell'album tributo \"\", che diede una ancora maggiore visibilit\u00e0 alla band losangelina. Nello stesso anno inoltre usc\u00ec \"Limited Edition Tour CD\", un EP distribuito promozionalmente in occasione del loro tour che avrebbero intrapreso con i Metallica.\n\"Toxicity\" e \"Steal This Album!\" (2001-2003).\nI System of a Down tornarono in studio di registrazione nei primi mesi del 2001 e il 4 settembre pubblicarono il loro secondo album, intitolato \"Toxicity\". Il disco debutt\u00f2 al primo posto nelle classifiche statunitensi e canadesi, ottenendo un gran numero di premi e vendendo un totale di 12 milioni di copie nel mondo, oltre ad essere stato certificato triplo disco di platino dalla RIAA. Dall'album vennero estratti tre singoli: \"Chop Suey!\", \"Toxicity\" e \"Aerials\".\nIl brano \"Toxicity\" nel maggio 2006 venne inserito dalla rete televisiva VH1 alla posizione numero 14 nella classifica relativa alle 40 pi\u00f9 belle canzoni metal di tutti i tempi.\nNell'album \u00e8 presente una traccia fantasma intitolata \"Arto\", che propone sonorit\u00e0 puramente tribali, curate dal musicista Arto Tuncboyaciyan, famoso per aver lavorato al fianco di jazzisti come Al Di Meola, Wayne Shorter e Chet Baker. In questo brano Arto suona di tutto, da una bottiglia vuota di Coca Cola, a percussioni create direttamente dal suo petto nudo, a un vaso pieno d'acqua.\nNel 2002 la band, terminato un lungo tour mondiale, torn\u00f2 in studio di registrazione e pubblic\u00f2 nel novembre dello stesso anno il terzo album \"Steal This Album!\", contenente in gran parte rifacimenti di brani registrati durante le sessioni di \"Toxicity\". L'album ha ottenuto un discreto successo ed \u00e8 stato certificato anch'esso come disco di platino dalla RIAA. La popolarit\u00e0 del disco \u00e8 da attribuirsi anche alle dichiarazioni rilasciate dagli stessi componenti del gruppo, i quali sottolinearono immediatamente come i brani non fossero stati scartati da \"Toxicity\" perch\u00e9 considerati di minor livello ma semplicemente perch\u00e9 non avrebbero garantito la continuit\u00e0 complessiva dell'album.\nDall'album non venne estratto alcun singolo ma brani come \"Innervision\" e \"Boom!\" girarono a lungo nelle radio di tutto il mondo. Di \"Boom!\" inoltre venne realizzato un videoclip diretto dal regista Michael Moore come protesta contro la guerra in Iraq.\nNello stesso anno, durante l'Ozzfest Tour, l'headliner e fondatore dello show Ozzy Osbourne si dovette assentare per problemi familiari e fu sostituito interamente dagli stessi System of a Down, che per una decina di tappe furono gli ultimi a salire sul palco e riscossero perci\u00f2 un grande successo.\n\"Mezmerize\" e \"Hypnotize\" (2005-2006).\nTra il 2004 e il 2005 il gruppo scomparve quasi completamente dalle scene, esibendosi solamente in alcuni piccoli concerti, per dedicarsi al componimento di nuove tracce. Durante il lungo lavoro in studio ci furono contrasti tra Tankian e Malakian, con il primo intenzionato a lasciare il gruppo a causa della predominanza del secondo riguardo alla direzione musicale da intraprendere. Nonostante ci\u00f2, il gruppo registr\u00f2 23 brani che furono pubblicati in due album tra loro musicalmente collegati, pubblicati a distanza di sei mesi l'uno dall'altro. Il primo disco, \"Mezmerize\" venne pubblicato il 17 maggio 2005, mentre il secondo, \"Hypnotize\", usc\u00ec il 22 novembre dello stesso anno.\n\"Mezmerize\" debutt\u00f2 alla prima posizione nelle classifiche statunitensi, canadesi e australiane e vendette oltre 800.000 copie nel mondo. Dall'album vennero pubblicati i singoli \"B.Y.O.B.\" e \"Question!\", il cui video venne diretto dal bassista del gruppo Shavo Odadjian. Dopo l'uscita del disco la band part\u00ec per un tour negli Stati Uniti d'America e in Canada.\nAnche \"Hypnotize\" debutt\u00f2 alla prima posizione nelle classifiche americane, rendendo cos\u00ec i System of a Down, insieme ai Beatles, ai Guns N' Roses e al rapper DMX, gli unici artisti a essere riusciti a piazzare due album alla prima posizione nello stesso anno. Dall'album furono estratti il singolo omonimo e \"Lonely Day\", che riscossero un ampio successo commerciale in tutto il mondo.\nLa band venne premiata a Lisbona in occasione degli MTV Europe Music Awards 2005 come miglior gruppo musicale alternativo e entrambi i dischi pubblicati nel 2005 divennero dischi di platino. Nel febbraio del 2006 i System of a Down furono anche premiati con un Grammy Award alla miglior interpretazione hard rock con \"B.Y.O.B.\", battendo i Nine Inch Nails e Robert Plant.\nSeparazione e progetti solisti (2006-2010).\nNel maggio 2006 i System of a Down annunciarono, durante il concerto finale dell'Ozzfest Tour, la decisione di prendersi una pausa di qualche anno e di sciogliere quindi il gruppo. Questa decisione della band fu subito interpretata dai mass media e da gran parte dei fans come l'annuncio di un definitivo scioglimento e perci\u00f2 la band fu costretta a specificare meglio il significato di questa pausa musicale. Malakian pubblic\u00f2 un'intervista dicendo: \nNel gennaio 2007 anche Tankian dichiar\u00f2: \nNel 2007 Tankian collabor\u00f2 con i Deftones al singolo \"Mein\" e decise di intraprendere la carriera solista, nel corso della quale pubblic\u00f2 gli album \"Elect the Dead\" (2007), \"Imperfect Harmonies\" (2010), \"Harakiri\" (2012) e \"Orca Symphony No. 1\" (2013). Malakian e Dolmayan fondarono un nuovo gruppo chiamato Scars on Broadway, pubblicando l'omonimo album d'esordio nel 2008. Dolmayan inoltre lanci\u00f2 il suo sito web personale, il cui nome \u00e8 \"Torpedo Comics\", dedicato ai suoi fumetti preferiti (dei quali \u00e8 un grande fan sin da bambino). Odadjian, da parte sua, apparve come musicista ospite in un progetto esterno del rapper RZA dei Wu-Tang Clan denominato Achozen.\nI System of a Down, seppur inattivi, vennero candidati agli MTV Europe Music Awards come \"Migliore gruppo musicale alternative\" del 2006, assieme ad altri gruppi come Korn, Muse, The Raconteurs ed Arctic Monkeys. La cerimonia di premiazione si tenne il 2 novembre 2006 a Copenaghen (Danimarca) e il premio venne assegnato ai Muse. Il gruppo vinse per\u00f2 un \"MTV Woodie Awards\" per l'impegno nel sensibilizzare il mondo riguardo al genocidio armeno e per l'interessamento e impegno durante la guerra nel Darfur.\nI System of a Down prestarono le loro voci per la cronaca del documentario \"Screamers\", che illustra la \"Storia dei genocidi\" iniziando proprio da quello armeno. Il documentario, uscito il 12 gennaio 2007 diretto dall'attivista umanitaria Carla Garapedian, ha come sottofondo musicale le canzoni del gruppo e contiene anche vari spezzoni dei filmati riguardanti l'ultimo tour musicale sostenuto dalla band nel 2006. Il documentario \u00e8 stato presentato in anteprima mondiale il 2 novembre 2006 a Los Angeles, California, e venne inserito nel AFI Film Festival.\nDolmayan, nel numero di ottobre 2008 del mensile \"Metal Maniac\", annunci\u00f2 un ipotetico ritorno del gruppo per il 2009, una volta completato un secondo album degli Scars on Broadway. Il gruppo avrebbe dato la disponibilit\u00e0 a riunirsi per rappresentare l'Armenia all'Eurovision Song Contest 2009, ma la condizione di poter citare il genocidio armeno neg\u00f2 la riunione del gruppo.\nNell'ottobre 2009, Odadjian organizz\u00f2 un party di Halloween in un club di Los Angeles, annunciando una notte piena di sorprese, da non perdere per i fan della band. Ed in effetti, la sera del 31 ottobre, rappresenta l'inizio di una fievole speranza per gli appassionati del gruppo losangelino: Odadjian si esib\u00ec assieme agli Scars on Broadway, che suonarono tre brani: \"They Say\" (brano pi\u00f9 noto degli Scars on Broadway), un brano inedito e \"Suite-Pee\" (prima traccia dell'omonimo album dei System of a Down).\nDopo pi\u00f9 di tre anni dall'ultimo concerto di agosto 2006, la band quasi al completo (stando alle indiscrezioni Tankian aveva degli impegni che gli hanno impedito di presenziare) si riesib\u00ec in pubblico, dimostrando di non aver perso l'intesa e l'energia che li aveva contraddistinti per anni.\nIl 20 novembre Malakian, Odadjian e Dolmayan suonarono assieme ai Deftones durante un concerto organizzato per raccogliere fondi per l'ex-bassista del gruppo, Chi Cheng, il quale si trov\u00f2 in coma dal 2008 in seguito ad un incidente stradale. Nella scaletta vengono inseriti due brani dei System of a Down: \"Toxicity\" e \"Aerials\".\nReunion (2010-presente).\nL'11 gennaio 2010 Odadjian pubblic\u00f2 su Twitter un messaggio criptico recitante \u00abSiete pronti per i System?\u00bb; il giorno dopo, sempre su Twitter, Odadjian inser\u00ec un altro messaggio recitante \"Riguardo al mio 'Siete pronti per i System?'. Non volevo dire che stiamo per tornare, ma nel caso, sareste pronti? Mi scuso per il fraintendimento. Volevo solo sapere se lo sareste\", smentendo cos\u00ec tutte le indiscrezioni fondatesi. Il 28 gennaio post\u00f2 il seguente messaggio: \u00abNon lo so, davvero. Non dipende solo da me. Fidatevi, se fosse per me tornerei sul palco anche adesso. Ma lasciamo che le cose accadano organicamente\u00bb. Il 25 agosto Tankian rivel\u00f2 che il gruppo si era ufficialmente incontrato ma senza pianificare alcun concerto. Tuttavia il 29 novembre, tramite il sito ufficiale del gruppo, la band annunci\u00f2 che si sarebbe riunita per alcune date europee nel giugno 2011 con il seguente comunicato: \nIl 3 ottobre 2011 John Dolmayan venne intervistato dal canale brasiliano \"Multishow\" e, riguardo alla possibilit\u00e0 di far uscire il sesto album dopo la reunion, rispose: \nIn un'altra, il batterista parl\u00f2 dei progetti futuri che hanno in mente i System of a Down, spiegando che molto probabilmente potrebbe essere pubblicato un DVD o un nuovo album, senza averne la certezza ufficiale. Il 20 maggio 2013 Shavo Odadjian, attraverso la propria pagina Facebook, rivolse alcune lamentele a Serj Tankian riguardo ai continui rimandi sulla realizzazione del sesto album e motivando che lui e gli altri due componenti sono stanchi di aspettare il cantante impegnato con la sua carriera solista; tuttavia Dolmayan afferm\u00f2 che \u00abtutti e quattro siamo ancora amici\u00bb mentre Tankian spieg\u00f2 che i tour recenti sono stati fenomenali e c'era davvero tanto entusiasmo nel suonare tutti insieme. Il gruppo fece comunque sapere su Facebook che le dichiarazioni di Odadjian non riflettevano i pensieri dei System of a Down come band e che di fatto si trattavano di pensieri fuorvianti scritti con scarso giudizio; inoltre venne anche motivato che al momento non sono stati concordati piani per un sesto album in studio e che se dovesse essere realizzato, sarebbe pi\u00f9 giusto realizzarlo tutti e quattro insieme.\nA fine 2014 i System of a Down hanno annunciato una nuova tourn\u00e9e mondiale per il 2015, il \"Wake Up the Souls Tour\", che li ha visti esibirsi al Rock in Rio in Brasile e a una serie di concerti in Europa con date a Lione, Colonia, Londra, Amsterdam, Bruxelles e Mosca, per poi concludersi con un concerto gratuito alla Republic Square di Erevan (Armenia) in occasione del centesimo anniversario del genocidio armeno. Un'ulteriore tourn\u00e9e si \u00e8 invece svolta tra giugno e luglio 2017.\nDurante il 2017, in un'intervista con \"Kerrang!\", Dolmayan ha rivelato che il gruppo ha a disposizione 15 inediti da utilizzare per un possibile sesto album in studio: Nel luglio dell'anno seguente tuttavia sia Malakian che Tankian hanno rilasciato alcune dichiarazioni relative all'impossibilit\u00e0 del gruppo di comporre e registrare il sesto album a causa di differenti visioni musicali dei due musicisti.\nIl 6 novembre 2020 i System of a Down hanno pubblicato a sorpresa il doppio singolo \"Protect the Land/Genocidal Humanoidz\", segnando cos\u00ec la prima uscita di materiale inedito a distanza di 15 anni dagli album \"Mezmerize\" e \"Hypnotize\". La volont\u00e0 di rendere disponibile due brani inediti \u00e8 stata dettata dal gruppo al fine di sensibilizzare l'opinione pubblica riguardo alla guerra nell'Artsakh del 2020 e i ricavati derivanti dalla vendita del singolo sono stati devoluti all'associazione Armenia Fund.\nStile musicale.\nIl dibattito sul loro genere.\nLa categorizzazione del genere musicale dei System of a Down ha da sempre creato molte problematiche. Molti critici affermano che il \"sound\" proposto dal gruppo pu\u00f2 essere definito come nu metal.\nLa band sin dai suoi esordi venne etichettata come gruppo nu metal. Questo pu\u00f2 essere dipeso dal periodo di uscita del primo album, che si colloca negli anni dei primi successi di questo genere musicale, nato nella seconda met\u00e0 degli anni novanta. Oltre a ci\u00f2 il gruppo vanta diverse partecipazioni all'Ozzfest, che, tipicamente, \u00e8 un festival nato per presentare gruppi nu metal emergenti. Non meno importante \u00e8 il fatto che la loro musica contiene quelli che molti considerano i tratti primari di questo stile, ovvero il raro utilizzo di assoli di chitarra ed una struttura dei brani tipica della scena nu metal, basata sullo schema \u00abverso, ritornello, verso, ritornello, interludio, ritornello\u00bb. Il gruppo, tuttavia, non fa mai uso di rapping o scratch e pertanto venne successivamente definito alternative metal, grazie anche alla presenza in alcuni brani di chitarre molto distorte, sonorit\u00e0 vicine al thrash metal e richiami ritmici e melodici alla musica tradizionale armena e alla world music, elementi che inquadrano il suono del gruppo statunitense in un ambito talmente eclettico da essere di difficile classificazione.\nLo stesso gruppo ha inoltre dichiarato di non considerarsi appartenente al nu metal. Il chitarrista Daron Malakian, in un'intervista concessa alla rivista statunitense \"Guitar World\", si \u00e8 dichiarato contento del fatto che i System of a Down non fossero stati inseriti in questo genere. Durante un concerto del 2005, ha dichiarato: Sempre nel 2005, in un'intervista con il quotidiano statunitense \"Houston Press\", Daron disse: \nStile ed influenze.\nIl gruppo cita come propri ispiratori la musica del Medio Oriente, Ozzy Osbourne, Black Sabbath, Led Zeppelin, Def Leppard, Scorpions, Morbid Angel, Death, Obituary, Eazy-E, N.W.A, Run DMC, Umm Kulthum, Abd el-Halim Hafez, Bee Gees, Grateful Dead, The Beatles, Red Hot Chili Peppers, Dead Kennedys, Metallica, Miles Davis, Alice in Chains, Slayer e Kiss.\nLe origini mediorientali del gruppo hanno un ruolo importantissimo nella natura della musica da loro prodotta. Le loro principali influenze musicali provengono in particolare da band rock alternativo. Analizzando pi\u00f9 attentamente le loro sonorit\u00e0, sono per\u00f2 riscontrabili fonti provenienti dall'heavy metal, dal punk rock, dal jazz, dal fusion, dalla musica tradizionale statunitense, dal blues e da generi pi\u00f9 industriali e vicini al pop.\nTutti questi generi vengono, come gi\u00e0 detto, combinati a sonorit\u00e0 provenienti dalla musica tradizionale armena, rintracciabili, in particolare, nel timbro vocale di Tankian, distorsioni derivate dal thrash metal, versi che sfiorano il demenziale e talvolta venature gotiche. Proprio riguardo ai testi delle canzoni, Malakian ha pi\u00f9 volte affermato che il suo modo di comporre i brani \u00e8 stato ispirato notevolmente dai Beatles, mentre Odadjian e Tankian hanno citato come loro influenze primarie i Kiss. Tutti i componenti del gruppo hanno mostrato profonda ammirazione per gruppi come Van Halen e Dead Kennedys. Nella loro musica sono rintracciabili anche influenze di gruppi quali Primus, Slayer, Suicidal Tendencies e Korn (a loro volta si sono rivelati essere un gruppo molto importante nella scena alternative metal, influenzando gruppi come Linkin Park, Bloodsimple, Abloom, Kiss Kiss, Shallow Water Blackout, Say When, Escape the Fate, Thirty Seconds to Mars e l'ultima produzione degli Extreme).\nIl suono prodotto dai System of a Down rimane comunque molto particolare e unico nel suo genere e per questo difficilmente riconducibile al sound proposto da altre band. Inoltre compongono i loro brani grazie all'utilizzo di una gran quantit\u00e0 di strumenti musicali, che variano dai mandolini elettrici alla tastiera e dalle chitarre a 12 corde agli strumenti tradizionali armeni, rendendo quindi difficile una loro categorizzazione all'interno di influenze musicali precise."}
{"id": "90039", "revid": "2175", "url": "https://it.wikipedia.org/wiki?curid=90039", "title": "Stirolo", "text": ""}
{"id": "90042", "revid": "119822615", "url": "https://it.wikipedia.org/wiki?curid=90042", "title": "Pennacchio del mantello", "text": "I pennacchi del mantello, noti anche come zampilli (), sono un fenomeno geologico proposto originariamente da W. Jason Morgan nel 1971. Vengono descritti come degli zampilli o pennacchi caldi, di materia relativamente primordiale, che risalgono dal profondo del mantello confinante con il nucleo esterno, grazie alla spinta idrostatica dovuta alla loro minore densit\u00e0 e che alimentano sacche di magma (dette \"hotspot\" o punti caldi) posti vicino alla superficie, come nel parco di Yellowstone o alle isole Hawaii.\nLa dinamica.\nTali zampilli risalgono a causa di correnti convettive che hanno origine al confine termico del mantello. Si pensa, pertanto, che gli \"zampilli di Morgan\", cos\u00ec sono chiamati, provengano da questo strato, l'unico conosciuto in profondit\u00e0 definito limite D del nucleo.\nLa teoria.\n\u00c8 da 30 anni che tale teoria \u00e8 in auge presso i geologi. Tuttavia non vi sono prove irrefutabili che questi zampilli provengano da tali strati, e sono oggetto di dibattito. D'altronde sono state intercettate delle onde sismiche anomale a bassa velocit\u00e0, con forme differenti, per esempio, deboli, o a corpo vasto che portano a diversificare le caratteristiche di ci\u00f2 che gli scienziati chiamano zampilli o pennacchi. Una chiara e completamente accettata definizione di uno zampillo attualmente non esiste, e la parola zampillo o pennacchio, viene spesso usata dagli scienziati per definire realt\u00e0 differenti.\nIl superpennacchio.\nGli esperti ritengono che, circa 120 milioni di anni fa sia accaduto sulla terra un fenomeno paragonabile ai pennacchi, ma di proporzioni straordinarie, che ebbe come effetto il raddoppio della crosta oceanica, dei plateau oceanici e delle catene vulcaniche sommerse.La zona maggiormente coinvolta \u00e8 stata quella dell'oceano Pacifico, e in minima parte l'oceano Indiano e l'Atlantico meridionale.Una gran parte del materiale che 120 milioni di anni fa raggiunse la superficie, si pu\u00f2 ancora oggi rintracciare sul fondo dell'oceano, dato che ha prodotto una sorta di strato fangoso. Tra le conseguenze del superpennacchio vi \u00e8 l'ascesa del livello del mare di oltre 250 metri rispetto a quello odierno e parallelamente pure il livello della superficie del mare; inoltre anche la temperatura si innalz\u00f2 presumibilmente di almeno 10\u00a0\u00b0C a causa dell'effetto serra indotto da alti livelli di anidride carbonica; infine si costituirono grandi depositi di carbonio, una parte dei quali si trasform\u00f2 in petrolio. Sempre a causa del superpennacchio una parte dei diamanti furono portati a uno strato superficiale e la plasmazione delle catene montuose nord e sudamericane ne furono condizionate.\nI ricercatori hanno avanzato anche l'ipotesi che i pennacchi siano correlati con i processi che causano il fenomeno di inversione del campo magnetico nella zona sotterranea del nucleo esterno.\nUn po' di confusione.\nNel 2004, Don L. Anderson e James H. Natland scrissero: \u00abSfortunatamente, i termini \"hotspot\" e \"plume\" si sono confusi. Nella letteratura recente i termini sono usati in modo intercambiabile. Uno zampillo \u00e8 un'ipotetica caratteristica del mantello. Un \"hotspot\" \u00e8 una regione o sacca di magma ritenuta anomala in alcuni aspetti a causa della sua locazione e del suo volume. Secondo l'ipotesi degli zampilli, un \"hotspot\" \u00e8 una manifestazione superficiale di uno zampillo, ma i concetti sono diversi: uno \u00e8 l'effetto presunto, l'altro ne \u00e8 la causa.\u00bb"}
{"id": "90046", "revid": "767487", "url": "https://it.wikipedia.org/wiki?curid=90046", "title": "SourceWatch", "text": "SourceWatch (precedentemente Disinfopedia) \u00e8 un progetto web collaborativo promosso dal Center for Media and Democracy (CMD), con lo scopo di documentare l'attivit\u00e0 di agenti di public relations, esperti vicini ad imprese e think tank ed altri individui ed istituzioni che hanno un ruolo rilevante nel dirigere e formare l'opinione pubblica.\nSourceWatch fu creata nel gennaio 2003 da Sheldon Rampton ed \u00e8 pubblicata con tecnologia wiki sotto la GNU Free Documentation License."}
{"id": "90047", "revid": "1901624", "url": "https://it.wikipedia.org/wiki?curid=90047", "title": "Oligosaccaridi", "text": "Gli oligosaccaridi costituiscono una classe di composti organici appartenenti alla classe pi\u00f9 ampia dei glucidi (o zuccheri o carboidrati). La caratteristica chimica principale degli oligosaccaridi \u00e8 di essere formati da poche unit\u00e0 ripetitive di monosaccaride. Gli oligosaccaridi possono essere infatti costituiti da un numero massimo di 10 unit\u00e0 monosaccaridiche legate fra loro. Superato questo numero, si parla di \"polisaccaridi\" (ad esempio gli amidi) o, pi\u00f9 volgarmente, \"carboidrati complessi\".\nI pi\u00f9 noti oligosaccaridi presenti in natura sono:\nGli oligosaccaridi sono biologicamente attivi se coniugati con proteine (a formare le glicoproteine) e lipidi (a formare i glicolipidi); nel metabolismo umano e animale, solo alcuni oligosaccaridi non sono digeribili dall'organismo, perch\u00e9 privo di enzimi specifici. In tal caso, verranno sottoposti a un processo di fermentazione intestinale ad opera del microbiota umano del colon, con una conseguente produzione di gas."}
{"id": "90049", "revid": "1272592", "url": "https://it.wikipedia.org/wiki?curid=90049", "title": "Salamandra", "text": ""}
{"id": "90052", "revid": "767487", "url": "https://it.wikipedia.org/wiki?curid=90052", "title": "Charlot dentista", "text": "Charlot dentista (\"Laughing Gas\") \u00e8 un film del 1914 scritto, diretto, montato e interpretato da Charlie Chaplin. Prodotto dalla Keystone Pictures Studio, il cortometraggio (ispirato parzialmente a uno sketch di Fred Karno) fu completato il 26 giugno 1914 e distribuito negli Stati Uniti dalla Mutual Film il 9 luglio, mentre in Italia usc\u00ec il 19 ottobre 1957. In inglese \u00e8 noto anche coi titoli \"Busy Little Dentist\", \"Down and Out\", \"Laffing Gas\", \"The Dentist\" e \"Tuning His Ivories\".\nTrama.\nCharlot arriva nello studio dentistico del dottor Dolore, in cui lavora come assistente, e a causa della sua aggressivit\u00e0 si mette subito a litigare con il suo collega e con i pazienti in attesa. Al suo arrivo, il dentista fa entrare il primo paziente, lo anestetizza con il gas esilarante e gli estrae il dente guasto, ma poi non riesce a svegliarlo. Chiama quindi Charlot perch\u00e9 lo aiuti, e poi se ne va. Charlot riesce a svegliare il paziente con una martellata, ma poi lo addormenta nuovamente con un altro colpo. Il dottore torna nello studio e, non vedendo alcun progresso, manda Charlot in farmacia a comprare qualcosa per svegliare il paziente. Tuttavia, una volta arrivato alla farmacia, Charlot non combina altro che guai, rompendo i denti a due passanti con dei mattoni e strappando via la gonna a una signora che si rivela essere la moglie del dottor Dolore.\nIl dentista, ancora alle prese con il paziente in preda ai postumi dell'anestesia, riceve una telefonata dalla sua domestica che lo informa che sua moglie ha avuto un \"incidente\". Mentre \u00e8 al telefono, il paziente finalmente si riprende del tutto e lascia lo studio, e subito dopo anche il dottore va a casa. Charlot torna cos\u00ec allo studio trovando l'ambulatorio vuoto. Vedendo per\u00f2 che tra i pazienti c'\u00e8 una bella ragazza, decide di fingersi dentista per sedurla. Nel frattempo i due passanti colpiti dai mattoni arrivano nella sala d'attesa. La ragazza, stanca delle attenzioni di Charlot, se ne va, e l'uomo viene presto riconosciuto da uno dei due passanti. Si scatena quindi una rissa che coinvolge anche l'altro assistente, un'altra paziente in attesa e lo stesso dottor Dolore appena tornato.\nDistribuzione.\nData di uscita.\nLe date di uscita internazionali sono state:"}
{"id": "90053", "revid": "767487", "url": "https://it.wikipedia.org/wiki?curid=90053", "title": "Giuseppe rivale di Charlot", "text": "Giuseppe rivale di Charlot (\"Those Love Pangs\") \u00e8 un film del 1914 scritto, diretto, montato e interpretato da Charlie Chaplin. Prodotto dalla Keystone Pictures Studio, il cortometraggio fu completato il 19 settembre 1914 e distribuito negli Stati Uniti dalla Mutual Film il 10 ottobre. In italiano \u00e8 stato trasmesso in TV coi titoli Charlot e il rivale e Charlot rivale in amore, mentre in inglese \u00e8 noto anche come \"Oh, You Girls\", \"Busted Hearts\" e \"The Rival Mashers\".\nTrama.\nCharlot e Giuseppe si contendono le attenzioni della loro giovane padrona di casa. I due usano una forchetta per disturbarsi a vicenda mentre tentano di corteggiare la ragazza, che alla fine se ne va spazientita. I due rivali si recano allora al parco dove Giuseppe riesce a rimorchiare una bella bionda, mentre il tentativo di Charlot di fare lo stesso con una ragazza mora viene frustrato dal suo fidanzato.\nVedendo Giuseppe amoreggiare con la bionda, Charlot si dispera e cerca di annegarsi nel lago, ma viene bloccato da un poliziotto. Decide allora di prendere in mano la situazione e, dopo aver messo temporaneamente fuori gioco i due rivali, raggiunge le due ragazze in un cinema e si siede tra di loro per flirtare. Presto per\u00f2 viene raggiunto dai due uomini, e si scatena una rissa al termine della quale Charlot viene lanciato attraverso lo schermo e colpito da un mattone.\nDistribuzione.\nData di uscita.\nLe date di uscita internazionali sono state:"}
{"id": "90054", "revid": "6923", "url": "https://it.wikipedia.org/wiki?curid=90054", "title": "Antonio Fazio", "text": "\u00c8 stato l'ultimo reggente della banca centrale italiana con nomina vitalizia: allorch\u00e9 fu costretto a dimettersi in quanto coinvolto in questioni giudiziarie, la carica venne infatti ridotta a un mandato di 6 anni, rinnovabile solo per una volta.\nVita privata.\n\u00c8 sposato dal 1978 con Maria Cristina Rosati e ha cinque figli.\nStudi e carriera.\nLaureatosi in Economia e Commercio a Roma nel 1960 con una tesi sui rapporti tra evoluzione demografica e sviluppo economico, vince subito una borsa di studio per specializzazione presso il servizio studi della Banca d'Italia, dove lavora anche come docente.\nDal 1962 segue corsi di specializzazione in macroeconomia e in teoria dello sviluppo economico e monetario presso il Massachusetts Institute of Technology, sotto la guida del premio Nobel Franco Modigliani.\nNel 1963, torna in Banca d'Italia come esperto all'ufficio ricerche econometriche, dove collabora nella messa a punto del primo modello econometrico (M1BI); nel 1966 viene assunto di ruolo presso l'istituto.\nLa sua carriera prosegue: diventa capo dell'ufficio ricerche econometriche e poi dell'ufficio mercato monetario del servizio studi. Nel 1972 viene nominato vicedirettore del servizio studi, l'anno seguente ne diventa prima direttore e poi capo. Nel 1976 assume il grado di condirettore centrale dell'Istituto di emissione, continuando a dirigere il servizio studi sino al dicembre 1979. Nel 1980 viene nominato direttore centrale, fino al 1982, in cui viene nominato vicedirettore generale.\nNel 1993, allorch\u00e9 Carlo Azeglio Ciampi presenta le dimissioni (essendo stato nominato Presidente del Consiglio dei ministri), Fazio gli succede nelle cariche di governatore della Banca d'Italia e presidente dell'Ufficio Italiano Cambi.\nOperato da governatore.\nLa tappa pi\u00f9 significativa del suo mandato come governatore \u00e8 sicuramente quella del passaggio dalla lira italiana all'euro, avvenuto tra il 1\u00ba gennaio 1999 e il 1\u00ba marzo 2002. In ragione di ci\u00f2, egli \u00e8 stato l'ultimo governatore ad apporre la propria firma sulle banconote in lire. Tuttavia, sebbene sia riconosciuto come uno dei principali fautori in Italia della stabilit\u00e0 economica necessaria per il passaggio all'unione monetaria, Fazio non ha mai nascosto le proprie perplessit\u00e0 riguardo alla capacit\u00e0 del nostro sistema economico di competere sul piano della produttivit\u00e0 e del costo del lavoro, come aveva gi\u00e0 dimostrato l'esperienza dello SME, paventando un lento ma costante e pericoloso 'bradisismo' della crescita economica rispetto agli altri paesi .\nNel 2001, in occasione della consueta lettura delle considerazioni finali del 31 maggio, appoggia le scelte economiche del futuro governo Berlusconi, parlando di un possibile nuovo miracolo economico. I rapporti con il Ministro dell'economia e delle finanze Giulio Tremonti si incrinano a seguito di una pubblica contestazione del governatore di alcuni punti della manovra finanziaria varata nel 2003. Il disaccordo tra governo e governatore culmina con il caso Parmalat a cavallo tra il 2003 e il 2004, in cui il governatore e ministro si trovano nuovamente in disaccordo aperto. La vicenda si concluse con le dimissioni di Giulio Tremonti dal governo e la riappacificazione del Governatore con il Parlamento Italiano.\nNel frattempo i rapporti tra Fazio e il mondo sindacale si erano deteriorati, a causa della decisione del Governatore (nel 2003) di mantenere in servizio, in violazione degli accordi sindacali vigenti, tre alti funzionari della Banca centrale che avevano ormai raggiunto l'et\u00e0 del pensionamento per vecchiaia, tra i quali il capo della Vigilanza, che stava seguendo alcuni dossier molto delicati; tale decisione venne poi ritenuta illegittima dal Tribunale di Roma.\nProcedimenti giudiziari.\nNel luglio 2005 il quotidiano \"Il Giornale\" pubblica alcune intercettazioni telefoniche, che evidenziano potenzialmente una condotta impropria da parte di Fazio riguardo l'approvazione della Banca d'Italia all'offerta pubblica d'acquisto da parte di Banca Popolare di Lodi (poi divenuta Banca Popolare Italiana) su Banca Antonveneta, \"sopravanzando\" l'analoga richiesta formulata poco prima dall'istituto olandese ABN AMRO. L'operazione (considerata non legittima da Claudio Clemente e Giovanni Castaldi, all'epoca capi dei Servizi dell'Area Vigilanza della banca centrale italiana) sarebbe stata avallata dal governatore in ragione dei rapporti informali da lui intrattenuti con vari imprenditori e politici. L'inchiesta che ne scatur\u00ec (e in particolare le rivelazioni del banchiere Giampiero Fiorani, all'epoca a capo della BPL/BPI) fece montare la pressione dell'opinione pubblica e di parte del mondo politico su Antonio Fazio, che infine rassegn\u00f2 le proprie dimissioni il 19 dicembre 2005.\nLa vicenda port\u00f2 successivamente alla promulgazione, mediante l'articolo 19 della legge 262/2005, di una riforma della carica di governatore della Banca d'Italia, la quale da vitalizia che era pass\u00f2 ad avere una durata di 6 anni, con mandato rinnovabile una sola volta.\nIl 28 maggio 2011 Fazio \u00e8 stato condannato dai giudici della seconda sezione penale del Tribunale di Milano a 4 anni di reclusione e un milione e mezzo di euro di multa per aggiotaggio nel processo sulla tentata scalata ad Antonveneta da parte della Banca Popolare di Lodi; dopo una riduzione della pena in appello da 4 anni a 2 anni e mezzo di reclusione, la condanna \u00e8 stata confermata in via definitiva dalla Corte di cassazione il 28 novembre 2012.\nIl 31 ottobre 2011 Fazio \u00e8 stato condannato dalla prima sezione del Tribunale di Milano a 3 anni e 6 mesi di reclusione e a una multa di 1 milione di euro per \"insider trading\" ed ostacolo alle funzioni di vigilanza nel processo sulla tentata scalata di Unipol alla Banca Nazionale del Lavoro; nello stesso processo, sono stati condannati anche Giovanni Consorte e Francesco Gaetano Caltagirone. Il 31 maggio 2012 la Corte d'appello di Milano ha annullato la condanna inflittagli in primo grado e lo ha assolto assieme a molti altri imputati. Successivamente, la Cassazione ha annullato la sentenza di secondo grado, ordinando la ripetizione del processo davanti ad altra sezione della Corte d'Appello di Milano; tuttavia, la vicenda \u00e8 destinata a risolversi in un nulla di fatto, giacch\u00e9 a dicembre 2012 \u00e8 maturata la prescrizione. \nNel dicembre 2013 la Corte d'Appello assolve Fazio in quanto \"il fatto non sussiste\". Il 6 maggio 2015 la Cassazione conferma la sentenza di assoluzione mettendo la parola fine alla vicenda."}
{"id": "90056", "revid": "2175", "url": "https://it.wikipedia.org/wiki?curid=90056", "title": "Alcaloide", "text": ""}
{"id": "90058", "revid": "125955787", "url": "https://it.wikipedia.org/wiki?curid=90058", "title": "Aimo Diana", "text": "Dal 2004 al 2007 ha fatto parte della nazionale italiana.\nBiografia.\nIl 17 giugno 2007 si \u00e8 sposato con la presentatrice televisiva Sara Strambini a Poncarale; il matrimonio \u00e8 stato preparato in collaborazione con il programma \"Wedding Planners\" di Real Time ed \u00e8 andato in onda all'interno dello stesso. Ritiratosi dal calcio giocato, ha intrapreso l'attivit\u00e0 di beach soccer giocando per la nazionale italiana.\nCaratteristiche tecniche.\nIl suo ruolo naturale era quello di centrocampista esterno destro ma poteva giocare anche come terzino destro - come ad inizio carriera - in caso di necessit\u00e0. Il suo piede preferito era il destro.\nCarriera.\nGiocatore.\nClub.\nCresciuto nelle giovanili di Voluntas e Brescia, esordisce in Serie B con le rondinelle nella stagione 1996-1997 giocando 2 partite; l'anno dopo esordisce in Serie A a Milano contro l'Inter il 31 agosto 1997 (sconfitta 2-1) e mette a segno il primo gol in massima serie il 18 gennaio 1998 in Napoli-Brescia 0-3. Gioca 29 partite segnando 2 reti, con il Brescia che a fine anno torna in Serie B; nel 1998-1999, gioca 28 partite; nel 1999-2000 viene ceduto al Verona in Serie A, dove gioca 25 partite; nel 2000-2001 torna al Brescia, neopromosso, giocando 32 partite e segnando 2 reti; nel 2001-2002 gioca 2 partite con le rondinelle prima di passare al , dove gioca 21 partite segnando una rete e vincendo la Coppa Italia; nel 2002-2003 gioca soltanto 5 partite con il Parma prima di passare a gennaio alla dove finisce l'anno giocando 16 partite e segnando una rete; nel 2003-2004 approda alla Sampdoria, giocandovi 33 partite segnando 5 reti; nel 2004-2005 gioca 32 partite segnando sempre 5 reti; nel 2005-2006 segna 6 reti in 29 partite.\nNel luglio del 2006 \u00e8 stato ceduto dalla Sampdoria al Palermo in cambio di Massimo Bonanni, Christian Terlizzi Con i rosanero gioca 26 partite segnando una rete, mentre nel 2007-2008 gioca 15 partite e segna una rete.\nIl 31 gennaio 2008 si trasferisce a titolo definitivo al Torino: con i granata gioca 17 partite e segna 2 reti nelle restanti partite di campionato. Nella stagione successiva totalizza 28 presenze, coi granata che retrocedono in Serie B a fine campionato.\nL'8 febbraio 2010 passa in prestito al Bellinzona, squadra svizzera. Esordisce con la nuova maglia il 20 febbraio nella trasferta persa per 2-1 contro il .\nA fine stagione torna a Torino dove viene messo fuori rosa, cos\u00ec il 4 gennaio 2011 rescinde consensualmente il contratto con la societ\u00e0 e il giorno successivo si accorda con il Bellinzona per tornare a giocare in Svizzera. Chiude l'annata con 16 presenze nella stagione regolare pi\u00f9 2 negli spareggi. A fine stagione rimane svincolato.\nIl 14 settembre 2011 firma un contratto con il squadra militante nel girone A di Prima divisione. A fine stagione rimane svincolato.\nDopo alcuni mesi da svincolato, il 19 gennaio 2013 firma per il , in Serie D.\nNazionale.\n\u00c8 stato convocato nella Nazionale azzurra nell'aprile 2004 dapprima da Trapattoni poi da Lippi. Una pubalgia lo ha escluso dai possibili convocati per Germania 2006.\nIl 2 giugno 2007, nell'era Donadoni, \u00e8 riapparso in Nazionale nella partita contro le terminata per 2-1 a favore degli azzurri: da registrare il suo assist sul secondo gol dell'Italia.\nAlla fine del 2007 ha totalizzato 13 presenze con una rete, realizzata il 16 novembre 2005 a Ginevra nell'amichevole che gli azzurri di Lippi hanno pareggiato 1 a 1 con la .\nAllenatore.\nIl 27 novembre 2012 consegue il titolo di Allenatore UEFA-B rilasciato dal Centro Tecnico Federale di Coverciano.\nIl 9 giugno 2013 viene nominato nuovo mister dei Giovanissimi Nazionali della FeralpiSal\u00f2; il 1\u00ba luglio 2014 diventa il nuovo allenatore della formazione \"Berretti\" del club bresciano. Il 10 settembre 2015 prende l'abilitazione diventando \"Allenatore Professionista di Seconda categoria UEFA A\" e il 4 novembre successivo viene scelto come nuovo tecnico della prima squadra, sostituendo l'esonerato Michele Serena. Esordisce la domenica seguente vincendo 5-1 a Bergamo contro l'AlbinoLeffe. Il 10 maggio la societ\u00e0 comunica che il contratto del mister bresciano non verr\u00e0 rinnovato alla scadenza naturale del 30 giugno dopo aver portato la squadra all'ottavo posto in Lega Pro.\nAd inizio agosto viene scelto come nuovo allenatore del nuovo , costretto a ripartire dai dilettanti a causa del fallimento societario ma si dimette dall'incarico in seguito alla mancata iscrizione del club lombardo in Serie D.\nIl 20 febbraio 2017 diventa il nuovo tecnico del Melfi, in Lega Pro al posto di Leonardo Bitetto, sollevato dall'incarico dopo una serie di dieci sconfitte consecutive.\nLa stagione finisce con la retrocessione ai play-out.\nIl 5 dicembre dello stesso anno subentra a Pino Rigoli sulla panchina della Sicula Leonzio nel campionato di Serie C. Arriva decimo nel girone ed esce al primo turno dei play-off per mano del Cosenza.\nIl 3 ottobre 2018 ottiene l'abilitazione da allenatore di prima categoria.\nIl 20 novembre seguente si accorda con il Renate e subentra a Gioacchino Adamo sulla panchina della squadra brianzola. Rilevata la squadra all\u2019ultimo posto nel girone B della Serie C, riesce a condurla alla salvezza diretta al termine della stagione regolare. Confermato nell'incarico anche per l'anno successivo, guida i brianzoli al terzo posto nel girone A in stagione regolare e fino agli ottavi di finale dei playoff promozione. Nel 2020-2021 arriva di nuovo terzo nella stagione regolare venendo poi eliminato al secondo turno della fase nazionale dei play-off dal Padova in virt\u00f9 del miglior piazzamento in classifica dopo l\u20191-3 dell\u2019andata e il 3-1 del ritorno.\nIl 4 giugno 2021 viene annunciato come nuovo allenatore della Reggiana, appena retrocessa dalla Serie B, con cui firma un contratto annuale con rinnovo automatico per la stagione successiva in caso di promozione.\nStatistiche.\nStatistiche da allenatore.\n\"Statistiche aggiornate al 20 febbraio 2022.\""}
{"id": "90059", "revid": "120983436", "url": "https://it.wikipedia.org/wiki?curid=90059", "title": "Lorenzo D'Anna", "text": "Carriera.\nGiocatore.\nDopo le esperienze con e (in prestito), in Serie C1, viene acquistato dalla nel novembre 1992. Esordisce in Serie A il 10 gennaio 1993 in -Fiorentina 4-0. A fine stagione totalizza 5 presenze con i viola, che retrocedono in Serie B. Riconfermato nella serie cadetta, rimane ai margini della squadra che riconquista immediatamente la Serie A, collezionando altre 5 presenze.\nChievo.\nNel 1994 passa al Chievo, neopromosso in Serie B. Diventa bandiera e capitano della formazione clivense, nella quale milita ininterrottamente per 13 stagioni conquistando anche la prima promozione in serie A e la qualificazione ai preliminari di Champions League.\nUna delle colonne portanti del \"Chievo dei Miracoli\", insieme a D'Angelo ha formato un'ottima coppia di centrali difensivi durante le annate in Serie B e la prima storica nella massima serie.\nCon la maglia gialloblu ha siglato anche il primo gol in massima serie (il 25 novembre 2001, in occasione della vittoria casalinga per 2-0 contro il ) e ha collezionato in tutto 354 partite ufficiali e 16 reti tra serie A e serie B. Ha inoltre avuto modo di esordire con gli scaligeri in una competizione europea ufficiale, scendendo in campo nelle due gare del Primo turno preliminare di Coppa UEFA contro la .\n\u00c8 attualmente secondo nella graduatoria delle presenze \"all-time\" della squadra scaligera, dietro a Sergio Pellissier.\nUltimi anni.\nNell'agosto 2007, in seguito alla retrocessione in Serie B, lascia il Chievo per passare a titolo definitivo al firmando un contratto annuale. Nel gennaio 2008, dopo sole 15 presenze, rescinde il contratto con la squadra piacentina, e firma con il . Le 12 gare giocate nella fase finale della stagione 2007-2008 sono le ultime della sua carriera professionistica.\nAllenatore e dirigente.\nUna volta conclusa la carriera da calciatore, entra nello staff del Chievo come assistente del direttore sportivo Giovanni Sartori.\nDal 9 ottobre 2012 \u00e8 il nuovo tecnico della Primavera del Chievo, subentrando a Paolo Nicolato passato al ruolo di vice di Eugenio Corini.\nIl 9 luglio 2013 \u00e8 nominato allenatore del S\u00fcdtirol, formazione militante nella Lega Pro.\nNel 2014 viene richiamato alla guida della Primavera del Chievo, sostituendo Paolo Nicolato passato al Lumezzane.\nChievo.\nIl 29 aprile 2018, a tre giornate dalla fine del campionato, viene promosso alla guida della prima squadra sostituendo l'esonerato Rolando Maran, che lascia la formazione giallobl\u00f9 al terzultimo posto. Esordisce in panchina il 5 maggio nella vittoria per 2-1 sul Crotone. Vince anche le successive due gare portando a compimento la salvezza del Chievo e viene confermato anche per la stagione successiva, ma il 9 ottobre 2018 viene esonerato dopo aver raccolto 2 punti nelle prime otto giornate, lasciando i giallobl\u00f9 all'ultimo posto in classifica.\nStatistiche.\nPresenze e reti nei club.\n\"Statistiche aggiornate al 2 giugno 2008.\"\nStatistiche da allenatore.\n\"Statistiche aggiornate al 9 ottobre 2018.\""}
{"id": "90060", "revid": "57342", "url": "https://it.wikipedia.org/wiki?curid=90060", "title": "David di Donatello 2005", "text": "La cerimonia di premiazione della 50\u00aa edizione dei David di Donatello si \u00e8 svolta a Roma il 29 aprile 2005.\nVincitori e nominati.\nVengono di seguito indicati in grassetto i vincitori."}
{"id": "90069", "revid": "486946", "url": "https://it.wikipedia.org/wiki?curid=90069", "title": "Stupefacenti", "text": ""}
{"id": "90072", "revid": "1305772", "url": "https://it.wikipedia.org/wiki?curid=90072", "title": "Ecstasy (disambigua)", "text": "Ecstasy (estasi in lingua inglese) pu\u00f2 riferirsi a:"}
{"id": "90073", "revid": "174925", "url": "https://it.wikipedia.org/wiki?curid=90073", "title": "Quartetto d'archi", "text": "Il quartetto d'archi \u00e8 un gruppo strumentale composto da quattro strumenti ad arco, solitamente due violini, una viola e un violoncello. Una composizione scritta per il medesimo organico prende il nome di quartetto per archi.\nStoria.\nCome forma, il quartetto si sviluppa nel quadro dello stile galante e sotto l'influenza del divertimento verso la met\u00e0 del XVIII secolo. Ha come origine il raggruppamento degli strumenti a corda in seno all'orchestra, lasciando i contrabbassi doppiare i violoncelli. Karl Stamitz e Fran\u00e7ois-Joseph Gossec separano i loro quartetti in due categorie: quelli da suonare con quattro strumenti e quelli che debbono essere suonati da un'orchestra... \nLuigi Boccherini (autore di 91 quartetti) \u00e8 stato recentemente riconosciuto quale padre, insieme a Franz Joseph Haydn (autore di 68 quartetti), del moderno quartetto d'archi. Sin dalle sue prime composizioni di questo genere si notano la perizia di scrittura, la parit\u00e0 di importanza fra le quattro voci e il deciso ruolo concertante del violoncello, strumento del quale egli era un abile virtuoso. In effetti la struttura che poi diverr\u00e0 \"canonica\" in quattro movimenti non viene sempre rispettata nel corpus di quartetti boccheriniani: molti sono in tre tempi, alcuni (che egli chiama \"quartettini\" per l'edizione a stampa) in due. Ci\u00f2 \u00e8 probabilmente spiegabile con il relativo isolamento in cui Boccherini si trov\u00f2 a operare per buona parte della sua vita: la Madrid della seconda met\u00e0 del Settecento era ai margini dell'Europa, musicalmente parlando; tale condizione gli consent\u00ec da un lato di sperimentare in completa autonomia, dall'altro non gli offr\u00ec riferimenti quartettistici importanti con cui confrontarsi, almeno fino all'ultima parte della sua vita.\nNel periodo del classicismo viennese, con Haydn, Wolfgang Amadeus Mozart (autore di 23 quartetti) e Ludwig van Beethoven (autore di 16 quartetti), il quartetto diviene il genere pi\u00f9 in voga nel repertorio della musica da camera. La struttura sposa d'ora in avanti un modello destinato a tradursi in un canone formale, bench\u00e9 messo ripetutamente in discussione (ad esempio nell'opera 131 di Beethoven). Un quartetto classico \u00e8 solitamente strutturato nella seguente maniera.\nAltri importanti compositori di quartetti del periodo classico furono soprattutto musicisti di area germanica, come Carl Ditters von Dittersdorf, Franz Anton Hoffmeister, Johann Baptist Vanhal, Ignaz Pleyel, Adalbert Gyrowetz e Anton Wranitzky. I loro quartetti rispecchiavano spesso lo stile del parigino \"quatuor concertant\" (quartetto concertante). Anche gli ultimi tre quartetti mozartiani, i \"quartetti prussiani\" (K. 575, 589 e 590, scritti per Federico Guglielmo II di Prussia) riflettono questo spirito: nel frontespizio della prima edizione a stampa (1793) sono addirittura definiti \"konzertante Quartetten\". Nei prussiani, Mozart scrive una parte molto impegnativa e ricca di passi preminenti per il violoncello (probabilmente per compiacere il sovrano prussiano, che suonava tale strumento), bilanciandola con l'aggiunta di parti altrettanto impegnative per la viola e il secondo violino. In Russia, Anton Ferdinand Titz scrive dei quartetti in stile viennese estremamente apprezzati dai contemporanei.\nIl successo del quartetto d'archi si basa su aspetti sonori e sociologici. Il contrappunto con quattro parti permette di far sentire tutte le armonie senza superflui raddoppi. Il quartetto permette inoltre una grande omogeneit\u00e0 di timbro e l'equivalenza delle voci nel lavoro di contrappunto.\nIl quartetto \u00e8 fortemente apprezzato dai compositori romantici, come Franz Schubert (autore di 15 quartetti). Resta sinonimo di sforzo, concentrazione e rigore. Durante tutto il XIX secolo \u00e8 una specificit\u00e0 tedesca e, in minima parte (soprattutto verso la fine del secolo), anche francese. Esistono anche eccezioni, come ben testimonia la presenza di 14 quartetti nel catalogo di Anton\u00edn Dvo\u0159\u00e1k. Beninteso, i compositori segnati dall'estetica wagneriana del \"Gesamtkunstwerk\" (opera d'arte totale), dalla musica a programma (Hector Berlioz e Franz Liszt), oppure dal cromatismo e dalla potenza orchestrale di Wagner (Anton Bruckner, Gustav Mahler e Richard Strauss) si disinteressano totalmente del quartetto come stile musicale.\nOvvio dire che, nel dibattito che oppone, durante la seconda met\u00e0 del XIX secolo, i sostenitori della musica assoluta (ad esempio Eduard Hanslick e Johannes Brahms) ai difensori della musica a programma (Liszt e il suo circolo di Weimar). Il quartetto d'archi rappresenta, per i primi, il genere nobile per eccellenza: l'ascolto di un quartetto sarebbe sinonimo di contemplazione delle forme musicali per ci\u00f2 che sono, in opposizione a un ascolto che verrebbe guidato da un programma poetico.\nAll'inizio del XX secolo il quartetto \u00e8, per alcuni compositori (Claude Debussy, Leos Janacek, Alexander v. Zemlinsky, Arnold Sch\u00f6nberg, Alban Berg, Anton Webern, Maurice Ravel e B\u00e9la Bart\u00f3k), analogo alla sperimentazione, alla tappa nella ricerca di un ideale in campo di composizione musicale, a tal punto che il critico musicale Dominique Jameux parla di \"laboratorio delle forme\". Il quartetto di Gabriel Faur\u00e9 (scritto nel 1924) \u00e8 l'opera di un musicista desideroso di ultimare la sua lunga carriera di compositore con un capolavoro di purezza ed ascetismo. Si tratta in questi ultimi casi di opere essenzialmente isolate anche se di un'importanza spesso capitale nella storia della musica.\nAl contrario, Darius Milhaud (autore di 18 quartetti), Heitor Villa-Lobos (autore di 17 quartetti), e soprattutto Dmitrij \u0160ostakovi\u010d (autore di 15 quartetti), hanno contribuito, per l'importanza e la qualit\u00e0 del loro lavoro, a rinnovare la tradizione di questa forma musicale.\nIn Italia hanno apportato un significativo contributo alla letteratura per quartetto i musicisti Gian Francesco Malipiero e Giacinto Scelsi. Va infine ricordato il quartetto per archi op.1 del celeberrimo pianista canadese Glenn Gould.\nLa generazione del dopoguerra tenta un rinnovamento del quartetto (Olivier Messiaen con il suo \"Quartetto per la fine del tempo\", per violino, violoncello, clarinetto e pianoforte, composto mentre era internato in un campo prigionieri in Slesia durante la seconda guerra mondiale; Pierre Boulez con il suo \"Livre pour quatuor \u00e0 cordes\", scritto nel 1948) prima di relegarlo tra i pezzi da museo dei generi musicali appartenenti a un passato oramai remoto.\nLe generazioni seguenti, segnate dal postmodernismo, si reinteressano al genere, preoccupandosi di dialogare con la storia e di riannodare con la tradizione. Se Gy\u00f6rgy Ligeti ed Elliott Carter fanno da precursori in questo campo, Helmut Lachenmann in Germania, Brian Ferneyhough in Gran Bretagna, Philippe F\u00e9nelon e Philippe Hersant in Francia, ognuno per la propria strada, sembrano non voler pi\u00f9 derogare alla regola secondo la quale ogni compositore affermato deve misurarsi con un genere reputato difficile."}
{"id": "90088", "revid": "1305772", "url": "https://it.wikipedia.org/wiki?curid=90088", "title": "Chocolat", "text": ""}
{"id": "90090", "revid": "79968", "url": "https://it.wikipedia.org/wiki?curid=90090", "title": "Comitato provinciale per l'ordine e la sicurezza pubblica", "text": "Il comitato provinciale per l'ordine e la sicurezza pubblica (C.P.O.S.P.) \u00e8 un organo collegiale dello Stato italiano, avente funzioni consultive, istituito presso ogni prefettura-ufficio territoriale del governo.\nComposizione.\nAi sensi dell'art. 20 della legge 1\u00ba aprile 1981 n. 121, il comitato provinciale per l'ordine e la sicurezza pubblica \u00e8 presieduto dal prefetto ed \u00e8 composto:\nIl prefetto pu\u00f2 chiamare a partecipare alle sedute del comitato le autorit\u00e0 locali di pubblica sicurezza e i responsabili delle amministrazioni dello Stato e degli enti locali interessati ai problemi da trattare, nonch\u00e9, d'intesa con il procuratore della Repubblica competente, componenti dell'ordine giudiziario.\nPer ragioni di particolare tecnicismo o riservatezza delle materie trattate, i prefetti usano convocare con maggiore frequenza rispetto al Comitato ordine e sicurezza pubblica una riunione dei soli vertici provinciali delle forze di polizia, chiamata nell'uso quotidiano \"Riunione tecnica di coordinamento\" (R.T.C.)\nCompetenze.\nIl comitato provinciale per l'ordine e la sicurezza pubblica \u00e8 un organo di consulenza (facoltativa e non vincolante) del prefetto per l'esercizio delle sue attribuzioni di autorit\u00e0 di pubblica sicurezza a livello provinciale.\nTra le altre competenze, il comitato \u00e8 chiamato, secondo l'art. 143, comma 3, del decreto legislativo 18 agosto 2000 n. 267, a esprimere parere al prefetto, prima che questi rediga la relazione al Ministero dell'interno con la quale propone lo scioglimento di un consiglio comunale o provinciale oppure degli organi di vertice di altro ente locale, quale un'azienda sanitaria locale, ai sensi degli articoli 143-146 del medesimo decreto legislativo."}
{"id": "90092", "revid": "287204", "url": "https://it.wikipedia.org/wiki?curid=90092", "title": "Benzina", "text": "La benzina \u00e8 un prodotto che viene ottenuto dalla distillazione del petrolio grezzo a temperature comprese fra i 35 e i . \u00c8 un liquido altamente infiammabile, trasparente, di colore giallo chiarissimo, oleoso e dall'odore acuto. Di un litro di petrolio, solo il 10% diventa benzina dopo la prima semplice distillazione. Utilizzando le frazioni pi\u00f9 pesanti (gasolio pesante e residui di distillazione) si possono ottenere molecole pi\u00f9 piccole adatte a essere usate come benzina, grazie a un trattamento detto \"cracking catalitico\", attraverso il quale gli idrocarburi di maggior peso molecolare vengono frammentati in presenza di un catalizzatore.\nNell'Unione europea fino al 2000, anno del bando dell'uso di composti del piombo come antidetonanti, era addizionata con piombo tetraetile. Successivamente, la benzina esente da piombo \u00e8 stata identificata col nome di \"benzina verde\", colorata in verde per aggiunta di pigmenti specifici.\nEtimologia.\n\"Benzina\" origina da \"benzoino\", a sua volta derivante dall'arabo (\"lu\")\"b\u0101n \u01e6\u0101w\u012b\", \"incenso di Giava\", probabilmente attraverso il tedesco \"benzin\", dopo che, nel 1833, Alexander Mitscherlich defin\u00ec in tal modo la miscela che nel 1825 Michael Faraday aveva chiamato \"bicarburo d'idrogeno\". Per effetto di una paretimologia, il nome \u00e8 stato associato al nome dell'ingegnere tedesco Karl Benz, l'inventore dell'automobile (1885), ma la parola risale a parecchi decenni prima.\nStoria.\nL'incenso di Giava, il \"lub\u0101n \u01e6\u0101w\u012b\" era un unguento aromatico di origine vegetale scoperto nel XV secolo da Ibn Battuta. Tale sostanza venne a lungo esportata verso l'Europa, e l\u00ec gli spagnoli e gli italiani che la adoperavano le diedero rispettivamente i nomi di \"benju\u00ed\" e \"benzo\u00ec\", storpiature del vocabolo iniziale d'origine indonesiana; il nome preferito fu per\u00f2 \"benzoino\", una voce che ebbe la meglio su tutte le altre e dalla quale deriva pure il nome della pianta da cui si estraeva l'unguento, la \"Styrax benzoin\". Nei secoli seguenti ci furono diversi studi chimici su questa sostanza, curati in epoche diverse da Blaise de Vigen\u00e8re, Liebig, W\u00f6hler, Mitscherlich e il suo allievo P\u00e9ligot, che portarono a diverse interessanti scoperte:\nFu cos\u00ec scoperto il benzene, il primo degli idrocarburi ciclici aromatici; in seguito si trov\u00f2 il modo di estrarlo anche dal petrolio. In petrolchimica, una frazione di distillazione di esso, ad alto contenuto di benzene, fu perci\u00f2 chiamata \"benzina\".\nLa benzina comunque acquis\u00ec comunemente questo nome solo dopo che cominci\u00f2 a essere usata come carburante nel motore a scoppio. In precedenza veniva chiamata \"spirito di petrolio\" e veniva considerata un sottoprodotto di scarto della distillazione e non avendo alcun utilizzo pratico veniva smaltita nei fiumi.\nPreparazione.\nIl petrolio grezzo viene lavorato nelle raffinerie e comincia il suo percorso entrando in una colonna di distillazione. Qui viene separato nei suoi componenti che sono leggeri come i GPL (gas di petrolio liquefatti) e pesanti come i residui. Prodotti intermedi sono la benzina (ancora da considerarsi non impiegabile per l'autotrazione), il cherosene e il gasolio leggero e pesante.\nLa benzina estratta dalla colonna di distillazione \u00e8 presente in percentuali molto variabili, in quanto ogni greggio \u00e8 diverso dagli altri e perci\u00f2 pu\u00f2 formare una miscela di prodotti particolare. La benzina semilavorata che esce dalla colonna di distillazione, deve essere trattata in un impianto di desolforazione con idrogeno. Lo zolfo infatti danneggerebbe il catalizzatore dell'impianto successivo in cui verr\u00e0 trattata per incrementarne il numero di ottano.\nLa benzina che esce dall'impianto di desolforazione va quindi a un impianto detto \"reformer\" che deve incrementare il numero di ottano grazie all'azione di un catalizzatore di platino che lavora in atmosfera di idrogeno. In uscita si ha una benzina con un numero di ottano molto pi\u00f9 alto di quello in ingresso (questo fenomeno \u00e8 dovuto alla formazione di aromatici nel processo di \"reforming\") e l'entit\u00e0 dipende dal tipo di benzina che \u00e8 stata usata come carica e anche . Si pu\u00f2 ottenere facilmente una benzina con numero di ottano RON = 100. Il RON \u00e8 un indice rappresentativo del potere antidetonante della benzina; pi\u00f9 \u00e8 elevato e pi\u00f9 la benzina in camera di combustione del motore brucia senza dare luogo al fenomeno del \"battito in testa\", dannoso per il motore.\nLa benzina (ora detta \"riformata\") non ha ancora tutte le caratteristiche previste dalla legge per essere commercializzata; queste infatti sono ottenute operando un mix (blending) con altri prodotti della lavorazione del greggio come per esempio la benzina di cracking catalitico detta LCN, la benzina \"isomerizzata\" ottenuta in impianti di isomerizzazione dei componenti pi\u00f9 leggeri C5/C6, l'alchilata. Anche l'MTBE prodotto da impianti petrolchimici e petroliferi \u00e8 molto usato nel mix per ottenere le specifiche di legge per la sua commercializzazione.\nCaratteristiche.\nL'uso come carburante della benzina impone che essa abbia determinate caratteristiche:\nQuest'ultimo dato si misura con il numero di ottano (NO). Questo \u00e8 un indice di riferimento a una scala, in cui l'isoottano puro \u00e8 uguale a 100 (poco detonante) e il n-eptano \u00e8 uguale a 0 (molto detonante). Per migliorare le propriet\u00e0 antidetonanti della benzina si \u00e8 in passato fatto ricorso ad additivi costituiti da composti del piombo il cui impiego, per gli effetti inquinanti, ha portato alla nascita della cosiddetta benzina verde, senza piombo. In questa, l'agente antidetonante precedente (piombo tetraetile) \u00e8 stato sostituito principalmente dal benzene, ma vengono utilizzati anche metil-tert-butil-etere (MTBE) ed etil-tert-butil-etere (ETBE). Una direttiva UE ha proibito in tutta l'Unione europea la commercializzazione delle benzine contenenti piombo a partire dal 2000.\nL'uso di MTBE \u00e8 stato recentemente bandito negli Stati Uniti d'America per l'effetto fortemente inquinante per le falde acquifere e in quanto cancerogeno. L'ETBE viene preso ultimamente in maggiore considerazione in quanto parzialmente proveniente da fonte rinnovabile. Esso consiste infatti in un prodotto di reazione tra isobutilene ed etanolo, che pu\u00f2 esser di origine agricola.\nLa benzina \u00e8 estremamente infiammabile, tanto da riuscire ad accendersi con una semplice scintilla anche a distanza. Viene definito come uno dei liquidi infiammabili pi\u00f9 pericolosi; difatti ha provocato molti danni in passato a causa di incendi ed esplosioni.\nTipi di benzina.\nA seconda del processo utilizzato per il suo ottenimento, si possono identificare i seguenti tipi di benzina:\nQuesti tipi vengono utilizzati come componenti di miscele pi\u00f9 complesse, a cui si aggiungono anche particolari additivi, per ottenere vari tipi commerciali di benzina che si distinguono in base all'utilizzo a cui sono destinati, tra cui:\nIn ambito automobilistico, in Italia \u00e8 attualmente disponibile la benzina senza piombo con numero di ottano 95 (detta anche \"Eurosuper\"), che tutti i paesi dell'Unione europea hanno l'obbligo di adottare. In quasi tutta l'Unione esiste la \"superplus\" con numero di ottano pari a 98. In Italia \u00e8 adottata dalla \"Italiana Energia e Servizi\" e da compagnie locali, ed \u00e8 resa meno inquinante grazie ad alcuni additivi. Inoltre, in Italia \u00e8 disponibile benzina con numero di ottano 100, commercializzata da Shell, Tamoil, Eni e IP (quest'ultima ha aumentato gli ottani). Le benzine con numero di ottano 98 o superiore spesso vengono integrate con altri agenti in grado di mantenere pulite le parti interne del motore, evitando la formazione di depositi carboniosi, che possono influire negativamente su prestazioni e consumi.\nQueste particolari benzine sono indicate soprattutto per i motori con elevati rapporti di compressione e per quelli di vecchia concezione. Le auto progettate alcuni decenni fa, infatti, non beneficiavano della conoscenza odierna riguardo alle geometrie delle camere di combustione e alla loro influenza sui fenomeni di detonazione, mentre gli spinterogeni fornivano la corrente alle candele con una precisione del momento di accensione assai modesta e nemmeno lontanamente paragonabile agli attuali sistemi elettronici; questi limiti tecnologici portavano, a pari rapporto di compressione (cui \u00e8 legata l'efficienza della combustione, quindi il rapporto prestazioni/consumi), a una richiesta ottanica superiore ai motori attuali, e infatti la super a 98/100 ottani era la benzina pi\u00f9 diffusa, soprattutto dagli anni settanta in poi.\nSpecifiche europee.\nLe principali specifiche dettate dai regolamenti europei (norma EN228) sulla composizione della benzina senza piombo (aggiornate al 2009) sono:\nCaratteristiche\nComposizione\n\u00c8 accordato agli Stati europei di consentire la distribuzione di benzina senza piombo a 91 ottani \"research\", detta \"normale\".\nLa colorazione verde non \u00e8 caratteristica del prodotto, ma ottenuta per aggiunta di un colorante.\nDa un punto di vista chimico, la benzina \u00e8 di norma una miscela di idrocarburi paraffinici tra C6H14 (esano) e C8H18 (ottano) in proporzione variabile; vengono aggiunti additivi come l'MTBE e altri con funzione essenzialmente detergente.\nAdditivi.\nTra i possibili additivi della benzina, ci sono:\nPrezzi.\nPrezzi in Italia.\nIn Italia circa il 70% del prezzo al consumo della benzina \u00e8 costituito da un'accisa sul consumo e dall'IVA. Nel settore si distingue pertanto tra:\nSecondo i dati del Ministero dello Sviluppo Economico:\nL'andamento dei prezzi (tranne la componente fiscale) \u00e8 nel lungo periodo collegabile ai rincari del prezzo del petrolio greggio, ma nel breve periodo \u00e8 determinante soprattutto la propensione (\"costo opportunit\u00e0\") del consumatore; quest'ultimo \u00e8 il motivo per cui paradossalmente il prezzo sale quando la domanda cala (estate) e scende quando la domanda cresce (inverno). Altre voci minori del costo logistico sono il costo del trasporto del combustibile, il trasporto su gomma e le tariffe autostradali.\nRiguardo all'accisa (vedi anche Accisa#Le accise sui carburanti), il suo ammontare \u00e8 variato una quindicina di volte nella storia d'Italia, partendo dal 1935, quando fu incrementata di 0,1 centesimi al litro per reperire le risorse alla guerra di Abissinia. Attualmente l'ammontare dell'accisa \u00e8 stabilito dal Decreto Legislativo numero 504 del 26 ottobre 1995, articolo 21 che, per l'aliquota, rimanda all'allegato I. In esso \u00e8 stabilito il valore dell'accisa, ma non vengono specificate le ragioni del suo adeguamento. Tuttavia, resta il fatto che gli adeguamenti che dovevano dirsi \"temporanei\" di fatto non sono mai stati aboliti.\nSul prezzo della benzina, sommato all'accisa, che \u00e8 una imposta fissa sulla quantit\u00e0, ovvero non si incrementa all'aumentare del prezzo della benzina, viene applicata anche l'IVA (attualmente al 22%).\nInoltre, dal 1999, le Regioni hanno la facolt\u00e0 di tassare i carburanti.\nCon la manovra finanziaria 2011 si \u00e8 stabilito l'aumento dell'IVA al 21% e l'incremento dal 1\u00ba gennaio 2012 dell'accisa sui carburanti, che ha portato a un rincaro di circa 10 cent/litro del prezzo della benzina (12 cent per il diesel) portando la benzina a circa 1,80 euro/litro a inizio 2012.\nIn concreto, nel decreto-legge numero 201 del 6 dicembre 2011, all'articolo 15 si dispone che l'accisa sulla benzina \u00e8 portata a euro 704,20 per mille litri. Successivamente con decreto-legge numero 74 del 6 giugno 2012 l'accisa \u00e8 stata portata a 724,20 per mille litri e ulteriormente a 728,40 con la determinazione dell'Agenzia delle Dogane del 9 agosto 2012, in attuazione della legge di stabilit\u00e0 2012.\nAll'inizio di ottobre 2013 l'aliquota IVA \u00e8 salita ulteriormente dal 21% al 22%.\nIl petrolio viene acquistato dai Paesi produttori in dollari americani ed \u00e8 quotato in tale moneta alle Borse di Londra (Brent) e New York (WTI). Il generale rafforzamento del cambio euro/dollaro dal 2000 in poi ha contribuito a mitigare l'aumento del prezzo del barile di greggio nei Paesi UE, una volta calcolato in valuta."}
{"id": "90094", "revid": "599013", "url": "https://it.wikipedia.org/wiki?curid=90094", "title": "Andrew Lewis (rugbista)", "text": "Ha indossato la maglia della Nazionale gallese per la prima volta il 16 gennaio 1996 a Roma, contro l'Italia (31-26 per i gallesi)."}
{"id": "90095", "revid": "73843", "url": "https://it.wikipedia.org/wiki?curid=90095", "title": "Rivista (disambigua)", "text": ""}
{"id": "90097", "revid": "1543377", "url": "https://it.wikipedia.org/wiki?curid=90097", "title": "Gasolio", "text": "Il gasolio \u00e8 una miscela di idrocarburi liquidi, ottenuta mediante distillazione frazionata del petrolio greggio e utilizzata come combustibile per motori Diesel, per riscaldamento o per la produzione di energia elettrica.\nSpesso viene impropriamente chiamato nafta, da cui si distingue per un processo di raffinazione migliore e per fini di utilizzo diversi.\nEtimologia.\nLa parola \"gasolio\" deriva dall'inglese \"gasoil\" (cfr. anche il francese \"gazole\") composta a sua volta da \"gas\" (stesso significato dell'italiano, ma anche, gergalmente, \"benzina\") e \"oil\" (\"olio\"). La parola in inglese moderno \u00e8 desueta e si preferisce usare \"Diesel fuel\" o \"Diesel oil\", ovvero \"combustibile per Diesel\".\nIn inglese americano moderno, la parola d'identica derivazione \"gasoline\" (spesso accorciato in \"gas\") indica invece la benzina (cfr. lo spagnolo \"gasolina\").\nStoria.\nIl gasolio trova le sue prime applicazioni in ambito meccanico tra il 1893 e il 1897 quando nelle officine della MAN (\"Maschinenfabrik Augsburg Nuremberg\") di Augusta, Rudolf Diesel eseguiva le prime ricerche che hanno poi portato all'invenzione del motore Diesel. Il suo nome deriva dall'essere stato utilizzato, in passato, per ottenere il gas d'olio minerale, mediante vaporizzazione e pirolisi.\nCaratteristiche.\nIl gasolio \u00e8 una miscela contenente idrocarburi alifatici (anche ciclici) da 13 a 18 atomi di carbonio e paraffine.\nIl gasolio, avendo il punto di infiammabilit\u00e0 a una temperatura pi\u00f9 alta rispetto alla benzina, \u00e8 meno infiammabile e quindi intrinsecamente pi\u00f9 sicuro della benzina. Le specifiche caratteristiche sono legate all'impiego finale del combustibile.\nProduzione.\nIl metodo di produzione classico del gasolio avviene mediante distillazione frazionata del petrolio greggio con temperatura media d'uscita dalla torre di frazionamento di circa 350\u00a0\u00b0C.\nIl gasolio pu\u00f2 essere prodotto anche mediante processo di \"cracking \"in cui idrocarburi di maggior peso molecolare sono frammentati in presenza di un catalizzatore oppure mediante processo di trasformazione del metano in alcani a lunga catena, prendendo il nome di GTL (\"Gas To Liquid\").\nL'analogo biocombustibile, simile per caratteristiche ed impiego, derivato da fonti rinnovabile \u00e8 detto biodiesel.\nNella pratica attuale vengono spesso impiegate miscele di gasoli prodotti con le diverse tecniche mantenendo come base il \"petrodiesel\", al fine di ottimizzare la produzione minimizzando i limiti intrinseci di ogni tecnologia: per esempio, la forte dipendenza dalla qualit\u00e0 del greggio per i distillati, il costo del processo di cracking e le difficolt\u00e0 di stoccaggio del biodiesel.\nPetrodiesel.\nIl gasolio ottenuto da fonti non rinnovabili \u00e8 detto semplicemente gasolio, o in inglese, petrodiesel. La qualit\u00e0 \u00e8 fortemente legata a quella del greggio di origine e alla modalit\u00e0 di distillazione.\nIl metodo di produzione principale \u00e8 quello mediante distillazione frazionata del petrolio greggio in cui si ottiene la separazione del gasolio in torre di frazionamento ad una temperatura di 350\u00a0\u00b0C. Altro metodo di produzione del gasolio \u00e8 il cracking in cui idrocarburi di maggior peso molecolare sono frammentati in presenza di un catalizzatore.\nGasolio sintetico.\nIl gasolio pu\u00f2 essere sintetizzato artificialmente tramite diversi procedimenti (\"synthetic diesel\").\nIl gasolio pu\u00f2 essere prodotto a partire dal gas metano attraverso un processo di catalizzazione al cobalto. Questo procedimento prende il nome di GTL (\"Gas To Liquid\") e consente di avere un gasolio privo di zolfo e che gi\u00e0 in partenza (a parit\u00e0 di sistema di catalizzazione) \u00e8 in grado di abbattere della met\u00e0 la formazione di nanoparticelle e ossidi di azoto. In questo campo il gruppo Volkswagen in collaborazione con la Royal Dutch Shell sono pionieri poich\u00e9 lo reputano un valido combustibile alternativo che non sottrae terreno alla produzione alimentare o boschiva. Shell utilizza GTL come componente del gasolio V-Power miscelato con gasolio di origine petrolifera.\nLa produzione di gasolio \u00e8 possibile anche partendo da vari tipi di biomassa come legno, semi di girasole, rifiuti alimentari, scarti fognari, ecc. tramite processi di essiccatura e gassificazione al fine di ricavare gas di sintesi, simile al gas naturale, composto principalmente da metano. Dopo una purificazione tramite il processo Fischer-Tropsch si produce gasolio sintetico.\nApplicazioni.\nGasolio per autotrazione.\nIl gasolio viene prevalentemente utilizzato per l'alimentazione di motori a combustione interna ad accensione spontanea, detti motori a ciclo Diesel, impiegati per autotrazione. In tali motori il gasolio \u00e8 direttamente iniettato in camera di combustione, portato ad alti valori di pressione e temperatura per compressione e presenta combustione spontanea in presenza di aria.\nI requisiti che il gasolio deve soddisfare per poter essere venduto sono definite a livello europeo dalla specifica di riferimento EN 590 emanata dal CEN e recepita in Italia come UNI EN 590.\nLe caratteristiche del gasolio che hanno un impatto ambientale (per es. il contenuto di zolfo) sono state definite dall'Unione Europea nella Direttiva 2009/30/CE.\nLe principali caratteristiche osservate sono:\nAspetto fisico.\nIl gasolio deve avere un aspetto limpido. Non viene definito in modo preciso il suo colore in quanto questo dipende molto dal processo di produzione e dalla eventuale presenza di coloranti introdotti per questioni fiscali. Un colore opalescente pu\u00f2 essere indice di anomalia o sofisticazione come presenza di composti instabili o presenza di impurezze o contaminazione batterica.\nComposizione.\nIl contenuto di zolfo \u00e8 un parametro molto importante, esso infatti \u00e8 considerato un forte inquinante e col tempo si \u00e8 proceduto ad una continua riduzione del contenuto di zolfo nei gasoli autotrazione per ragioni ambientali. Attualmente il limite \u00e8 fissato ad un massimo di 10\u00a0mg/kg. Lo stesso zolfo \u00e8 per\u00f2 responsabile del naturale potere lubrificante del gasolio e per questa ragione vengono introdotti nel gasolio additivi per aumentarne il potere lubrificante.\nCon la norma EN 590 si introduce la possibilit\u00e0 di aggiungere al gasolio di autotrazione una parte di biodiesel e si fissa un massimo del 7%. Il biodiesel o pi\u00f9 propriamente FAME (\"Fatty Acid Methyl Esters\") \u00e8, come dice la sigla, una miscela di esteri ottenuti mediante un processo di trans-esterificazione di acidi grassi di origine vegetale con alcol metilico.\nContaminazione.\nI contaminanti del gasolio si dividono in base alla loro origine, liquidi, solidi o batterici.\nIl principale contaminante liquido \u00e8 l'acqua che \u00e8 molto dannoso per tutto il sistema di alimentazione (progettato per autolubrificarsi) in quanto non \u00e8 assolutamente in grado di mantenerne la lubrificazione provocando ruggine, usura precoce di pompe ed iniettori oltre che non essere in grado di bruciare. Nella specifica di riferimento EN 590 viene fissato che il contenuto massimo di acqua deve essere inferiore a 200\u00a0mg/kg, ossia inferiore allo 0,02%.\nPer quanto riguarda i contaminanti solidi vengono inclusi sabbia e polveri in grado di provocare usura precoce di pompe ed iniettori oltre che in grado di ostacolare il corretto flusso nel sistema di alimentazione. Nella specifica di riferimento EN 590 viene fissato un massimo di 24\u00a0mg/kg di questo tipo di contaminanti.\nDi rilevante importanza \u00e8 la contaminazione batterica del gasolio: infatti questo \u00e8 un buon substrato per la crescita di microbi e soprattutto muffe. L'aggiunta permessa secondo specifica di riferimento EN 590 di una percentuale (attualmente 7%) di biodiesel ha causato un aumento del problema in quanto la percentuale di biodiesel porta con s\u00e9 sia \"substrato vivente\" sia acqua permettendo una molto rapida riproduzione di batteri e microorganismi. Il problema si manifesta fondamentalmente nella generazione di alghe di colore nero e di consistenza gommosa che col passare del tempo otturano la pompa che preleva gasolio dal serbatoio causando un maggior sforzo fino alla completa rottura.\nFluidit\u00e0.\nRequisito importante per il gasolio da autotrazione sono le sue propriet\u00e0 a freddo, rappresentato dalla temperatura alla quale il carburante comincia ad intorbidire e ad opporre maggiore resistenza allo scorrimento all'interno di un determinato filtro. Per questa ragione la specifica di riferimento EN 590 prevede la presenza durante il periodo invernale in alcune zone di gasolio chiamato \"artico\", pienamente efficiente fino a temperature di -21\u00a0\u00b0C.\nCombustione.\nIl numero di cetano indica il ritardo tra l'iniezione e l'avvio della combustione. Un alto numero di cetano indica un gasolio dalla combustione pi\u00f9 efficiente e che offre quindi prestazioni migliori. Il numero di cetano minimo oggi richiesto nei gasoli per autotrazione \u00e8 51.\nPer ragioni di sicurezza e regolarit\u00e0 di combustione \u00e8 importante che sia privo di frazioni leggere o pesanti, responsabili della formazione di depositi carboniosi e di combustione incompleta.\nLa densit\u00e0 \u00e8 835\u00a0kg/m\u00b3, il suo potere calorifico \u00e8 attorno ai 40,9\u00a0MJ/kg (o 10200\u00a0kcal/kg).\nGasolio per combustione stazionaria.\nL'impiego di gasolio per combustione stazionaria, ovvero per alimentare un combustore integrato con una caldaia per riscaldamento o un generatore di vapore, impone caratteristiche meno severe. Rispetto al gasolio per autotrazione non ha limiti sul numero di cetano, ammette un tenore di zolfo pi\u00f9 elevato (0,1% contro 0,035%), \u00e8 pi\u00f9 altobollente. Per il gasolio destinato a combustione stazionaria non viene indicata una temperatura massima alla quale il 95% del prodotto deve essere distillato, la cosiddetta T95. Tale parametro \u00e8 molto importante nel gasolio da autotrazione (fissato a 360\u00a0\u00b0C) perch\u00e9 permette di limitare la presenza di frazioni pesanti del gasolio fondamentalmente responsabili dell'aumento del particolato.\nGasolio per motori navali.\nI motori diesel marini di medie dimensioni impiegano un olio combustibile leggero cui a volte ci si riferisce come gasolio.\n\u00c8 un gasolio particolare, cui sarebbe forse pi\u00f9 appropriato riferirsi come nafta, altobollente e con alto tenore di zolfo.\nAttualmente la normativa di riferimento internazionale \u00e8 la ISO 8217, nel futuro saranno probabilmente emesse normative pi\u00f9 stringenti, specie nell'ambito del Mediterraneo.\nIl 1 gennaio 2020 , l'Annesso VI della MARPOL si \u00e8 fatto pi\u00f9 stringente , consentendo un massimo tenore di zolfo in navigazione dello 0.5% per le navi in sosta in porto invece devono bruciare combustibili con un tenore di zolfo massimo di 0.1% o dotarsi di sistemi di pulizia gas di scarico in modo da abbassare gli inquinanti emessi in atmosfera (PM10, NOx, SOx).\nAccorgimenti.\nDurante l'inverno si pu\u00f2 verificare un fenomeno pericoloso, che consiste nella scissione delle paraffine dal gasolio, le quali si vanno a depositare sul fondo del serbatoio e creano problemi d'alimentazione, per evitare questo si pu\u00f2:\nCancerogenit\u00e0 per l'uomo.\nNel 2012 l'Organizzazione mondiale della sanit\u00e0 ha rilasciato una dichiarazione secondo la quale le emissioni allo scarico dei motori diesel sono cancerogeni certi per gli esseri umani.\nSecondo Christopher Portier, chairman dello IARC \"\"Le prove scientifiche sono inconfutabili e le conclusioni del gruppo di lavoro sono state all'unanimit\u00e0: le emissioni dei motori diesel causano il tumore del polmone\" [...] \"Le emissioni allo scarico dei motori diesel sono cancerogeni certi per gli esseri umani e l'esposizione a tali gas \u00e8 associata ad un rischio accresciuto di tumore al polmone ed anche ad un maggior rischio di cancro alla vescica\"\". \nLa miscela d'idrocarburi che alimenta i motori diesel \u00e8 quindi stata riclassificata dal Gruppo 2 della tabella stilata dallo IARC, che raggruppa le sostanze considerate come probabilmente cancerogene, al Gruppo 1, ossia \"cancerogeni accertati per l'uomo\" (la stessa categoria, ad esempio, del Benzo(a)pirene, sostanza prodotta anche da stufe e camini)."}
{"id": "90098", "revid": "287204", "url": "https://it.wikipedia.org/wiki?curid=90098", "title": "Sant'Abbondio", "text": ""}
{"id": "90100", "revid": "400518", "url": "https://it.wikipedia.org/wiki?curid=90100", "title": "Sin city", "text": ""}
{"id": "90103", "revid": "1305772", "url": "https://it.wikipedia.org/wiki?curid=90103", "title": "Sant'Ignazio", "text": ""}
{"id": "90104", "revid": "2001340", "url": "https://it.wikipedia.org/wiki?curid=90104", "title": "Saul Kripke", "text": "Professore emerito presso la Princeton University. \u00c8 professore al Graduate Center della City University of New York, dove gli \u00e8 stato intitolato il Saul Kripke Center. \nTra la fine degli anni cinquanta e gli anni sessanta, ha dato contributi decisivi allo sviluppo delle semantiche per le logiche modali, dando una caratterizzazione matematicamente precisa del concetto di mondo possibile. Sulla base dei suoi studi di logica formale, ha sviluppato tesi originali e molto influenti in filosofia del linguaggio, metafisica e filosofia della logica. Queste tesi sono state presentate per la prima volta nel 1970, durante un ciclo di conferenze all'Universit\u00e0 di Princeton, e sono poi confluite nel libro \"Naming and Necessity\". Molto influente \u00e8 stata anche la sua interpretazione della filosofia del linguaggio di Ludwig Wittgenstein, presentata nel libro \"Wittgenstein on Rules and Private Language.\"\nBiografia.\nSaul Aaron Kripke \u00e8 nato nel novembre 1940, da Dorothy K. Kripke e Myer S. Kripke. La madre era una scrittrice di libri per bambini, mentre il padre era un rabbino. \nDi talento precoce, inizi\u00f2 da autodidatta lo studio dell'ebraico antico all'et\u00e0 di sei anni e ancora alle scuole elementari studi\u00f2 i lavori di Cartesio e problemi di algebra e analisi matematica. Nel 1959, ancora adolescente, pubblic\u00f2 su The review of symbolic logic una prova di completezza per le logica modale quantificata in cui veniva usata per la prima volta la semantica relazionale detta a mondi possibili. Questo articolo e alcuni altri articoli che scrisse nei primi anni sessanta diedero un impulso fondamentale agli studi matematici della logica modale. Nel 1962, si laure\u00f2 con lode in matematica presso la Universit\u00e0 di Harvard, mentre nel 1963 venne eletto membro della Society of fellows. \nDal 1968 al 1976 insegn\u00f2 alla Universit\u00e0 Rockefeller di New York. In quegli anni tenne due cicli di conferenze di grande impatto nella comunit\u00e0 filosofica: nel 1970 il ciclo di conferenze alla Princeton University, pubblicate con il nome \"Naming and Necessity\", mentre nel 1973, tenne le prestigiose John Locke Lectures all'Universit\u00e0 di Oxford, pubblicate con il nome \"Reference and Existence\". \nDal 1976 fino al pensionamento nel 1998 insegn\u00f2 alla Princeton University, come \"McCosh Professor of Philosophy\". Insignito nel 2001 del Premio Schock per i suoi studi di logica e filosofia, \u00e8 dal 2003 professore alla Cuny University of New York. \nLavori.\nKripke ha dato contributi fondamentali per la filosofia contemporanea. Di particolare importanza sono: \nLogica e Filosofia del Linguaggio.\nAttivo sin dalla fine degli anni cinquanta con ricerche inerenti le semantiche per le logiche modali, a lui si deve l'introduzione delle semantiche relazionali, a mondi possibile, per queste logiche, che studiano gli operatori di \u00abnecessit\u00e0\u00bb e \u00abpossibilit\u00e0\u00bb. Grazie a queste semantiche, Kripke \u00e8 stato in grado di provare alcuni teoremi di completezza e ha dato nuovo impulso allo studio matematico della modalit\u00e0. \nA partire da questi studi, Kripke ha, in seguito, tratto originali conseguenze filosofiche, che lo hanno portato a sostenere la necessit\u00e0 di ammettere, accanto ai giudizi sintetici a priori, la nozione di \u00abnecessit\u00e0 a posteriori\u00bb. Tali risultati furono resi noti da Kripke in tre conferenze del 1970, poi pubblicate nel 1972 e raccolte nel 1980 in un volume autonomo, \"Nome e necessit\u00e0\" (\"Naming and Necessity\"), dedicato al ruolo dei nomi propri nella filosofia del linguaggio. La maggior parte dei suoi lavori non \u00e8 stata pubblicata ed \u00e8 nota tramite dattiloscritti e comunicazioni private. \nUno dei principali contributi di Kripke \u00e8 la tesi della rigidit\u00e0 del riferimento. Esaminando il modo in cui valutiamo il valore di verit\u00e0 degli enunciati controfattuali, emerge una sostanziale differenza fra descrizioni definite, come \u00abl'autore del \"Capitale\"\u00bb, il cui riferimento varia da mondo a mondo (Karl Marx nel mondo attuale, David Ricardo in un qualche altro mondo possibile), e nomi propri o nomi di sostanze naturali, che invece denotano gli stessi oggetti in tutti i mondi. Un'importante conseguenza di questa tesi \u00e8 la seguente: anche se l'identit\u00e0 fra la sostanza denotata dal termine singolare \u00abacqua\u00bb e quella denotata dal termine singolare \u00abH2O\u00bb \u00e8 necessariamente vera (il riferimento dei due termini \u00e8 lo stesso in tutti i mondi possibili), l'identificazione di H2O con l'acqua \u00e8 una nozione acquisita \u00aba posteriori\u00bb, con l'esperienza: contrariamente a una lunga e consolidata tradizione, la nozione metafisica di \u00abnecessario\u00bb non si accompagna necessariamente alla nozione gnoseologica di \u00aba priori\u00bb (e lo stesso vale per la coppia contingente/a posteriori)."}
{"id": "90106", "revid": "123494054", "url": "https://it.wikipedia.org/wiki?curid=90106", "title": "B17", "text": ""}
{"id": "90109", "revid": "767487", "url": "https://it.wikipedia.org/wiki?curid=90109", "title": "Qualcuno vol\u00f2 sul nido del cuculo", "text": "Qualcuno vol\u00f2 sul nido del cuculo (\"One Flew Over the Cuckoo's Nest\") \u00e8 un film del 1975 diretto da Milo\u0161 Forman.\n\u00c8 tratto dal romanzo omonimo di Ken Kesey, pubblicato nel 1962 e tradotto in italiano nel 1976 da Rizzoli. L'autore scrisse il libro in seguito alla propria esperienza da volontario all'interno del Veterans Administration Hospital di Palo Alto, in California.\nHa segnato la storia del cinema nella trattazione innovativa di un argomento molto delicato come il disagio presente negli ospedali psichiatrici, denunciando il trattamento inumano cui venivano sottoposti i pazienti ospitati nelle strutture ospedaliere statali, verso i quali vigeva un atteggiamento discriminatorio, alimentato dalla paura dell'aggressivit\u00e0 che caratterizza in qualche caso la malattia mentale.\n\u00c8 uno dei tre film nella storia del cinema (insieme a \"Accadde una notte\" di Frank Capra e \"Il silenzio degli innocenti\" di Jonathan Demme) ad aver vinto alla cerimonia degli Oscar i cosiddetti \"Big Five\", i premi come miglior film, miglior regista, miglior attore, miglior attrice e migliore sceneggiatura non originale.\nNel 1993 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al ventesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al trentatreesimo posto.\nIl titolo.\nIl \"nido del cuculo\" (\"cuckoo's nest\") al quale si fa riferimento nel titolo \u00e8 una delle molte espressioni impiegate nel gergo statunitense per indicare un manicomio. Esiste anche una filastrocca che contiene il seguente verso: \"Three geese in a flock, one flew East, one flew West, one flew over the cuckoo's nest\" (\"Uno stormo di tre oche, una vol\u00f2 ad est, una vol\u00f2 ad ovest, una vol\u00f2 sul nido del cuculo\"). Di questa filastrocca non c'\u00e8 traccia nel film, mentre costituisce uno degli elementi essenziali del romanzo di Kesey. Inoltre il titolo ha un significato simbolico: il cuculo non costruisce nidi, dato che utilizza il nido di altri uccelli per deporre le proprie uova. Nel caso del film, il nido \u00e8 rappresentato dal manicomio stesso e i pazienti al suo interno sono le 'uova' che la societ\u00e0 (il cuculo) ha deposto per isolarli dal mondo; quel 'qualcuno' che 'vol\u00f2' del titolo \u00e8 rappresentato dal personaggio di Jack Nicholson, Randle Patrick McMurphy, che con la sua presenza smaschera il carattere repressivo e carcerario dell'istituzione.\nTrama.\nNel 1963 un uomo di nome Randle Patrick McMurphy, incarcerato per aver stuprato una quindicenne, viene ricoverato all'ospedale psichiatrico di stato di Salem per non finire ai lavori forzati. Il dottor John Spivey, primario della struttura, spiega a McMurphy che dovr\u00e0 essere trattenuto solo per essere osservato e che, nel caso in cui non gli vengano diagnosticati disturbi mentali, ritorner\u00e0 a scontare la propria pena in carcere. McMurphy viene assegnato al reparto dell'infermiera Mildred Ratched, donna dal carattere freddo, spietato ed aggressivo che intimidisce i pazienti.\nMalgrado sappia di essere sotto osservazione, McMurphy tiene in reparto un comportamento anticonformista, non rispettando le regole che disciplinano la vita dei degenti: fa il verso a un paziente nativo americano imitando una danza tribale, non prende la propria medicina giornaliera (sputandola in faccia a un altro paziente) e gioca a basket da solo ignorando il gruppo. Quando gli viene negato di vedere le partite di baseball in TV, propone di sfondare una finestra con un pesante lavabo, cosa che tutti desidererebbero fare ma nessuno, nemmeno McMurphy stesso, riesce a sollevarlo dal pavimento. Successivamente si improvvisa radiocronista di un'immaginaria partita di baseball, sobilla gli altri degenti a fare rumore e cos\u00ec si inimica l'infermiera Ratched. Qualche giorno dopo McMurphy organizza una goliardata: si impossessa dell'autobus a servizio dell'ospedale e lo usa per condurre gli altri pazienti a pescare su una barca rubata, spacciando s\u00e9 stesso e gli altri per un gruppo di medici dell'istituto psichiatrico. Giocando a carte vince tutte le sigarette dei suoi compagni, costringendo la Ratched a razionarle. Ne nasce un violento parapiglia e McMurphy si scaglia contro un infermiere, anzich\u00e9 rimanere indifferente, come fanno tutti ad eccezione di un altro paziente e del nativo americano, il corpulento sordomuto Bromden, che McMurphy ha iniziato a soprannominare \"Grande Capo\". A seguito di ci\u00f2, nel tentativo di placarlo, il protagonista viene sottoposto ad elettroshock.\nSeguendo l'esempio di McMurphy, i degenti decidono di provare ad esprimere liberamente le proprie necessit\u00e0, opponendosi alla rigida disciplina imposta dalla caporeparto. McMurphy, tra tutti i pazienti del suo reparto, stringe amicizia in particolare con Billy Bibbit, un ragazzo introverso e affetto da balbuzie che prova un autentico terrore verso sua madre, e con Bromden, e comprende quella che lui chiama \"la disonest\u00e0 di fondo di Mildred\", per poi decidere, assieme ai degenti, di cercare di smontarla. I pazienti acquistano coscienza di essere comunque persone rispettabili nonostante le loro malattie e provano ammirazione per le aspirazioni libertarie di McMurphy. Questi intanto si \u00e8 reso conto che l'ospedale psichiatrico non \u00e8 un luogo adatto a lui ed \u00e8 convinto di poterlo lasciare alla scadenza della pena; dopo 68 giorni, per\u00f2, un inserviente gli fa capire che non sar\u00e0 cos\u00ec, e allora McMurphy ritiene opportuno tentare la fuga.\nMcMurphy scopre poi che Bromden, da sempre, si finge sordomuto quando in realt\u00e0 sente e parla benissimo, ed avrebbe anche le capacit\u00e0 per evadere ma \u00e8 troppo spaventato dalle possibili conseguenze e dal mondo esterno, riuscendo tuttavia a trovare nella figura ispiratrice di McMurphy la forza per andarsene. I due decidono allora di scappare insieme in Canada. Dopo aver corrotto la guardia di turno, organizzano una festicciola notturna per dare l'ultimo saluto ai compagni, facendo persino entrare di soppiatto due prostitute. McMurphy purtroppo si ubriaca e, anzich\u00e9 scappare, si addormenta sul pavimento, insieme a tutti gli altri, esausto per la baldoria. La mattina seguente l'infermiera Ratched trova il reparto sottosopra, con molti degenti addormentati per terra e Billy, che nel frattempo aveva smesso di balbettare, a letto con una delle ragazze. Billy, di fronte all'ennesima violenza psicologica subita (la minaccia della Ratched di riferire alla madre di Billy ci\u00f2 che lui ha fatto), ricomincia a balbettare, viene colto dalla paura e, in preda ad un raptus, si suicida. Di fronte all'evidente responsabilit\u00e0 della Ratched, McMurphy reagisce violentemente e tenta di strangolarla, ma, quando sta per riuscirci, un inserviente lo stordisce. Di fronte a quest'ultimo episodio, la commissione medica si convince che McMurphy sia un malato pericoloso e che questa sua aggressivit\u00e0 vada curata con una lobotomia.\nMentre tutti i degenti si chiedono dove sia finito e qualcuno pensa che sia effettivamente fuggito, una notte McMurphy, lobotomizzato e totalmente istupidito, viene ricondotto in reparto. Bromden, vedendo il suo amico in queste condizioni, senza pi\u00f9 coscienza e forza di volont\u00e0, decide di non abbandonarlo al proprio destino e, convinto che non valga la pena di lasciarlo vivere in quello stato, lo uccide soffocandolo con un cuscino, per poi strappare da terra il pesante lavabo di marmo visto all'inizio, scagliarlo contro la finestra e fuggire dalla breccia, correndo lontano verso la libert\u00e0, in Canada.\nCast e produzione.\nKirk Douglas aveva inizialmente destinato a se stesso il ruolo del personaggio protagonista fin da quando acquist\u00f2 i diritti per la produzione del film. Suo figlio Michael, dopo che il padre gli ebbe ceduto la produzione, decise che Kirk era troppo vecchio per quella parte. Il ruolo di McMurphy venne inizialmente offerto a James Caan, che rifiut\u00f2. Si pens\u00f2 anche a Marlon Brando e a Gene Hackman, prima di assegnare definitivamente la parte a Jack Nicholson.\nIl ruolo della protagonista femminile venne rifiutato da ben sei note attrici (Anne Bancroft, Tippi Hedren, Colleen Dewhurst, Geraldine Page, Ellen Burstyn e Angela Lansbury), finch\u00e9 Louise Fletcher l'accett\u00f2 appena una settimana prima dell'inizio delle riprese.\nEllen Burstyn rifiut\u00f2 il ruolo poich\u00e9 all'epoca doveva prendersi cura del marito malato mentalmente. Il ruolo, cucito su misura per la Burstyn, ha portato gli inesperti a confondersi con le due attrici (Fletcher e Burstyn), tanto da elogiare in prima persona Ellen Burstyn per la parte in realt\u00e0 interpretata da Louise Fletcher.\nLe riprese si sono svolte tra il gennaio e marzo del 1975 tra gli stati dell'Oregon e della California. Per studiare la parte, gli attori hanno partecipato a delle sedute di psicoterapia insieme ai pazienti. Il film fu girato in un vero ospedale psichiatrico e Dean R. Brooks, che interpreta il dottor Spivey, era un vero medico psichiatra dell'ospedale dove \u00e8 stato girato il film.\nL'autore del romanzo, Ken Kesey, a causa di controversie legali con la produzione, si \u00e8 sempre rifiutato di vedere il film.\nNel 1963 dal libro era stato tratto anche un adattamento teatrale di Dale Wassermann, di cui per\u00f2 non si \u00e8 mai tenuto conto nella sceneggiatura del film. Tuttavia, l'adattamento venne elencato nei titoli di coda.\nDistribuzione.\nLa pellicola usc\u00ec negli Usa il 20 novembre 1975 e in Italia il 12 marzo 1976. Gli incassi furono di oltre 112 milioni di dollari. Dal 1975 al 1987 la pellicola \u00e8 stata proiettata nei cinematografi svedesi, ottenendo un record.\nIn Italia il film \u00e8 stato vietato ai minori di 14 anni a causa di linguaggio scurrile.\nColonna sonora.\nJack Nitzsche compose la notevole colonna sonora del film, che gli valse una nomination all'Oscar, premio che poi si aggiudic\u00f2 John Williams per la colonna sonora de \"Lo squalo\", di Steven Spielberg.\nIl brano che fa arrabbiare McMurphy perch\u00e9 suonato a volume troppo alto \u00e8 \"Charmaine\", in una versione del 1951, suonata dall'orchestra Mantovani. La musica di tale brano fu scritta nel 1926 da Erno Rapee, le parole da Lew Pollack e fu pubblicata nel 1927 a San Francisco da Sherman, Clay &amp; Co. Fu suonata alla fisarmonica da Gorni Kramer e cantata da Jula de Palma nel 1953 e da Frank Sinatra nel 1962.\nCritica.\nLa pellicola ha vinto un totale di ventotto premi. Da parte dei critici ha ottenuto recensioni contrastanti. Il noto critico cinematografico Roger Ebert ha sostenuto che \"Qualcuno vol\u00f2 sul nido del cuculo\" \u00ab\u00e8 una pellicola cos\u00ec buona in tante sue parti che c'\u00e8 la tentazione di perdonarla quando va male, cio\u00e8 nei momenti in cui insiste sul fare pi\u00f9 grandi certi punti di quel che la storia realmente dovrebbe trasmettere, di modo che alla fine le qualit\u00e0 umane dei personaggi si perdono nel significato dell'insieme. Malgrado ci\u00f2 ci sono dei momenti di luminosit\u00e0\u00bb. Ebert successivamente metter\u00e0 la pellicola sulla sua \"lista di grandi film\".\nMalgrado il film sia per la maggior parte svolto nel dormitorio/soggiorno di un reparto psichiatrico, vengono dibattuti temi universali e fondamentali della vita, come la contestazione, i diritti dell'individuo, la violenza sessuale sui minori, le intolleranze etnico-culturali verso i nativi americani, la letteratura americana, il disagio psichico, la follia, l'handicap e la malattia mentale in rapporto con la societ\u00e0. E ovviamente il film pone l'accento sulla tematica degli abusi psichiatrici, ancora e sempre attuale, che viene oggi denunciata su vari fronti, dalla Associazione telefono viola sugli abusi psichiatrici, per esempio, per aiutare i familiari a contenere gli errori terapeutici.\nLa gita di pesca nella baia Depoe (Oregon) \u00e8 stata aggiunta alla fine e inserita a met\u00e0, forse per interrompere la ripetitivit\u00e0 della descrizione delle sedute di psicoterapia di gruppo. Malgrado il rischio di essere noiose, queste sedute di psicoterapia non sono monotone. Ogni componente viene descritto e rappresentato con molto realismo e i personaggi sono fedeli al loro stato di malattia in ogni momento. La conduttrice delle sedute di psicoterapia di gruppo, la signora Ratched, esprime lei stessa la propria sofferenza psichica, cercando di prendere le distanze dalla malattia mentale, che pretende di chiarificare, sforzandosi di inquadrarla in un insieme di rigide regole, come se la malattia psichiatrica si potesse curare con un insieme di imposizioni. Cos\u00ec, la signora Ratched finisce per usare in modo autoritario la sua funzione terapeutica, rendendosi antipatica e disumana. Le fa da contraltare un paziente, il protagonista McMurphy, abituato a infischiarsene di qualsiasi regola.\nViene presentato un ospedale psichiatrico modello, con campo di basket, piscina, sala per l'idromassaggio e dormitorio. I pazienti sono suddivisi per gravit\u00e0 di malattia, per cui i meno gravi non devono sopportare la malattia dei pi\u00f9 gravi. I meno gravi sono relativamente liberi e vengono spesso condotti in citt\u00e0 con l'autobus. I medici compaiono poco, si vedono solo nei propri studi a dare disparati giudizi sulla salute mentale e sulla pericolosit\u00e0 di McMurphy. Inoltre nel film, vengono mostrati due metodi di terapia della malattia mentale grave comuni negli anni cinquanta, l'elettroshock e la lobotomia.\nMolti critici hanno visto nel romanzo da cui \u00e8 stato tratto il film una metafora della vita che anticipa il 1968, l'anno della contestazione giovanile. McMurphy e la Ratched sarebbero le due facce della stessa medaglia, come McMurphy rappresenta lo scontro violento contro l'autorit\u00e0, la Ratched rappresenta quell'autorit\u00e0 al potere che non si pu\u00f2 scalzare.\nSpin-off.\nLa serie televisiva \"Ratched\" fa da spin-off al film."}
{"id": "90110", "revid": "174925", "url": "https://it.wikipedia.org/wiki?curid=90110", "title": "Louis Daguerre", "text": "Biografia.\nAveva trascorso l'infanzia presso Orl\u00e9ans dove il padre era impiegato nella tenuta reale. Inizi\u00f2 a lavorare agli allestimenti dell'Op\u00e9ra de Paris, facendosi cos\u00ec una notevole esperienza nel campo del disegno e della scenografia.\nFu allievo di Pierre Pr\u00e9vost, il primo pittore francese di panorami. Pittore e scenografo teatrale sar\u00e0 lui a inventare l'utilizzo a teatro del diorama, una sorta di fondale dipinto con l'aiuto della camera oscura, su cui venivano proiettate luci e colori di intensit\u00e0 diversa in modo da creare effetti molto particolari. In questa attivit\u00e0 si avvale della fondamentale collaborazione del pittore Hippolyte Sebron, al quale per\u00f2 nega qualsiasi riconoscimento attribuendo a s\u00e9 ogni dipinto.\nDal 1824 inizia a fare esperimenti per riuscire a fissare l'immagine ottenuta attraverso la camera oscura. Inizia una corrispondenza con Joseph Ni\u00e9pce, e sei anni dopo la morte di quest'ultimo, Daguerre riuscir\u00e0 a mettere a punto la tecnica che prender\u00e0 il suo nome, la \"dagherrotipia\". Questa sar\u00e0 resa pubblica nel 1839 dallo scienziato Fran\u00e7ois Arago in due distinte sedute pubbliche presso l'Acad\u00e9mie des Sciences e dell'Acad\u00e9mie des beaux-arts.\nL'invenzione, resa di pubblico dominio, frutter\u00e0 all'autore, e al figlio di Ni\u00e9pce, una pensione vitalizia, donatagli dal Governo in cambio della libera circolazione dei dettagli del processo.\nLouis Daguerre mor\u00ec il 10 luglio 1851 a causa di un attacco cardiaco, a Bry-sur-Marne, a 12 chilometri da Parigi. Sulla sua tomba \u00e8 stato costruito un monumento in suo onore.\nIl suo nome \u00e8 stato inciso sulla facciata La Bourdonnais della Torre Eiffel."}
{"id": "90111", "revid": "1632387", "url": "https://it.wikipedia.org/wiki?curid=90111", "title": "Il Capitale", "text": "Il Capitale (\"Das Kapital\") \u00e8 l'opera maggiore di Karl Marx, considerata il testo-chiave del marxismo e una delle opere principali per la filosofia marxista. Il Libro I del Capitale fu pubblicato quando l'autore era ancora in vita (l'11 settembre 1867), gli altri due uscirono postumi. Il Libro II ed il III uscirono a cura di Friedrich Engels rispettivamente nel 1885 e nel 1894, mentre il Libro IV venne pubblicato (1905-1910) da Karl Kautsky con il titolo di \"Teorie del plusvalore\".\nL'opera.\nIl sottotitolo dell'opera, \"Critica dell'economia politica\", evidenzia chiaramente la contrapposizione esplicita di Marx all'economia politica di stampo liberista all'epoca dominante. Marx, partito dalla scuola della politica economica degli economisti classici, con i suoi studi se ne allontana, ridefinendo la centralit\u00e0 del lavoro nei processi di creazione, accumulazione e ricircolazione del capitale e introducendo il concetto di plusvalore altrimenti non identificato. Tutto il pensiero di Marx pu\u00f2 essere visto come una riflessione in chiave critica sui temi sollevati da Adam Smith e David Ricardo, tra i massimi esponenti di quella scuola, e la teoria marxiana del valore \u00e8 chiaramente impostata nella teoria del valore-lavoro degli economisti classici, tanto che alcuni considerano Marx, per quanto ne scardiner\u00e0 tutto l'apparato, l'ultimo grande esponente della scuola classica.\nMarx critica aspramente l'utilitarismo di Jeremy Bentham. Di Bentham stesso ha occasione di dire:\nDella sua teoria poi dice:\nParole non meno dure riserva a John Stuart Mill, che riprende e sviluppa l'etica utilitaristica di Bentham:\nIl \"Capitale\" non pu\u00f2 essere considerato soltanto un trattato di economia in quanto - parlando del sistema economico - Marx espone anche le caratteristiche generali della societ\u00e0 capitalistica e dei rapporti che ci sono tra i suoi componenti.\nAlla base del \"Capitale\" c'\u00e8 la tesi del materialismo storico, che si propone di spiegare attraverso la Dialettica, considerata come metodo, le condizioni e le caratteristiche della vita materiale attraverso le contraddizioni a cui danno luogo. Per la dialettica, Marx \u00e8 debitore nei confronti del filosofo tedesco Georg Wilhelm Friedrich Hegel, di cui nel proscritto alla seconda edizione del \"Capitale\"(1873) si professa scolaro:\n\"Perci\u00f2 mi sono professato apertamente scolaro di questo grande pensatore, e ho perfino civettato qua e l\u00e0, nel capitolo sulla teoria del valore, col modo di esprimersi che gli era peculiare. La mistificazione alla quale soggiace la dialettica nelle mani di Hegel non toglie in nessun modo che egli sia stato il primo ad esporre ampiamente e consapevolmente le forme generali del movimento della dialettica stessa. In lui essa \u00e8 capovolta. Bisogna rovesciarla per scoprire il nocciolo razionale entro il guscio mistico\" (Il Capitale, Poscritto alla seconda edizione, 1873).\nSecondo Marx inoltre le condizioni e le caratteristiche della vita materiale, incidono inevitabilmente sugli altri aspetti della vita sociale, in quanto esiste una struttura, che \u00e8 costituita dall'economia, che determina varie sovrastrutture, che da questa dipendono (Struttura e sovrastruttura). Marx analizza il sistema capitalistico per capire come questo sia nato, in modo particolare come si sia sviluppato e evidenzia le contraddizioni insite in questo modo di produzione.\nL'autore \u00e8 convinto che le caratteristiche delle diverse societ\u00e0 storicamente esistite dipendano essenzialmente dai mezzi di produzione e dalle tecniche produttive utilizzati, nonch\u00e9 dei rapporti sociali di produzione. Per rapporti sociali di produzione si intendono i rapporti tra le varie classi che si fronteggiano nel processo produttivo.\nPer esempio il sistema schiavistico era basato sullo schiavo non libero e su un rapporto del tutto dispotico tra padrone e schiavo. La societ\u00e0 feudale invece aveva sciolto questo vincolo ferreo, ma pur tuttavia le classi sfruttate erano tenute a effettuare prestazioni lavorative (ad esempio le \"corv\u00e9\") per le classi dominanti in virt\u00f9 di vincoli determinati da leggi, da regole religiose ecc. In sostanza neppure nel medioevo gli uomini erano tutti uguali di fronte alla legge.\nCon le rivoluzioni borghesi, invece, nelle societ\u00e0 evolute si \u00e8 affermato il modo di produzione capitalistico, in cui gli uomini sono tutti uguali davanti alla legge. Pur tuttavia i proletari sono costretti a lavorare per i proprietari dei mezzi di produzione a causa di una dipendenza che \u00e8 tutta economica. Infatti la concentrazione della propriet\u00e0 dei mezzi di produzione e dei mezzi di sussistenza dei lavoratori nelle mani di alcuni, costringe chi non ha niente a dover vendere le sue prestazioni lavorative per poter sopravvivere e mantenere la famiglia.\nMarx tenta di spiegare come avviene che - in una societ\u00e0 in cui tutti sono liberi e uguali e in cui ogni merce, compresa la forza-lavoro, viene venduta secondo il suo valore - si determina lo sfruttamento dei lavoratori.\nNel primo libro del \"Capitale\" viene trattato il problema della merce, la quale presenta un duplice aspetto: ha un \"valore d'uso\" in quanto \u00e8 utile a qualcosa (alla soddisfazione di un bisogno attraverso il consumo o a produrre altre merci) ed ha un \"valore di scambio\" perch\u00e9 deve poter essere scambiata con altre merci. Secondo la sua teoria del valore, un prodotto (in base all'equazione \"valore = lavoro\", ripresa dall'economia classica e rielaborata) ha tanto pi\u00f9 valore quanto pi\u00f9 tempo di lavoro viene impiegato dalla societ\u00e0 per produrlo.\nLa caratteristica che differenzia l'economia borghese dalle altre forme di economia \u00e8 il fatto che i capitalisti non producono al fine di consumare la merce, ma al fine di accumulare ricchezza. Alla base di questo sistema economico c'\u00e8 il capitalista, che investe denaro in merci, le quali vengono usate nel processo produttivo per poi venderne il prodotto e ricavarne una somma di denaro maggiore di quella investita.\nCi\u00f2 \u00e8 possibile soprattutto grazie al plusvalore che proviene dal \"pluslavoro\" dell'operaio, cio\u00e8 una eccedenza di lavoro prestato rispetto a quello che sarebbe necessario per produrre i beni di consumo dei lavoratori o, ci\u00f2 che \u00e8 lo stesso, rispetto al lavoro rappresentato dai salari dei lavoratori. Questo lavoro in pi\u00f9, gratuitamente prestato, rimane a disposizione del capitalista ed \u00e8 l'unica fonte del profitto.\nViene poi spiegata la differenza tra \"capitale variabile\" (quello investito nei salari) e \"capitale costante\" (quello impiegato per i macchinari e per eventuali acquisti di merci necessarie alla produzione). In modo particolare si evidenziano i rapporti che intercorrono tra i due tipi di capitale, e tra questi e il plusvalore.\nNel secondo libro Marx analizza la circolazione, la rotazione e la riproduzione del capitale, mostrando come e a quali condizioni esso pu\u00f2 riprodursi e espandersi. Nell'ambito di questa analisi vengono presentati gli \"schemi di riproduzione\", poi divenuti famosi, che dimostrano come, nell'ambito di una economia di mercato, le condizioni che assicurano una crescita senza crisi possono verificarsi solo casualmente. Tali condizioni coincidono con la necessit\u00e0 che tutta la ricchezza prodotta e non consumata venga impiegata (investita) per dare luogo ai successivi cicli produttivi. Si tratta della stessa condizione \"Risparmi = Investimenti\" formulata successivamente da John Maynard Keynes, di cui Marx ha anticipato diverse idee.\nNel terzo libro Marx introduce i molteplici capitali e la concorrenza tra di loro, mostrando che a questo nuovo livello di analisi, pi\u00f9 vicino alla realt\u00e0 delle cose, i prezzi delle merci oscillano attorno ai loro valori, . I prezzi vengono fatti derivare dai valori attraverso un processo denominato trasformazione dei valori in prezzi di produzione. Sempre nel terzo libro Marx formula la nota legge della caduta tendenziale del saggio del profitto in base alla quale - con lo sviluppo della produttivit\u00e0, che richiede sempre meno lavoro per produrre la stessa quantit\u00e0 di merci, e dell'accumulazione del capitale, che determina l'espansione in valore del capitale sociale - a una determinata quantit\u00e0 di lavoro si contrappone un valore del capitale crescente. Poich\u00e9 il lavoro \u00e8 l'unica fonte del profitto, il saggio del profitto, che \u00e8 il rapporto tra plusvalore e valore del capitale impiegato, \u00e8 soggetto a una tendenza storica a ridursi, tendenza contrastata da \"cause antagonistiche\". La dialettica tra queste tendenze \u00e8 un'ulteriore causa delle crisi. Infine, nello stesso libro, Marx esamina le forme di capitale non produttivo (capitale mercantile, capitale dato a prestito, ecc.) e la rendita. Le forme di creazione di capitale diverse dal lavoro sarebbero quindi fittizie e i riequilibri ciclici scaturirebbero in altrettante crisi economiche.\nMarx da un lato riconosce un ruolo storico propulsivo al progresso svolto dall'economia borghese, che ha liberato gli uomini dai vincoli personali di dipendenza giuridica e ha liberato le forze produttive dai vincoli che ne ostacolavano lo sviluppo nei precedenti sistemi. Nel contempo egli dimostra l'aspetto critico di quell'economia, tant'\u00e8 che evidenzia le sue contraddizioni, che si manifestano nelle crisi, che porteranno ad un'altra struttura economico-sociale: il comunismo, in cui anzich\u00e9 essere la mano invisibile del mercato a determinare le scelte economiche, saranno \"gli uomini liberamente associati\" a stabilire cosa e come produrre, e come ripartire i beni prodotti.\nRicezione in Italia.\nLa prima divulgazione in lingua italiana del \"Capitale\", sotto forma di compendio del Libro I, fu opera dell'anarchico Carlo Cafiero. Il testo, che constava di 10 brevi capitoli (126 pagine in tutto), fu terminato nel marzo del 1878 e pubblicato il 20 giugno 1879 col titolo: \"Il capitale di Carlo Marx brevemente compendiato da Carlo Cafiero. Libro primo. Sviluppo della produzione capitalista\".\nIn seguito, il testo dell'opera fu tradotto in italiano nel 1886 e pubblicato per la prima volta, seppur in versione incompleta, dall'Unione Tipografico-Editrice di Torino (UTET) allora diretta dal genovese Gerolamo Boccardo, che riun\u00ec 43 dispense pubblicate in precedenza. La prima traduzione autorizzata da Karl Marx \u00e8 per\u00f2 quella riassunta da Gabriele Deville su traduzione di Ettore Guindani pubblicata nel 1893 a cura del giornale di Cremona \"L'eco del popolo\"."}
{"id": "90115", "revid": "729019", "url": "https://it.wikipedia.org/wiki?curid=90115", "title": "Consolidated B-24 Liberator", "text": "Il Consolidated B-24 Liberator era un bombardiere pesante quadrimotore ad ala medio-alta (adott\u00f2 un tipo di ala conosciuto come ala Davis, stretta ed allungata, che divenne una sua caratteristica distintiva insieme alla doppia deriva di forma ovale).\nIl B-24 venne inizialmente sviluppato e prodotto dall'azienda statunitense Consolidated Aircraft Corporation nella prima parte degli anni quaranta, e durante la guerra, fu costruito su licenza anche da altre aziende come Douglas, Ford e North American.\nIl Liberator \u00e8 stato uno dei bombardieri statunitensi pi\u00f9 importanti. Termin\u00f2 la guerra come l'aereo da guerra statunitense costruito nel maggior numero di esemplari nella storia: pi\u00f9 di 18\u00a0000 esemplari.\nEra, assieme al B-17 Flying Fortress, il bombardiere di punta dell'United States Army Air Force.\nLeggermente pi\u00f9 capiente e veloce del B-17, il \"Liberator\", per\u00f2 aveva una quota operativa pi\u00f9 bassa e questo faceva s\u00ec che venisse colpito e abbattuto pi\u00f9 di frequente, sia dall'antiaerea che dai caccia, nonostante il suo armamento difensivo, costituito da dieci mitragliatrici Browning M2 da 12,7\u00a0mm, lo rendesse una vera e propria fortezza volante.\nI suoi comandi, tuttavia, erano pesanti da manovrare ed era impegnativo tenere il quadrimotore in formazione serrata. Inoltre, l'alta ala del tipo Davis risentiva pericolosamente degli atterraggi pesanti e degli ammaraggi, in quanto la fusoliera tendeva a spezzarsi.\nLa missione pi\u00f9 nota dei \"Liberator\" fu quella contro i pozzi petroliferi di Ploie\u0219ti, in Romania, del 1\u00ba agosto 1943, che si risolse in un disastro a causa della sequenza sbagliata delle ondate di attacco.\nStoria del progetto.\nIl progetto del Consolidated B-24 \"Liberator\" fu avviato all'inizio del 1939 su richiesta dell'United States Army Air Corps che voleva un bombardiere pesante pi\u00f9 moderno e dotato di prestazioni pi\u00f9 elevate del B-17. Fu il pi\u00f9 diffuso bombardiere pesante alleato e la sua produzione (18.442 esemplari) fu la pi\u00f9 elevata in assoluto tra i bombardieri della seconda guerra mondiale e tra i plurimotore in genere, record che detiene tuttora.\nEra una macchina eccellente e versatile, ma non troppo amata dagli equipaggi: a differenza del suo predecessore B-17, incredibilmente robusto e in grado di tornare con parti vitali danneggiate gravemente, il B-24 non sopportava danni seri. Paradossalmente questo era dovuto alle sue avanzate caratteristiche strutturali (soprattutto dell'ala, progettata con profili laminari ed elevate caratteristiche aerodinamiche) che si traducevano in una debolezza intrinseca della struttura che, se colpita in punti di forza, poteva cedere completamente.\nIl Terzo Reich dovette per la prima volta affrontare queste poderose macchine da guerra nel 1943. Per mesi l\"intelligence\" della Luftwaffe aveva fornito ai piloti notizie su questi quadrimotori, ma contrariamente a quel che si dice, i caccia monoposto \"Messerschmitt Bf 109\" non riuscivano ad abbatterli senza subire gravi perdite. \nI tedeschi arrivarono ad equipaggiare i caccia con piccole cariche (50\u00a0kg) e a bombardare gli stormi di bombardieri per riuscire a fermarli.\nFu impiegato dalle forze armate statunitensi e da alcune aviazioni alleate durante la guerra praticamente ovunque, dall'Europa al Pacifico.\nIl \"Liberator\" \u00e8 spesso confrontato con il contemporaneo \"Boeing B-17 Flying Fortress\", rispetto a cui aveva velocit\u00e0 massima e raggio d'azione superiori, a parit\u00e0 di carico bellico e armamento difensivo. In generale per\u00f2 gli equipaggi e i vertici militari preferivano il \"Flying Fortress\" per la maggiore robustezza: il \"Liberator\" prendeva fuoco pi\u00f9 facilmente a causa dei serbatoi posti nel dorso della fusoliera. Inoltre il \"Flying Fortress\", pi\u00f9 facile da pilotare, manteneva pi\u00f9 facilmente la formazione \"combat box\" impiegata dai gruppi di bombardieri statunitensi a partire dalla fine del 1942 su sollecitazione del colonnello Curtis LeMay.\nNel 1938 lo United States Army Air Corps (USAAC) chiese alla Consolidated di produrre i Boeing B-17 \"Flying Fortress\" come parte del piano di potenziamento della produzione bellica denominato Project A. Il presidente della Consolidated, Reuben Fleet, dopo la visita allo stabilimento Boeing di Seattle propose invece all'USAAC un progetto alternativo alla \"Flying Fortress\".\nNel gennaio del 1939 l'USAAC, con la specifica C-212, chiese formalmente alla Consolidated di progettare un bombardiere quadrimotore con autonomia di 3\u00a0000 mi (4\u00a0827 km), velocit\u00e0 massima di 300 mph (483 km/h), quota di tangenza di 35\u00a0000 ft (10\u00a0668 m) e carico bellico di 8\u00a0000 lb (3\u00a0629 kg).\nIl 30 marzo 1939 fu firmato il contratto che prevedeva il completamento del primo prototipo per la fine dell'anno. Il progetto, denominato \"Model 32\" dalla Consolidated , era concettualmente moderno ma tecnicamente semplice.\nRispetto al \"Flying Fortress\" il \"Model 32\" aveva una capacit\u00e0 di carico superiore, una fusoliera pi\u00f9 corta e un'apertura alare maggiore di 1,80\u00a0m ma inferiore del 25% come superficie. Mentre il \"Flying Fortress\" usava motori radiali Wright R-1820 \"Cyclone\" a nove cilindri, per il \"Model 32\" si pens\u00f2 ai Pratt &amp; Whitney R-1830 \"Twin Wasp\" a doppia stella di sette cilindri l'una con una potenza di 1\u00a0200 hp.\nIl peso massimo al decollo previsto per il \"Model 32\" era di 32.000\u00a0kg; all'epoca era uno degli aerei pi\u00f9 pesanti.\nPer il \"Model 32\" si decise di usare un'ala molto lunga e sottile e una coda con doppia deriva a disco simile a quella usate sull'idrovolante di linea bimotore Consolidated Model 31.\nIl \"Model 32\" fu il primo bombardiere statunitense con carrello triciclo, che permetteva un decollo pi\u00f9 corto e facilitava le manovre a terra.\nLe prove in galleria del vento e con un \"Model 31\" fornirono una gran quantit\u00e0 di dati sul comportamento in volo della nuova ala ad alto allungamento denominata \"Davis\".\nIl prototipo Consolidated, denominato \"XB-24\", vol\u00f2 per la prima volta il 29 dicembre 1939 dal Lindbergh Field di San Diego ai comandi del collaudatore della Consolidated William Wheatley.\nI primi collaudi mostrarono subito la netta superiorit\u00e0 dell'XB-24 sul B-17 come velocit\u00e0 e raggio d'azione. [1]\nPrima ancora del primo volo dell\"XB-24\" erano arrivati i primi ordini: un primo ordine dell'agosto del 1939 dall'USAAC per trentasei aerei e uno di 120 per l'Arm\u00e9e de l'Air e un altro di 164 per la RAF, gi\u00e0 in guerra contro la Germania.\nNel 1940 furono costruiti sette \"YB-24\" e iniziarono i preparativi per la produzione di serie.\nI primi B-24 prodotti andarono alla RAF, compresi quelli ordinati dall'Arm\u00e9e de l'Air, poich\u00e9 ormai la Francia era occupata. La RAF scelse il nome \"Liberator\" in riferimento al fatto che sarebbe stato usato per liberare l'Europa. L'USAAC decise di usare lo stesso nome.\nIn seguito la Consolidated costru\u00ec in numero limitato la versione B-24C, con motori turbocompressi invece che sovralimentati, distinguibili dalle gondole di forma ovale schiacciata tipiche di tutte le versioni successive del \"Liberator\".\nLa prima versione prodotta in grande numero fu il B-24D, denominato \"Liberator III\" nella RAF, con maggiore capacit\u00e0 di carburante, un armamento difensivo di dieci mitragliatrici e un peso massimo al decollo di 27.000\u00a0kg, confrontabile coi britannici \"Short Stirling\", \"Handley-Page Halifax\" ed \"Avro Lancaster\".\nPer aumentare la produzione dei \"Liberator\" la Consolidated triplic\u00f2 le dimensioni del proprio stabilimento di San Diego in California e ne costru\u00ec un altro a Fort Worth in Texas.\nI B-24 furono costruiti anche dalla Douglas a Tulsa in Oklahoma, dalla North American a Dallas in Texas e dalla Ford a Willow Run presso Detroit, in uno stabilimento di 330.000 metri quadrati costruito appositamente e che raggiunse una produzione di 428 \"Liberator\" al mese.\nI diversi stabilimenti erano identificati con un codice:\nNel 1943 entr\u00f2 in servizio la versione B-24H con fusoliera allungata di 25\u00a0cm, autopilota, sistemi di puntamento e trasferimento del carburante migliorati e una torretta sul muso per migliorare la difesa da attacchi frontali dei caccia nemici.\nI B-24H vennero prodotti dalla Consolidated, dalla Douglas e dalla Ford mentre la North American produsse i B-24G, una versione leggermente diversa. Tutte, nell'agosto del 1943, passarono a produrre la nuova versione B-24J leggermente diversa.\nLe versioni successive B-24L e B-24M erano pi\u00f9 leggere e con diverso armamento difensivo.\nDurante la guerra la variet\u00e0 di versioni del \"Liberator\" e le differenze tra aerei della stessa versione prodotti da ditte diverse causarono sempre pi\u00f9 problemi di supporto logistico, soprattutto per la gestione delle parti di ricambio.\nNell'estate del 1944 North American, Douglas e lo stabilimento della Consolidated di Fort Worth smisero di produrre i \"Liberator\" e la produzione continu\u00f2 negli stabilimenti della Consolidated di San Diego e della Ford a Willow Run, e questo ridusse i problemi logistici.\nVennero prodotti complessivamente 18.482 B-24 fino al settembre del 1945.\nCirca 12.000 \"Liberator\" entrarono in servizio nell'United States Army Air Forces (USAAF), l'United States Navy (US Navy) ricevette circa mille PB4Y-1 e 739 PBAY-2 Privateer, la RAF ricevette circa 2.100 B-24, che vennero impiegati da 46 \"Bomber Group\" e 41 \"Squadron\", la Royal Canadian Air Force (RCAF) circa 1.200 B-24J, la Royal Australian Air Force (RAAF) 287 tra B-24J, B-24L e B-24M e la South African Air Force (SAAF) impieg\u00f2 due squadroni di B-24 nel Mediterraneo.\nTecnica.\nIl \"Liberator\" era un bombardiere pesante quadrimotore ad ala alta e impennaggio di coda a doppia deriva a disco.\nL'intera ala era utilizzata come serbatoio di carburante.\nAl centro della fusoliera, il \"Liberator\" aveva una stiva per bombe dalla capacit\u00e0 di 3.630\u00a0kg: la baia di lancio era divisa in due parti, anteriore e posteriore, ulteriormente divise da un passaggio interno che era parte della struttura portante di fusoliera.\nLa stiva bombe aveva dei portelli scorrevoli che aprendosi rientravano in fusoliera limitando la resistenza aerodinamica e permettendo quindi una maggiore velocit\u00e0 durante il passaggio sopra l'obiettivo.\nIl carico bellico poteva essere costituito da 4 bombe da 907\u00a0kg, 8 bombe da 454\u00a0kg, 12 bombe da 227\u00a0kg o 20 bombe da 45,4\u00a0kg.\nI motori erano dei Pratt &amp; Whitney R-1830 \"Twin Wasp\" a doppia stella di sette cilindri l'una con una potenza di 1.200\u00a0hp.\nIl carrello era triciclo con carrelli principali a ruota singola rientranti nelle ali e carrello anteriore a ruota singola rientrante nel muso.\nL'accesso per l'equipaggio era nella parte posteriore dell'aereo; per arrivare alla cabina di pilotaggio il passaggio interno era molto stretto per persone con i paracadute, il che comprometteva la possibilit\u00e0 di salvarsi nel caso fosse stato necessario lanciarsi poich\u00e9 era anche l'unica via di fuga. Per questo motivo il \"Liberator\" fu a volte soprannominato \"The Flying Coffin\" (la bara volante). Nonostante questo, a fine guerra le statistiche dimostrarono che in proporzione alle missioni eseguite c'erano state maggiori perdite tra gli equipaggi dei B-17 che dei B-24.\nUna misura dell'attivit\u00e0 bellica svolta dai B-24 \u00e8 data dalle statistiche relative al suo impiego nel Pacifico: in tre anni, i bombardieri Consolidated sganciarono 635\u00a0000 tonnellate di bombe, mentre gli equipaggi dichiararono l'abbattimento di 4.189 aerei giapponesi.\nVersioni.\nIl \"Liberator\", realizzato in numerose versioni e varianti derivate, venne utilizzato dalle forze aeree di diverse nazioni.\nUtilizzatori.\ncodice_1\nI Liberator vennero impiegati dai 311th e 313th squadron della RAF costituiti da piloti cecoslovacchi fuggiti nel Regno Unito.\nI Liberator vennero impiegati dai 301st squadron della RAF costituito da piloti polacchi fuggiti nel Regno Unito.\nSei Liberator atterrati per vari motivi in Portogallo e internati durante la guerra vennero utilizzati dalla For\u00e7a A\u00e9rea Portuguesa.\nI primi sei LB-30A (AM258-263) vennero consegnati nel dicembre del 1940 a Montreal. [1]\nPer l'armamento difensivo limitato e l'assenza di serbatoi autosigillanti vennero considerati inadatti al combattimento, disarmati ed impiegati dalla British Overseas Airways Corporation (BOAC) per trasporto sulla rotta del nord Atlantico e per i collegamenti tra il Regno Unito e l'Egitto passando sopra l'Atlantico per aggirare l'Europa occupata e la Spagna, neutrale ma filotedesca.\nLa prima missione nel marzo del 1941 fu di trasporto per riportare negli USA i piloti statunitensi che avevano portato i \"Liberator\" nel Regno Unito.\nI \"Liberator\" vennero impiegati dalla RAF come aerei da trasporto anche per l'evacuazione di Giava.\nI primi \"Liberator\" B Mk I vennero impiegati dal RAF Coastal Command per pattugliamenti antisommergibile sull'Atlantico.\nIn seguito, sempre nel 1941, entrarono in servizio nella RAF i primi \"Liberator II\", dotati di serbatoi autosigillanti, torrette motorizzate e fusoliera anteriore allungata per aumentare lo spazio per l'equipaggio.\nI \"Liberator II\" vennero assegnati al Coastal Command ed al Bomber Command.\nUn \"Liberator II\" modificato venne utilizzato come trasporto VIP da Winston Churchill.\nDue squadroni di \"Liberator II\" vennero trasferiti in medio oriente all'inizio del 1942 ed impiegati per la prima volta come bombardieri.\nIl Bomber command della RAF non utilizz\u00f2 i \"Liberator\" come bombardieri sull'Europa, ma il 223rd Squadron del 100th Bomber Support Group equipaggiato con venti \"Liberator\" modificati con sistemi di guerra elettronica venne impiegato per disturbare i radar nemici.\nPer il loro raggio d'azione i \"Liberator\" vennero impiegati anche per pattugliamento marittimo antinave e antisommergibile, ricognizione, trasporto persone, materiali e carburante.\nDall'inizio della guerra per il Regno Unito erano vitali i rifornimenti inviati dagli USA via mare attraverso l'Atlantico.\nI sommergibili tedeschi (U-Boot) attaccavano questi convogli e avevano il considerevole vantaggio che la parte centrale dell'oceano era al di fuori del raggio d'azione degli aerei alleati basati in Europa e America del nord, in quella vasta zona, definita dagli alleati \"Mid-Atlantic gap\", l'unica difesa per i convogli erano le navi di scorta, ma non erano possibili azioni efficaci per contrattaccare cercando e distruggendo gli U-Boot in navigazione.\nNel 1941 nel 120th Squadron del Coastal Command entrarono in servizio alcuni \"Liberator\" modificati con la rimozione di parte delle mitragliatrici e della blindatura, serbatoi supplementari nella stiva bombe, radar ASV Mark II e fari Leigh per cercare gli U-Boot anche di notte.\nQuesti \"Liberator\" avevano un raggio d'azione sufficiente a coprire il \"Mid-Atlantic gap\" ed erano quindi in grado di scortare i convogli ed eseguire pattugliamenti antisommergibile.\nIn seguito altri squadroni della RAF di base nel Regno Unito e in Islanda e alcuni della RCAF di base in Canada vennero equipaggiati con \"Liberator\".\nLe missioni antisommergibile erano pericolose per gli aerei, soprattutto dopo che gli U-Boot vennero armati con mitragliatrici contraeree e cambiarono tattica passando a navigare in superficie per essere pronti a sparare.\nL'entrata in servizio in massa dei \"Liberator\" negli squadroni antisommergibile delle diverse nazioni alleate port\u00f2 alla supremazia alleata nell'Atlantico a partire dal maggio del 1943.\nComplessivamente i \"Liberator\" delle diverse nazioni alleate contribuirono alla distruzione di 72 U-Boot.\nI \"Liberator\" vennero impiegati dai seguenti reparti di volo della RAF:\nDopo la fine della guerra molti \"Liberator\" vennero impiegati come aerei da trasporto in tutto il mondo, alcuni \"Liberator\" vennero impiegati dalla Qantas Empire Airways sulla rotta tra Colombo in Sri Lanka e Perth in Australia, all'epoca la pi\u00f9 lunga rotta senza scalo, finch\u00e9 vennero sostituiti dagli Avro Lancastrian, aerei commerciali derivati dal bombardiere Avro Lancaster.\nL'aviazione romena impieg\u00f2 come aereo da trasporto il B-24 \"Brewery Wagon\", abbattuto durante l'attacco a Ploie\u0219ti del 1\u00ba agosto 1943 e poi riparato.\nL'USAAF ricevette i primi otto B-24A nell'estate del 1941 e li impieg\u00f2 inizialmente come aerei da trasporto.\nDue B-24A vennero modificati per missioni di ricognizione a lungo raggio sulle basi giapponesi delle isole del Pacifico; queste missioni vennero cancellate a causa dell'attacco a Pearl Harbor, in cui venne distrutto anche uno di questi due aerei. [1]\nI primi quindici LB-30 vennero assegnati al 19th Bomber Group a Giava nel gennaio del 1942, poi altri diciassette al 6th BG a Panama e tre al Composite Group in Alaska per missioni antinave. [1]\nAlcuni LB-30 vennero poi convertiti in aerei da trasporto disarmati con muso e coda interamente metallici e portellone di carico sul lato sinistro della fusoliera. [1]\nIl 6 giugno 1942 quattro B-24 partirono da Midway per bombardare l'atollo di Wake occupato dai giapponesi, ma non trovarono l'obiettivo.\nIl 12 giugno 1942 tredici B-24 partiti dall'Egitto bombardarono le raffinerie e i depositi di carburante di Ploiesti in Romania.\nIl primo B-24 venne abbattuto sull'Europa il 26 febbraio 1943, era il 41-23777 \"Maisey\" del 44th Bomb Group in missione di bombardamento su Brema, abbattuto dal Messerschmitt Bf-109 pilotato dal tenente Heinz Knoke (che termin\u00f2 la guerra con trentuno vittorie) appartenente al JG1.\nSolo due degli undici uomini a bordo si salvarono, tra le vittime anche il giornalista Robert B. Post del \"New York Times\" a bordo come corrispondente di guerra.\nDurante gli anni di guerra successivi i B-24 vennero impiegati in tutti i teatri operativi dall'Europa al sud-est asiatico, compresi l'Atlantico e il Pacifico, dove venne spesso preferito al \"Flying Fortress\" per il maggiore raggio d'azione e le minori esigenze di supporto logistico.\nIl \"Liberator\" venne ampiamente utilizzato per missioni di bombardamento strategico sull'Europa dall'8th Air Force dell'USAAF partendo da basi nel Regno Unito, dalla 9th Air Force di base in Africa e poi anche dalla 15th Air Force di base in Italia, che aveva tredici gruppi su diciotto equipaggiati con B-24. Complessivamente migliaia di \"Liberator\" dell'USAAF sganciarono decine di migliaia di tonnellate di bombe su obiettivi militari ed industriali.\nIl 1\u00ba agosto 1943 178 B-24 vennero impiegati per il secondo attacco alle raffinerie e i depositi di carburante di Ploiesti in Romania denominato Operazione Tidal Wave.\nL'USAAF arriv\u00f2 ad avere in servizio 6.043 B-24 nel settembre del 1944.\nI \"Liberator\" dell'US Navy parteciparono alla battaglia dell'Atlantico, inoltre l'US Navy impieg\u00f2 un gran numero di B-24s e 977 PB4Y-1 per scortare i convogli ed eseguire pattugliamenti antinave ed antisommergibile nel Pacifico.\nDopo la fine della guerra molti B-24 vennero impiegati come aerei da trasporto in tutto il mondo, in Estremo Oriente vennero ampiamente impiegati per trasportare i rifornimenti necessari per la ricostruzione di Cina, Giappone e Filippine.\nSolo un B-24 venne ufficialmente consegnato all'Urss in base alla legge Affitti &amp; Prestiti. Si trattava di un aereo smarritosi sullo Yakutsk mentre svolgeva una missione governativa in Unione Sovietica, nel novembre 1942. Ma ben 73 \"Liberator\" di vari modelli che avevano compiuto atterraggi di emergenza sugli aeroporti europei, vennero recuperati dai sovietici. Trenta di questi aerei vennero riparati e messi in condizioni di volare e assegnati al 45\u00ba BAD.\nI B-24 in India.\nCon la fine della seconda guerra mondiale i \"Liberator\" che avevano operato sul Teatro indiano e indocinese furono concentrati a Chakeri, nell'Uttar Pradesh (India settentrionale), dove si trovava una base del Comando dell'Asia Sud Orientale). Nell'ottobre del 1945 il governo statunitense, a cui erano stati restituiti i B-24 ceduti alla Gran Bretagna con la legge affitti e prestiti, ne ordin\u00f2 la demolizione. Gli aerei presenti sul campo erano 230 e dovevano essere demoliti asportando armamento, strumenti di bordo, distruzione dei quadri di controllo e dei motori, ed infine foratura delle fusoliere e distruzione delle gambe dei carrelli utilizzando bulldozer, tuttavia questa drastica operazione di distruzione non fu portata a termine su tutti gli aerei.\nNel 1947, avendo ottenuto l'indipendenza, l'India si trov\u00f2 nella necessit\u00e0 di fronteggiare il Pakistan, con l'Indian Air Force (IAF) che, per il bombardamento, aveva solo dei C-47 Dakota adattati all'uso. Avendo una necessit\u00e0 urgente di fornirsi di bombardieri moderni la IAF stabil\u00ec una collaborazione con la Hindustan Aircraft Limited (societ\u00e0 che aveva gestito la manutenzione degli aerei anglo-americani nel corso della guerra) per recuperare gli aerei ancora recuperabili a Chakuri. Considerando che gli stabilimenti della HAL erano a Bangalore e che gli aerei non erano trasferibili per via terrestre, fu necessario stabilire a Chakeri un centro di riparazioni di primo livello che permettesse di risistemare gli aerei almeno per essere trasferiti in volo per i 1500\u00a0km che erano necessari per giungere a Bangalore. Questa attivit\u00e0 praticamente richiese di \"cannibalizzare\" un numero imprecisato di carcasse di aerei per recuperare i pezzi mancanti necessari alla ricostruzione di un nuovo \"Liberator\". I primi \"Liberator\" furono disponibili a met\u00e0 del 1948 e, quando fu completato il programma di ricostruzioni nel 1952, erano stati ricostruiti 42 aerei. Una volta trasferiti a Bangalore gli aerei furono totalmente ricondizionati e portati agli standard operativi dei B-24 L o J.\nIl 2 novembre 1948 i primi sei B-24 furono consegnati allo \"Squadron 5\" della IAF sull'aeroporto di Poona. Dopo questa unit\u00e0 ebbero i B-24 lo \"Squadron 6 (Flying Dragoons)\" e \"lo Squadron 16\", mentre il \"Flight 102\" (che aveva compiti di aerofotogrammetria) ricevette due C-87, versione da trasporto del B-24.\nI B-24, dato che la Guerra fra India e Pakistan era stata bloccata da una risoluzione dell'ONU, rimasero in servizio solo come deterrente e non furono mai impiegati come bombardieri in azioni belliche. Invece fu utilizzato un C-87 del \"Flight 102\" nell'estate del 1953 per fotografare la spedizione di Hillary che aveva raggiunto la vetta dell'Everest, dimostrando cos\u00ec il successo della scalata.\nI \"Liberator\" furono lasciati dallo \"Squadron 5\" nel 1957 e lo \"Squadron 6\" fu trasferito al ruolo di ricognizione marittima, quindi i suoi aerei furono modificati imbarcando un radar aria-superficie ASV 15 nello spazio lasciato libero dalla torretta ventrale rimossa. In questo ruolo i B-24 parteciparono alle operazioni contro Goa (1961) e alla seconda guerra col Pakistan (1965). Gli ultimi B-24 furono dismessi dalla IAF il 31 dicembre 1968, venti anni dopo essere entrati in servizio.\nDegli aerei sopravvissuti ne sono stati donati 6 a vari musei aeronautici, precisamente:\nIl \"Liberator\" della Collingwood Foundation, acquistato agli inizi degli anni 80, ha avuto tre livree \"storiche\", la prima quella dell'aereo \"All American\" (\"14th Air Force\"), successivamente quella di \"Dragoonand its Tail\" (Unit\u00e0 operante nel Pacifico) ed infine Witchcraft (\"790th Bomber Squadron\", 467th Bomber Group, \"8th Air Force\").\nL'aereo del Museo di Hendon ha la livrea del South East Asia Command, grigio e argento e porta la matricola originale che aveva nel servizio della RAF (KN 751), fu donato dalle autorit\u00e0 indiane alla Gran Bretagna nel 1974.\nL'aereo del Museo di Ottawa fu ottenuto tramite lo scambio di un Lysander con il Museo della IAF di Delhi e fu trasferito in Canada totalmente in volo (Delhi, Bahrein, Nicosia, Atene, Decimomannu, Lahr, Prestwick, Keflavik, Trenton) nel 1968. Pur avendo cambiato talvolta la livrea ha sempre conservato sul muso il Drago Volante dello \"Squadron 6\" della IAF.\nLivree.\nRAF.\ncodice_1\nI \"Liberator\" avevano la livrea standard della RAF con superfici superiori e laterali a chiazze di verde scuro FS34079 e marrone FS30118 e superfici inferiori verde chiaro FS34424.\nI bombardieri notturni avevano una livrea simile ma con le superfici inferiori nero opaco FS37038.\nGli aerei operativi nel Mediterraneo avevano una livrea desertica con superfici superiori e laterali a chiazze di marrone FS30118 e sabbia FS30266 e superfici inferiori azzurro FS35231.\nUSAAF.\nInizialmente i \"Liberator\" erano interamente verde oliva scuro FS34087 sulle superfici superiori e laterali e grigio scuro FS36173 sulle superfici inferiori con separazione dei colori molto bassa e sfumata.\nDall'ottobre del 1943 gli aerei vennero consegnati non verniciati a parte il pannello antiriflesso sopra al muso di fronte alla cabina e le cappottature dei motori ai lati interni che erano verde oliva scuro FS34087 per evitare che i riflessi del sole sulle superfici metalliche potessero abbagliare l'equipaggio, arrivati al reparto venivano eventualmente mimetizzati a discrezione del comandante.\nAlcuni \"Liberator\" operativi nel Mediterraneo avevano una mimetica con sabbia FS30279 sulle superfici superiori e laterali e grigio scuro FS36173 o blu scuro FS25102 sulle superfici inferiori.\nI B-24 antisommergibile erano grigio scuro FS36173 sulle superfici superiori e bianco FS17875 sulle superfici inferiori e laterali.\nA partire dal giugno del 1943 si pass\u00f2 ad una livrea con verde oliva scuro FS34087 sulle superfici superiori, grigio scuro FS36173 sulle superfici laterali e bianco FS17875 sulle superfici inferiori. In seguito il grigio scuro FS36173 venne sostituito con il FS36118.\nUS Navy.\nPer gli aerei da pattugliamento marittimo di base a terra la livrea dal 30 dicembre 1940 era blu opaco FS 35189 sulle superfici superiori e grigio chiaro opaco FS 36440 sulle superfici inferiori.\nIl 1\u00ba febbraio 1943 venne adottata una nuova livrea pi\u00f9 complessa con:\nblu mare opaco FS35042 sulla parte superiore della fusoliera, i raccordi tra ala e fusoliera ed i bordi d'attacco alari e dei timoni per il 5% della superficie;\nblu mare semilucido FS25042 sulle parti superiori di ali e timoni per il 95% della superficie;\nblu medio opaco FS35164 sulle superfici laterali della fusoliera e della deriva;\nbianco opaco FS37875 sulle superfici inferiori.\nQuesta livrea, adottata da quasi tutti gli aerei dell'US Navy in tempi leggermente diversi \u00e8 comunemente detta \"a tre toni di blu\".\nIl 30 dicembre 1944 venne adottata una livrea interamente blu mare lucido FS15042.\nGli aerei impiegati per pattugliamento antisommergibile nell'Atlantico avevano una livrea blu mare opaco FS35042 sulle superfici superiori e bianco opaco FS37875 sulle superfici inferiori.\nDal maggio del 1944 alcuni B-24 di base nel Regno Unito avevano una livrea con grigio chiaro opaco FS 36440 sulle superfici superiori e bianco opaco FS37875 sulle superfici laterali e inferiori.\nAlcuni erano grigio scuro opaco FS 36231 sulle superfici superiori, grigio chiaro opaco FS 36440 sulle superfici laterali e bianco lucido FS17875 sulle superfici inferiori.\nOccorre ricordare che spesso gli aerei non vengono ridipinti subito dopo l'emissione di una direttiva ma quando necessario o comodo per attivit\u00e0 di revisione o modifiche che causavano gi\u00e0 il fermo dell'aereo per tempi lunghi."}
{"id": "90116", "revid": "1226", "url": "https://it.wikipedia.org/wiki?curid=90116", "title": "Henrich Schliemann", "text": ""}
{"id": "90118", "revid": "2225", "url": "https://it.wikipedia.org/wiki?curid=90118", "title": "Il capitale", "text": ""}
{"id": "90119", "revid": "729019", "url": "https://it.wikipedia.org/wiki?curid=90119", "title": "Blackburn Skua", "text": "Il Blackburn Skua era un bombardiere in picchiata imbarcato ad ala bassa prodotto dall'azienda britannica Blackburn Aircraft Limited nella seconda parte degli anni trenta.\nNonostante non sia uno dei velivoli pi\u00f9 famosi della seconda guerra mondiale, detiene una serie di primati. Infatti \u00e8 stato il primo velivolo monoplano ad entrare in servizio con la Fleet Air Arm, aviazione della Royal Navy, e il primo bombardiere in picchiata progettato in Inghilterra. Inoltre fu il primo velivolo inglese dotato di carrello retrattile, flaps, elica a passo variabile e con struttura interamente metallica.\nNonostante questi primati per\u00f2 lo Skua era un velivolo gi\u00e0 superato alla data dell'entrata in guerra della Gran Bretagna.\nStoria.\nSviluppo.\nIl progetto del velivolo risale alla specifica O.27/34 emessa dal Air Ministry britannico. A questa gara parteciparono le principali ditte britanniche dell'epoca quali la Avro, la Boulton Paul, la Hawker, la Vickers e, naturalmente, la Blackburn. Da questa competizione, conclusasi nel 1935, emerse il progetto della Blackburn, realizzato sotto la supervisione di G.E. Petty.\nIl Ministero, nello stesso anno, ordin\u00f2 la costruzione di due prototipi, denominati Skua I. Il primo prototipo fu completato nel 1937, anno nel quale effettu\u00f2 anche il suo primo volo.\nQuesto velivolo rappresentava, per l'epoca, una combinazione di soluzioni tecnologiche d'avanguardia accompagnate con soluzioni gi\u00e0 sperimentate. Il prototipo presentava una struttura a semiguscio con rivestimento in lega di alluminio rivettato. La sezione della fusoliera era circolare e la struttura, visto l'impiego navale del velivolo, era stata adeguatamente rinforzata, nonch\u00e9 dotata di gancio d'arresto.\nNelle ali erano stati realizzati due compartimenti stagni che, in caso di ammaraggio, dovevano garantire il galleggiamento del velivolo. Anche l'abitacolo, se la cappottina veniva mantenuta chiusa, era a tenuta stagna. Quest'ultima era di disegno molto angolato, tanto che sembrava aggiunta a progetto concluso, e generava molta resistenza. Nell'abitacolo trovavano posto il pilota e, alle sue spalle, il mitragliere.\nIl velivolo era dotato di un'ala bassa composta da tre sezioni: la parte centrale, che non aveva diedro, posta sotto la fusoliera e le due semiali che avevano un diedro pronunciato. Il carrello di atterraggio era ospitato nella parte centrale dell'ala e si ritraeva verso l'esterno. Anche l'ala era di costruzione metallica e, a parte gli alettoni che erano ricoperti di tela, il rivestimento era in metallo. Sotto l'ala erano alloggiati i flaps, che fungevano anche da aerofreni. Per facilitare il rimessaggio del velivolo sulle portaerei le due semiali potevano essere ripiegate all'indietro. Anche la struttura della coda, che ospitava un ruotino non retrattile, era in metallo con rivestimento delle superfici di controllo in tela. Il motore scelto per questo prototipo era il Bristol Mercury IX da 840 hp (630 kW). Quest'ultimo azionava una elica tripala de Havilland a due velocit\u00e0. Nelle intenzioni iniziali del Ministero lo Skua doveva svolgere il doppio ruolo di caccia intercettore e di bombardiere in picchiata per cui l'armamento del velivolo risentiva di questo doppio impiego.\nSullo Skua I erano alloggiate quattro mitragliatrici Browning da 7,7\u00a0mm (.303 in) nelle ali, ed una Lewis, dello stesso calibro, era brandeggiata dal mitragliere a protezione dei settori posteriori. Sotto la fusoliera era alloggiato il meccanismo di sgancio della bomba. Come per lo Junkers Ju 87 Stuka tedesco il meccanismo era dotato di un \"cavalletto\" che allontanava la bomba dal disco dell'elica prima che questa venisse sganciata.\nIl carico era costituito di solito da una bomba perforante da 227 kg (500 lb). Su due rastrelliere installabili sotto le semiali venivano trasportate fino a 8 bombe da 9\u00a0kg (20\u00a0lb) o 4 da 18\u00a0kg (40\u00a0lb). Le prove di volo del velivolo non furono per\u00f2 estremamente soddisfacenti tanto che gi\u00e0 il secondo prototipo presentava rilevanti modifiche. La pi\u00f9 importante delle quali fu l'allungamento di 73\u00a0cm del muso del velivolo. Inoltre scomparivano le fessure alari anteriori. La stabilit\u00e0 per\u00f2 rimaneva critica tanto che anche il secondo prototipo venne ampiamente modificato. A subire le maggiori modifiche questa volta fu l'ala. Venne modificato l'angolo delle estremit\u00e0 alari, che furono inclinate verso l'alto. Queste modifiche furono poi introdotte su tutti i velivoli di produzione, denominati Skua II. Per\u00f2 i problemi del velivolo non erano ancora stati superati, tanto che fu necessario creare nella coda un alloggiamento per un paracadute che permettesse al pilota il recupero del velivolo se questo fosse entrato in vite.\nFu anche necessario sostituire il tipo di motore adottato, in quanto il Brisol Mercury era stato scelto per motorizzare il bombardiere bimotore Bristol Blenheim, che fin\u00ec per assorbirne tutta la produzione. Al suo posto fu scelto il radiale Bristol Perseus XII da 905\u00a0hp (675\u00a0kW). Se da una parte ci fu un leggero incremento nella potenza erogata, sia la costruzione che la manutenzione del Perseus erano molto pi\u00f9 complesse e richiedevano l'opera di personale altamente qualificato.\nNonostante questi problemi vennero ordinati 190 Skua II. Il primo Skua II di produzione vol\u00f2 per la prima volta nell'agosto del 1938. Le consegne furono effettuate tutte tra l'ottobre del 1938 ed il marzo del 1940.\nImpiego operativo.\nI primi a ricevere lo Skua II furono gli Squadron 800 e 803 imbarcati sulla \"Ark Royal\". Questi velivoli sostituirono gli Hawker Nimrod e gli Hawker Osprey. Dall'inizio del 1940 erano equipaggiati con lo Skua anche gli Squadron 801, poi imbarcato sulla \"Ark Royal\" e sulla \"Furious\", e 806, basato a terra. Fu subito evidente che come caccia, gi\u00e0 nel primo periodo di guerra, lo Skua era un velivolo sorpassato per cui il suo impiego fu legato esclusivamente al bombardamento in picchiata. Nonostante le sue limitazioni fu uno Skua, dello Squadron 803, il primo velivolo inglese che rivendic\u00f2 la prima vittoria della guerra, abbattendo un idrovolante a scafo centrale Dornier Do 18.\nL'azione di bombardamento pi\u00f9 importante che vide gli Skua in azione fu l'affondamento dell'incrociatore \"K\u00f6nigsberg\" avvenuto il 10 aprile 1940 durante le operazioni in Norvegia. Durante tutta la campagna di Norvegia gli Skua furono estesamente impegnati riportando per\u00f2 perdite sensibili, specie nel bombardamento delle forze di invasione tedesche a Narvik. Questo velivolo prese parte anche ai raid contro gli incrociatori tedeschi \"Admiral Hipper\" e \"Scharnhorst\".\nI limiti del velivolo divennero per\u00f2 sempre pi\u00f9 evidenti tanto che si inizi\u00f2 a ritirarlo dalla prima linea gi\u00e0 nel 1941. Negli Squadron 800, 803 e 806 fu sostituito con i Fairey Fulmar mentre allo Squadron 801 andarono i Sea Hurricane. Gli Skua continuarono ad essere utilizzati fino alla fine della guerra in compiti secondari quali il traino bersagli."}
{"id": "90121", "revid": "122157435", "url": "https://it.wikipedia.org/wiki?curid=90121", "title": "Theodore Racing", "text": "La Theodore Racing \u00e8 stata una scuderia automobilistica, con base a Hong Kong, che ha corso anche in Formula 1, tra il 1977 e il 1983. Venne fondata da Theodore \"Teddy\" Yip, imprenditore olandese, nato in Indonesia, che aveva costruito la propria fortuna a Macao.\nIl nome \u00e8 rientrato nel motorsport, dal 2013, legandosi alla scuderia italiana Prema Racing, per la partecipazione al Gran Premio di Macao di Formula 3.\nLa storia.\nGli inizi.\nTeddy Yip entr\u00f2 nel motorsport, partecipando, e vincendo, diverse edizioni del Gran Premio di Macao, sostenendo Vern Schuppan, pilota australiano, poi impegnato anche in Formula 5000, nel Regno Unito. Da questa esperienza inizi\u00f2 la sua collaborazione con Sid Taylor, poi manager della Theodore. Successivamente Yip sostenne anche Ronnie Peterson e Hans-Joachim Stuck (entrambi su March) nel GP degli Usa Est 1976, che fu cos\u00ec il primo GP in cui il nome della Theodore apparve su una vettura di F1; e Alan Jones nel GP del Giappone 1976. La scuderia partecip\u00f2 anche alla 500 Miglia di Indianapolis, e alla F5000, negli Stati Uniti.\nFormula 1.\n1977: l'esordio in F1.\nL'esordio della scuderia, nel Campionato mondiale di Formula 1, avvenne nel 1977, quando venne iscritta una vettura per Patrick Tambay; il pilota francese ebbe a disposizione un'Ensign. La prima gara fu il Gran Premio di Gran Bretagna. Qualificato al sedicesimo posto in griglia, si ritir\u00f2 dopo tre giri, per problemi elettrici. Nella gara seguente, il Gran Premio di Germania, il francese giunse sesto, ottenendo il primo suo punto nel mondiale. Utilizzando una Ensign, il punto iridato venne attribuito a quel costruttore. Prima della gara la scuderia offr\u00ec a Patrick Tambay un nuovo contratto. Il contratto per\u00f2, redatto in ideogrammi cinesi, venne rifiutato da Tambay. In risposta al rifiuto il team minacci\u00f2 di non far partire il francese per la gara. Solo l'intervento di Bernie Ecclestone consent\u00ec al francese di partire regolarmente.\nNel corso della stagione Tambay ottenne anche due quinti posti, nel Gran Premio d'Olanda e nel Gran Premio del Canada.\n1978: la prima monoposto Theodore.\nNel 1978 Yip decise di trasformare la scuderia in costruttore e commission\u00f2 a Ron Tauranac, della Ralt, una nuova vettura a motore Ford Cosworth DFV, come gi\u00e0 ipotizzato per il 1977. Il pilota non fu pi\u00f9 Tambay, ma lo statunitense Eddie Cheever, all'esordio nel mondiale di F1, che aveva lasciato la Ferrari. Dal Gp del Sudafrica fu il turno di Keke Rosberg, pilota finlandese, anch'egli all'esordio nel \"circus\". Questa fu anche l'unica gara in cui la vettura riusc\u00ec nell'intento di qualificarsi per la gara. Due settimane dopo, in compenso, il finlandese vinse il BRDC International Trophy di Silverstone, gara non valida per il mondiale.\nPrima del GP di Svezia la scuderia abbandon\u00f2, almeno temporaneamente il mondiale, vista la scarsa competitivit\u00e0 della propria monoposto. Si prospett\u00f2 l'ipotesi che la Theodore potesse proseguire il suo impegno nel campionato acquistando un'Arrows, oppure ripiegando sull'utilizzo di una McLaren M23.\nIl progetto dell'utilizzo della propria monoposto perci\u00f2 non prosegu\u00ec; dal Gran Premio di Germania il team rientr\u00f2 nel campionato, ma utilizzando una Wolf WR3. Per la prima volta, due vetture della casa canadese affrontavano una stessa gara di campionato. La Theodore Racing poi non prese parte alla trasferta nordamericana della F1.\n1979: Theodore sponsor.\nPer il 1979 la scuderia non partecip\u00f2 al campionato mondiale di F1, ma si limit\u00f2 a fornire la sponsorizzazione all'Ensign.\n1980: l'acquisto della Shadow.\nPoco prima del Gran Premio del Belgio 1980 Teddy Yip decise di acquistare la Shadow, e di fonderla con la sua scuderia. La \"Shadow-Theodore\", a causa dei risultati deludenti, decise di abbandonare definitivamente il mondiale di F1 prima del Gran Premio di Gran Bretagna.\n1981-1982: il rientro come costruttore.\nNel 1981 la Theodore torn\u00f2 a costruire le proprie vetture; il pilota fu nuovamente Patrick Tambay, che aveva iniziato la sua carriera in F1 con la scuderia di Yip. nella prima gara della stagione, il Gp di Long Beach, grazie anche a innumerevoli ritiri, Tambay conquist\u00f2 il primo punto iridato per la scuderia, in veste di costruttore diretto. Al Gran Premio del Belgio il team rischi\u00f2 di non essere ammesso: i 32 iscritti rendevano necessarie le prequalifiche. Dieci vetture avrebbero dovuto sostenere tale sessione, che avrebbe previsto la eliminazione degli ultimi due tempi: le due Osella, le due ATS, le due Toleman, le due March, e le uniche Ensign e, appunto, la Theodore Racing. L'assenza per\u00f2 di un'Osella, quella affidata all'infortunato Miguel \u00c1ngel Guerra ridusse il numero di iscritti a 31, solo un'unit\u00e0 in pi\u00f9 di quanto ammesso alle qualifiche. Per tale ragione si decise di escludere la Theodore, unica scuderia n\u00e9 iscritta al gran premio da parte della FISA, n\u00e9 facente parte della FOCA, l'associazione dei costruttori. La scuderia di Hong Kong per\u00f2 aveva gi\u00e0 marcato un punto iridato, per cui si decise di ammetterla alle prove, senza tenere prequalifiche. Successivamente l'Osella decise di sostituire l'infortunato Guerra con Giorgio Francia; la FISA per\u00f2 neg\u00f2 la Superlicenza al pilota milanese; la scuderia piemontese lo sostitu\u00ec con l'esordiente Piercarlo Ghinzani, pilota con una certa esperienza nel Campionato del Mondo Sport Prototipi.\nCi\u00f2 avrebbe riproposto 32 vetture pronte alle qualifiche, due oltre il tetto massimo previsto dal regolamento: all'ATS si decise di sostituire Jan Lammers con Manfred Winkelhock, quest'ultimo impegnato, per\u00f2, durante il \"weekend\", in un'altra gara. Il numero 9 pass\u00f2 cos\u00ec a Slim Borgudd, l'altro conduttore dell'ATS, che rimase cos\u00ec con una sola vettura. Venne esclusa nuovamente la monoposto di Patrick Tambay, vista anche l'opposizione di Ferrari e Osella. L'Osella chiese anche l'esclusione della scuderia di Yip, fino al termine del campionato. Solo il forfait di una Toleman, al sabato, port\u00f2 a 29 il numero di vetture impegnate nelle prove, e consent\u00ec alla Theodore di schierare Patrick Tambay, quale trentesima monoposto presente. Ci\u00f2 anche grazie all'interessamento di Jacques Laffite, amico di Tambay, che coinvolse anche Jody Scheckter, capo della Grand Prix Drivers' Association. Nel seguente Gp di Monaco Tambay colse il settimo posto, ma a 4 giri dal vincitore.\nDal GP di Francia Tambay venne sostituito da Marc Surer, che a sua volta, aveva disputato i primi sette gran premi stagionali con la Ensign. Lo svizzero ottenne, quale risultato di rilievo, solo l'ottavo posto nel GP d'Olanda, dove fu a lungo in zona punti.\nL'anno seguente la vettura venne affidata all'irlandese Derek Daly. Dal Gran Premio del Belgio, la Williams rimpiazz\u00f2 Mario Andretti (impegnato nelle corse nordamericane) con Derek Daly, che lasciava cos\u00ec la Theodore all'olandese Jan Lammers. Nelle prove del Gp di Detroit Lammers s'infortun\u00f2 al polso, sbattendo contro le barriere; non prese cos\u00ec parte al resto del \"weekend\" e non fu in grado di prendere parte nemmeno al Gp del Canada. Inizialmente venne prospettato l'ingaggio di Jacques Villeneuve Sr., fratello di Gilles. Successivamente la scuderia opt\u00f2 per il pi\u00f9 esperto Geoff Lees, gi\u00e0 iscritto dalla Theodore al Gran Premio di Gran Bretagna 1981, gara a cui poi non prese parte. Lammers rientr\u00f2 nella gara seguente, ma dal Gp di Germania venne sostituito dall'esordiente Tommy Byrne, pilota irlandese che stava competendo nella F3 inglese. La stagione si concluse con zero punti.\n1983: la \"fusione\" con l'Ensign.\nAll'inizio del 1983 vi fu una sorta di fusione con la Ensign; la Ensign N181 venne ridenominata Ensign-Theodore ET183, adattandola ai nuovi regolamenti. La Theodore conferm\u00f2 uno dei piloti dell'Ensign, Roberto Guerrero, e fece esordire nel mondiale Johnny Cecotto. Il venezuelano, vicecampione europeo di Formula 2, era stato vicino all'impiego, nel 1982, da parte della Fittipaldi e dell'Osella. Proveniva dal motociclismo, ove aveva vinto il motomondiale nel 1975, nella classe 350.\nNel Gran Premio di Long Beach Cecotto giunse sesto, pur penalizzato da un problema al cambio. Cecotto fu il primo venezuelano a giungere a punti in una gara iridata.\nIndy Car.\nA partire dal 1983, la Theodore, sempre con una vettura basata sulla Ensign del 1982, si dedic\u00f2 anche al campionato americano della CART. Dopo qualche apparizione di un team privato (United Breweries) con Jim Crawford, nel 1983, anche il team ufficiale si schier\u00f2 ufficialmente nel 1984 con due vetture MN021. La vettura si rivel\u00f2 inadatta alla categoria e, malgrado piloti come Bruno Giacomelli, Tom Sneva e Kevin Cogan non ottenne risultati. Il team venne sciolto, quando Morriss Nunn, il direttore tecnico e in precedenza manager della Ensign, lasci\u00f2 il team per passare al Target Chip Ganassi Racing. L'ultima apparizione fu nel 1985 a Portland.\nFormula 3.\nNel 2013 il nome Theodore Racing rivive, associato alla scuderia italiana Prema, per la partecipazione al Gran Premio di Macao. In occasione del trentesimo anniversario della vittoria di Ayrton Senna in questa gara, proprio con la scuderia di Yip, le due vetture italiane sono dipinte coi colori storici della scuderia di Hong Kong."}
{"id": "90124", "revid": "1935652", "url": "https://it.wikipedia.org/wiki?curid=90124", "title": "Ivan Dias", "text": "Biografia.\nIvan Cornelius Dias nacque a Bandra, un sobborgo di Bombay il 14 aprile 1936, da Carlo Nazaro Dias (morto nel 1953) e Maria Martins Dias (morta nel 1991), entrambi originari di Velsao, Salcete, presso Goa. Suo padre era sottosegretario del Dipartimento dell'interno del governo del Maharashtra. Secondo di quattro figli, aveva tre fratelli: Francis (tenente generale in pensione delle Forze armate indiane), Ralph e Olaf (un medico).\nFormazione e ministero sacerdotale.\nDopo aver conseguito il diploma presso la St. Stanislaus High School, entr\u00f2 nel seminario dell'arcidiocesi di Bombay. L'8 dicembre 1958 venne ordinato presbitero dal cardinale Valerian Gracias. In seguito fu curato nella chiesa di Santo Stefano a Bombay fino al 1961, quando venne inviato a Roma per proseguire gli studi. Studi\u00f2 presso la Pontificia accademia ecclesiastica a Roma e nel 1964 consegu\u00ec il dottorato\nin diritto canonico alla Pontificia Universit\u00e0 Lateranense.\nNel 1964 lavor\u00f2 presso la Segreteria di Stato per preparare la visita di papa Paolo VI a Bombay in occasione del Congresso Eucaristico Internazionale. Lo stesso anno venne nominato cameriere segreto di Sua Santit\u00e0. Tra il 1965 e il 1973 fu segretario nella nunziatura apostolica di Danimarca, Svezia, Norvegia, Islanda e Finlandia, poi in quella in Indonesia e successivamente in quella di Madagascar, Isola della Riunione, Isole Comore e Mauritius. Tra il 1973 e il 1982 fu capo sezione nella Segreteria di Stato.\nMinistero episcopale.\nL'8 maggio 1982 papa Giovanni Paolo II lo nomin\u00f2 arcivescovo titolare di Rusubisir e nunzio apostolico in Ghana, Benin e Togo. Ricevette l'ordinazione episcopale il 19 giugno successivo nella basilica di San Pietro in Vaticano dal cardinale Segretario di Stato Agostino Casaroli, coconsacranti gli arcivescovi Achille Silvestrini, segretario del Consiglio per gli affari pubblici della Chiesa, e Duraisamy Simon Lourdusamy, segretario della Congregazione per l'evangelizzazione dei popoli.\nIl 20 giugno 1987 venne nominato nunzio apostolico in Corea e il 22 ottobre 1991 nunzio apostolico in Albania. In questa veste accolse papa Giovanni Paolo II nella sua storica visita del 25 aprile 1993 durante la quale il Pontefice polacco ordin\u00f2 nella cattedrale di Scutari quattro vescovi, ricostituendo cos\u00ec la gerarchia ecclesiastica duramente colpita dal regime comunista di Enver Hoxha. In questo paese promosse la ricostruzione della Chiesa locale dopo quasi cinque decenni di dittatura comunista invitando missionari stranieri nel paese e lavorando con il Governo albanese per recuperare le chiese e le scuole cattoliche. Dal 1992 all'8 novembre 1996 fu amministratore apostolico dell'Albania meridionale.\nL'8 novembre 1996 venne nominato arcivescovo metropolita di Bombay e il successivo 13 marzo prese possesso dell'arcidiocesi. Era un sostenitore dichiarato del documento della Congregazione per la dottrina della fede \"Dominus Iesus\" e dichiar\u00f2 che i non cattolici \"si trovano in una situazione gravemente deficitaria rispetto a coloro che, nella Chiesa, hanno la pienezza dei mezzi di salvezza\". Dias disse anche che il documento \u00e8 \"una riaffermazione... [che] Ges\u00f9 \u00e8 l'unico Salvatore del mondo. Abbiamo il diritto di dire quello che siamo e gli altri possono accettarlo o meno\".\nIl 21 febbraio 2001 papa Giovanni Paolo II lo cre\u00f2 cardinale e gli assegn\u00f2 il titolo di Spirito Santo alla Ferratella del quale prese possesso il 3 giugno successivo. Il 10 marzo successivo venne nominato membro del consiglio di cardinali per lo studio dei problemi organizzativi ed economici della Santa Sede. Nell'ottobre dello stesso anno ricopr\u00ec la carica di presidente delegato nella 10\u00aa assemblea generale ordinaria del Sinodo dei Vescovi.\nNel 2003 scrisse l'omelia per la messa di beatificazione di Madre Teresa di Calcutta con la quale aveva stretto amicizia durante il suo mandato come nunzio in Albania. Una volta disse che \"raggiungere i nostri simili, abbracciando i poveri come ha fatto Madre Teresa, deve diventare un servizio comune per ogni cristiano\". Lamentando la dominazione del mondo \"della tecnologia dell'informazione, dell'insegnamento New Age e del declino dei valori etici\" afferm\u00f2 che interi paesi vengono \"schiacciati dalle ideologie atee e dalle proposte allettanti che esaltano la cultura anti-Dio e la cultura della morte\". In occasione del conclave del 2005 venne inserito da molti organi di stampa tra i cardinali considerati papabili. Il settimanale \"Time\" afferm\u00f2 che \"vista la sua grande esperienza diplomatica la sua elezione rappresenterebbe una scelta coraggiosa dal mondo in via di sviluppo\".\nIl 20 maggio 2006 papa Benedetto XVI lo nomin\u00f2 prefetto della Congregazione per l'evangelizzazione dei popoli e presidente della Commissione interdicasteriale per i religiosi consacrati, in sostituzione del cardinale Crescenzio Sepe, nominato nuovo arcivescovo di Napoli. Dallo stesso giorno fu anche gran cancelliere della Pontificia Universit\u00e0 Urbaniana sostituendo anche in questo ruolo il cardinale Sepe. Rimase in carica fino al 10 maggio 2011 quando si ritr\u00f2 per raggiunti limiti di et\u00e0 e venne sostituito dall'arcivescovo Fernando Filoni.\nPartecip\u00f2 al conclave del 2013 che elesse papa Francesco. Il 14 aprile 2016, al compimento dell'ottantesimo anno di et\u00e0, usc\u00ec dal novero dei cardinali elettori.\nPartecip\u00f2 alla X assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 30 settembre al 27 ottobre 2001 sul tema \"Il Vescovo: Servitore del Vangelo di Ges\u00f9 Cristo per la speranza del mondo\", della quale fu anche presidente delegato, alla XI assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 2 al 23 ottobre 2005 sul tema \"L'Eucaristia: fonte e culmine della vita e della missione della Chiesa\", alla XII assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 5 al 26 ottobre 2008 sul tema \"La Parola di Dio nella vita e nella missione della Chiesa\" e alla II assemblea speciale per l'Africa del Sinodo dei vescovi che ebbe luogo nella Citt\u00e0 del Vaticano dal 4 al 25 ottobre 2009 sul tema \"La Chiesa in Africa a servizio della riconciliazione, della giustizia e della pace. \"Voi siete il sale della terra... Voi siete la luce del mondo\" (Mt 5, 13.14)\".\nFu membro della Congregazione per la dottrina della fede dal 15 maggio 2001, della Congregazione per il culto divino e la disciplina dei sacramenti, della Congregazione per le Chiese orientali, della Congregazione per l'educazione cattolica, del Pontificio consiglio della cultura, del Pontificio consiglio per i laici, del Pontificio consiglio per la promozione dell'unit\u00e0 dei cristiani, del Pontificio consiglio per il dialogo interreligioso, del Pontificio consiglio delle comunicazioni sociali, del Pontificio consiglio per i testi legislativi dal 6 maggio 2008 e della Pontificia commissione per i beni culturali della Chiesa dal 18 maggio 2001.\nFu inviato speciale del papa alle celebrazioni per il decimo anniversario della visita papale in Albania che ebbe luogo a Tirana il 25 aprile 2003, alle celebrazioni del centenario dell'evangelizzazione del Ghana che ebbero luogo a Navrongo il 23 aprile 2007, all'inaugurazione dell'anno giubilare per il 150\u00ba anniversario delle apparizioni della Beata Vergine Maria a Santa Bernadette Soubirous che ebbe luogo nel Santuario di Nostra Signora di Lourdes, in Francia, l'8 dicembre 2007, alle celebrazioni del nuovo millennio cristiano in Etiopia che si svolsero ad Addis Abeba dal 2 al 4 maggio 2008 in occasione del congresso eucaristico nazionale etiopico e alle celebrazioni conclusive dell'anno giubilare della Chiesa in Vietnam nel 350\u00ba anniversario della creazione dei due primi vicariati apostolici e nel 50\u00ba anniversario dell'istituzione della gerarchia cattolica che ebbero luogo presso il Santuario Mariano di La Vang dal 4 al 6 gennaio 2011.\nMor\u00ec a Roma alle ore 20 del 19 giugno 2017 dopo una lunga malattia. Le esequie si tennero il 21 giugno alle ore 15 all'Altare della Cattedra della basilica di San Pietro: la liturgia esequiale venne celebrata dal cardinale Angelo Sodano, decano del Collegio Cardinalizio, mentre al termine della celebrazione papa Francesco presiedette il rito dell\"'ultima commendatio\" e della \"valedictio\". La salma venne poi tumulata nel sacello di Propaganda Fide nel cimitero del Verano.\nOpinioni.\nViolenze anticristiane.\nDurante il suo incarico come arcivescovo, Dias spesso condann\u00f2 la discriminazione contro i cristiani nella societ\u00e0 indiana attuata dai fondamentalisti ind\u00f9. Nel dicembre del 2001 invit\u00f2 i leader delle comunit\u00e0 religiose di tutta Bombay a casa sua per \"un incontro per la pace in un mondo lacerato dalla guerra e dall'odio\". Nel 2002 denunci\u00f2 le pressioni esercitate dalle autorit\u00e0 indiane sulle scuole cattoliche che \"hanno dovuto fare i conti con funzionari pubblici che non collaborano e abusivi, nonch\u00e9 con l'intimidazione\".\nAborto e omosessualit\u00e0.\nDias si autodefin\u00ec teologicamente conservatore e manteneva con forza le prese di posizione della Chiesa contro l'aborto e l'omosessualit\u00e0. Riteneva che gay e lesbiche potessero essere \"curati dalle loro tendenze innaturali\" attraverso il sacramento della penitenza.\nComunione anglicana.\nDurante un discorso pronunciato alla Conferenza di Lambeth espresse la sua disapprovazione per gli sfrenati cambiamenti che la Comunione anglicana stava vivendo. Disse infatti: \"Quando viviamo miopi nel presente fugace incuranti del nostro patrimonio passato e delle tradizioni apostoliche, potremmo ben essere affetti dal morbo di Alzheimer spirituale [...] o dal Parkinson ecclesiale\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90125", "revid": "599013", "url": "https://it.wikipedia.org/wiki?curid=90125", "title": "Andrea Caracciolo", "text": "Ha principalmente legato la sua carriera al Brescia, squadra della quale \u00e8 il secondo calciatore con pi\u00f9 presenze (418) e il primo per gol realizzati (179); \u00e8 inoltre il terzo miglior marcatore nella storia della Serie B con 132 reti (pi\u00f9 tre in incontri di play-off), nonch\u00e9 il primo per reti messe a segno con una sola squadra.\nBiografia.\nNato a Milano da una famiglia meridionale e cresciuto a Cesano Boscone, ha il diploma di elettrotecnico. \u00c8 tifoso del Milan e prima di diventare un calciatore professionista seguiva spesso le partite a San Siro. La famiglia di Caracciolo ha praticato il calcio: il padre, originario di Reggio Calabria, fu centrocampista in varie squadre lombarde; il fratello Vincenzo gioc\u00f2 nel ; lo zio Fortunato fu premiato come miglior giocatore in un'edizione del Torneo di Viareggio.\n\u00c8 soprannominato \"Airone\" per il suo caratteristico modo di esultare iniziato dopo che un giornale sportivo di Perugia titol\u00f2 un articolo su di lui: \"Vola airone!\".\n\u00c8 sposato con Gloriana Falletta e ha due figli gemelli, Beatrice e Riccardo, nati il 5 ottobre 2011.\nCaratteristiche tecniche.\nAttaccante completo, forte fisicamente e nel gioco aereo. In grado di fare reparto da solo, predilige proteggere palla per far salire la squadra favorendo i compagni con le sponde. Nonostante la stazza \u2013 che lo rende pericoloso sui cross e i calci da fermo \u2013 \u00e8 dotato di una buona tecnica individuale. Oltre a saper giocare con entrambi i piedi, all'occorrenza pu\u00f2 agire da seconda punta. Nel suo repertorio oltre al senso del goal, rientra la freddezza dagli undici metri. Si dimostra un abile rigorista, ha messo a segno 50 penalty su 61 calciati.\nCarriera.\nClub.\nInizi.\nAndrea Caracciolo da ragazzo giocava nel ruolo di difensore centrale. Inizi\u00f2 nelle giovanili del Milan in cui milit\u00f2 dagli 8 ai 13 anni. Milit\u00f2 poi nelle giovanili della Solbiatese e della SS Alcione. A cambiargli il ruolo in attaccante fu Paolo Sollier, allenatore del Sancolombano. Crebbe calcisticamente proprio nel Sancolombano, in Serie D, all'epoca denominata \"Campionato Nazionale Dilettanti\". In seguito si trasfer\u00ec al , in Serie C1, che lo gir\u00f2 in prestito alla , in Serie C2.\nBrescia e Perugia.\nNel 2001 fu notato dal Brescia, che lo tesser\u00f2. Caracciolo esord\u00ec ventenne in Serie A - sotto la gestione di Carlo Mazzone - in data 6 gennaio 2002, nella partita persa 2-1 contro il Bologna al Dall'Ara. I suoi primi due gol in massima serie sono datati 3 marzo 2002, nella partita contro il Piacenza, in cui batt\u00e9 due volte il portiere piacentino Guardalben (2-2).\nNell'agosto 2002 venne tesserato dal Perugia con la formula del prestito secco; la stagione trascorsa in Umbria non fu per\u00f2 molto proficua: disput\u00f2 22 partite segnando sole due reti. A fine stagione torn\u00f2 a Brescia. Nella stagione 2003-2004 segn\u00f2 12 reti e nella stagione 2004-2005 segn\u00f2 altre 12 reti, per un totale di 24 reti in 65 presenze in massima serie.\nPalermo.\nVenne acquistato dal Palermo il 1\u00ba luglio 2005 ed il calciatore firm\u00f2 un contratto quinquennale; alle \"Rondinelle\" vennero versati 8 milioni di euro pi\u00f9 l'intero cartellino di Possanzini. Nella stagione 2005-2006, con la maglia numero 29, il suo rendimento fu altalenante; tuttavia risult\u00f2 il miglior marcatore stagionale rosanero con 11 reti. Nella stagione successiva, con la maglia numero 10 sulle spalle, deluse un po' le attese: venne utilizzato perlopi\u00f9 come rimpiazzo e gioc\u00f2 regolarmente solo dopo l'infortunio di Amauri. Le sue prestazioni furono talvolta contestate dalla tifoseria palermitana.\nDurante l'esperienza in Sicilia, Caracciolo ha trovato le prime marcature in ambito europeo, realizzandone due: la prima in Coppa UEFA 2005-2006 all'Anorthosis e l'altra in Coppa UEFA 2006-2007 contro il West Ham. Caracciolo in 81 partite mise a segno 17 reti con la maglia del Palermo tra il campionato e le partite giocate nelle Coppe.\nL'esperienza di Caracciolo in rosanero non si rivel\u00f2 tra le pi\u00f9 positive, per sua stessa ammissione anche a causa del proprio carattere e della giovane et\u00e0.\nSampdoria.\nNel corso dell'estate del 2007 venne acquistato in compropriet\u00e0 dalla Sampdoria per la cifra di 4 milioni di euro. Nei suoi pochi mesi a Genova non brill\u00f2 particolarmente: part\u00ec solo 6 volte da titolare e sigl\u00f2 un'unica rete, in Cagliari-Sampdoria, terminata 3-0 per i blucerchiati. Indossava la maglia numero 29. Il suo scarso utilizzo fu dovuto pi\u00f9 che altro agli acquisti dei pariruolo Vincenzo Montella e Antonio Cassano.\nRitorno a Brescia.\nNel gennaio del 2008 \u00e8 stato acquistato dal Brescia, societ\u00e0 di Serie B, per 7 milioni di euro: 3,5 sono andati nelle casse dei blucerchiati, gli altri 3,5 nelle casse dei rosanero. Tornato a Brescia con la volont\u00e0 di ripartire da un ambiente che conosceva, ha di fatto rinunciato all'importante ingaggio degli scozzesi dei Rangers. Ha esordito il 2 febbraio contro il (partita vinta 4-1 al Rigamonti) bagnando il debutto con un gol. Tra gennaio e maggio 2008 ha collezionato 15 presenze segnando 7 reti; ha segnato anche un gol in 2 presenze nei play-off per la promozione in A per un totale di 17 presenze e 8 reti. Nella stagione 2008-2009 ha segnato 15 reti in 31 presenze. Ha giocato anche i 4 incontri dei play-off per la promozione senza segnare, per un totale di 35 presenze e 15 reti. Il 24 ottobre 2009 ha segnato una tripletta contro l'AlbinoLeffe ed il 23 gennaio 2010 un'altra contro il Crotone.\nNella stagione 2009-2010 ha ritrovato la forma migliore ritornando ad essere un bomber prolifico. In assenza di Davide Possanzini, ha indossato la fascia di capitano delle \"Rondinelle\". Conclude la stagione 2009-2010 con 24 reti segnate nel campionato regolare che lo piazzano secondo nella classifica marcatori (ex aequo con Pinilla, Antenucci e Bianchi) dietro a \u00c9der (27). Nei play-off per la promozione in Serie A gioca tutte e quattro le partite e segna una rete su calcio di rigore (peraltro decisiva ai fini del risultato) nella finalissima contro il Torino disputatasi il 13 giugno 2010 allo Stadio Mario Rigamonti (vittoria 2-1). Il Brescia ottiene la promozione in Serie A e Caracciolo conclude la stagione da capocannoniere della squadra (25 reti).\nNella stagione 2010-2011 torna al gol in massima serie trasformando un calcio di rigore nella seconda giornata di campionato contro la sua ex squadra, il Palermo, nella partita terminata 3-2. Il 24 ottobre trova la centesima marcatura tra i professionisti, in occasione della partita Lecce-Brescia terminata 2-2. . Chiude la stagione con 33 presenze e 12 reti.\nGenoa.\nIl 31 agosto 2011, ultimo giorno di calciomercato, passa al Genoa in compartecipazione. Esordisce in maglia rossoblu l'11 settembre in occasione di Genoa-Atalanta (2-2) della seconda giornata di campionato (la prima \u00e8 stata rinviata); segna invece il suo primo gol nella partita pareggiata per 2-2 contro la Juventus a Torino il 22 ottobre (ottava giornata), realizzando il gol del pareggio finale.\nNovara.\nIl 4 gennaio 2012 passa in prestito al Novara.\nDebutta in maglia azzurra alla prima partita utile, ovvero Novara-Fiorentina (0-3) della 17\u00aa giornata di campionato, giocando titolare e uscendo al 69' per far posto a Pablo Granoche. Il 12 febbraio seguente realizza la sua prima rete con la maglia del Novara decisiva per la vittoria in trasferta, la prima stagionale della squadra, contro l'Inter. Chiude la stagione con 18 presenze e un altro gol in Roma-Novara (5-2) della 30\u00aa giornata, retrocedendo.\nA fine stagione Brescia e Genoa non trovano un accordo risolvendo la compartecipazione alle buste: \u00e8 il Brescia ad aggiudicarsi l'intero cartellino del giocatore.\nTerzo ritorno a Brescia.\nRitornato a Brescia per la terza volta, realizza nella prima partita ufficiale della stagione, Brescia-Cremonese (1-2), il gol del momentaneo pareggio. Il 4 maggio, nella partita contro l', realizza la sua quarta tripletta con la maglia bresciana, segnando anche il centesimo gol con le rondinelle. Il 18 maggio, segnando il gol del 2-0 contro il , segna il suo 102\u00ba gol in campionato con la maglia delle rondinelle, eguagliando il record di Virginio De Paoli, miglior marcatore della storia biancazzurra, e superandolo nella successiva partita dei play-off contro il Livorno, del 22 maggio.\nIl 4 giugno 2014 rinnova il contratto fino al 2017. Il 12 giugno 2015 rinnova fino al 2018. Il 27 ottobre 2015, nel match infrasettimanale Crotone-Brescia, gioca la partita numero 300 con la maglia della squadra lombarda. Per omaggiare questo traguardo, il 31 ottobre, prima di Brescia- (dove \u00e8 proprio lui a segnare l'unico goal dell'incontro), il giocatore ha ricevuto una maglia celebrativa con il numero a tre cifre. Il 19 dicembre 2015, nella sfida interna contro lo Spezia, realizza la rete numero 100 in Serie B, diventando il secondo calciatore (dopo Roberto Paci con la Lucchese negli anni novanta) ad aver realizzato almeno 100 gol in B con la stessa squadra. \nil 30 giugno 2018, scadenza del contratto che lo legava al club bresciano, diventa ufficialmente svincolato.\nFeralpisal\u00f2 e Lumezzane.\nIl 12 luglio 2018 sottoscrive un contratto biennale con la , squadra militante in Serie C. Il 7 ottobre 2018, segna la sua prima rete con la maglia dei \"Leoni del Garda\", nella vittoria per 3-1 in casa contro il Teramo. A fine stagione risulta essere il miglior marcatore della squadra, con 12 reti segnate. Il 13 luglio 2020, dopo due anni in cui ha disputato 67 partite e realizzato 21 reti in tutte le competizioni, la Feralpisal\u00f2 decide di non rinnovargli il contratto.\nIl 28 luglio 2020, insieme all'ex compagno di squadra alla Feralpisal\u00f2 Simone Pesce, viene tesserato dal , militante in Eccellenza.\nNazionale.\nCon la Nazionale Under-21 ha collezionato 10 presenze e una rete, siglata il 27 aprile 2004 a Trento in amichevole contro la (4-0). Ha vinto il campionato europeo Under-21 nel 2004.\nConta anche due presenze, senza reti, nella nazionale maggiore: una durante la gestione Lippi e una nel corso della gestione Donadoni.\nStatistiche.\nTra club, nazionale maggiore e nazionali giovanili, Andrea Caracciolo ha totalizzato globalmente 732 presenze segnando 250 reti, alla media di 0,34 gol a partita.\nPresenze e reti nei club.\n\"Statistiche aggiornate al 30 giugno 2021.\""}
{"id": "90127", "revid": "2225", "url": "https://it.wikipedia.org/wiki?curid=90127", "title": "Giulio Alenio", "text": ""}
{"id": "90133", "revid": "163270", "url": "https://it.wikipedia.org/wiki?curid=90133", "title": "Jimmy Knepper", "text": "Biografia.\nNato a Los Angeles, California, Jimmy Knepper inizi\u00f2 molto giovane lo studio del trombone.\nNegli anni quaranta suon\u00f2 in orchestre da ballo e combo locali, e ben presto fu ingaggiato da formazioni di rilievo come Dean Benedetti (\u201cDean Benedetti's Baron of Rhythm\u201d), Freddie Slack (1947), Roy Porter (1948-1949), Charlie Spivak (1950-1951), Charlie Barnet (1951) e Woody Herman.\nNegli anni cinquanta cominci\u00f2 una fruttuosa collaborazione con Charles Mingus. Questa relazione termin\u00f2 assai tempestosamente nel 1962. Mingus aggred\u00ec fisicamente due volte Knepper: la seconda, quando Knepper rifiut\u00f2 di accollarsi pi\u00f9 lavoro per un concerto alla Town Hall di New York, Mingus lo colp\u00ec in bocca rompendogli un dente e rovinandogli l'imboccatura (dovettero passare diversi anni perch\u00e9 Knepper recuperasse l'intera estensione del suo strumento). Nel processo che segu\u00ec, a Mingus fu comminata una pena con sospensione condizionale..\nIn seguito lavor\u00f2 anche con Art Pepper e Stan Kenton. Negli anni sessanta collabor\u00f2 ancora con Mingus, Benny Goodman e Gil Evans.\nVerso la fine degli anni '60 suon\u00f2 nella Thad Jones/Mel Lewis Orchestra, mentre negli anni settanta fu membro della big band di Lee Konitz e collabor\u00f2 con la Mingus Dinasty.\nKnepper fu un virtuoso dello strumento, fra i pochi trombonisti a convertirsi senza compromessi al bebop, tecnicamente al pari di J. J. Johnson ma con uno stile decisamente originale, e incise alcuni album da solista di un certo rilievo, come ad esempio \u201cCunningbird\u201d.\nAffetto dalla malattia di Parkinson mor\u00ec all'et\u00e0 di 75 anni a Triadelphia nel Virginia Occidentale, USA."}
{"id": "90138", "revid": "1935652", "url": "https://it.wikipedia.org/wiki?curid=90138", "title": "Marco C\u00e9", "text": "Biografia.\nNasce ad Izano, nel cremasco, l'8 luglio 1925 da una famiglia di agricoltori.\nFormazione e ministero sacerdotale.\nCompie gli studi teologici presso la Pontificia Universit\u00e0 Gregoriana e il Pontificio Istituto Biblico, dove consegue la laurea in Teologia dogmatica e la licenza in Sacra scrittura.\nRiceve l'ordinazione sacerdotale il 27 marzo 1948 nella basilica di San Giovanni in Laterano dalle mani dell'arcivescovo Luigi Traglia, poi cardinale.\nIn seguito, insegna al seminario della diocesi di Crema, del quale nel 1958 assume l'incarico di rettore. Nella sua diocesi di origine ha presieduto sin dalla sua fondazione la Commissione Liturgica seguendo l'attuazione della riforma liturgica di Paolo VI.\nMinistero episcopale e cardinalato.\nEletto vescovo titolare di Vulturia e vescovo ausiliare di Bologna il 22 aprile 1970 da papa Paolo VI, riceve la consacrazione episcopale nella cattedrale di Crema il 17 maggio dello stesso anno (giorno di Pentecoste) dal vescovo Carlo Manziana; inizia il suo ministero episcopale il 29 giugno 1970 durante la solenne concelebrazione eucaristica tenutasi nella basilica di San Petronio.\nDopo sei anni di permanenza nell'arcidiocesi di Bologna (in cui ricoprir\u00e0 l'incarico di vicario generale) viene nominato assistente ecclesiastico generale dell'Azione Cattolica.\nPatriarca di Venezia.\nIl 7 dicembre 1978 papa Giovanni Paolo II lo nomina patriarca di Venezia, succedendo cos\u00ec al cardinale Albino Luciani, eletto il 26 agosto 1978 al soglio di Pietro con il nome di papa Giovanni Paolo I e prematuramente scomparso dopo soli 33 giorni di pontificato. Il 6 gennaio 1979 prende possesso della sede veneziana diventando il 46\u00ba successore di san Lorenzo Giustiniani.\n\u00c8 stato creato e pubblicato cardinale da papa Giovanni Paolo II nel concistoro del 30 giugno 1979 e ha ricevuto il titolo di San Marco. Dal momento della sua creazione e fino alla nomina del cardinale Carlo Maria Martini \u00e8 stato il porporato italiano pi\u00f9 giovane.\nDal 1979 al 2002 \u00e8 stato presidente della Conferenza Episcopale Triveneta.\nNominato vicepresidente della Conferenza Episcopale Italiana il 5 luglio 1979, fu confermato il 30 aprile 1982 e nuovamente il 29 maggio 1985, rimanendo in carica fino al 15 maggio 1990.\nNel 1986 fu eletto delegato della Conferenza Episcopale Italiana alla Settima Assemblea Generale Ordinaria del Sinodo dei Vescovi su \"La vocazione e la missione dei laici nella Chiesa e nel mondo\" (1-31 ottobre 1987). Nel 1989 fu eletto delegato della Conferenza Episcopale Italiana alla Ottava Assemblea Generale del Sinodo dei Vescovi su \"La formazione dei sacerdoti nelle circostanze attuali\" (30 settembre - 28 ottobre 1990).\nIl 3 marzo 2002 accoglie il suo successore, il patriarca Angelo Scola.\nDopo la morte di Giovanni Paolo II partecipa al conclave che elegger\u00e0 al quarto scrutinio il cardinale Joseph Ratzinger, papa Benedetto XVI; durante il conclave \u00e8 il \"decano anagrafico\" del Collegio cardinalizio ovvero il pi\u00f9 anziano di tutti i cardinali elettori.\nPredica gli esercizi spirituali quaresimali per la Curia romana, tenutisi in Vaticano tra il 5 e l'11 marzo 2006.\nRicoverato all'Ospedale civile di Venezia per la frattura di un femore, si spegne il 12 maggio 2014 all'et\u00e0 di 88 anni. Dopo le esequie, la salma \u00e8 stata tumulata nella cripta della basilica di San Marco.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90139", "revid": "287204", "url": "https://it.wikipedia.org/wiki?curid=90139", "title": "Marco Ce", "text": ""}
{"id": "90140", "revid": "260676", "url": "https://it.wikipedia.org/wiki?curid=90140", "title": "Metropolis (film 1927)", "text": "Metropolis \u00e8 un film muto del 1927 diretto da Fritz Lang, considerato il suo capolavoro.\nLang ambienta il film in un futuro distopico (nel 2026, esattamente a 99 anni di distanza da quello di produzione del film, presentato in prima assoluta il 10 gennaio 1927) in cui le divisioni classiste sembrano accentuarsi. Il film \u00e8 tra le opere simbolo del cinema espressionista ed \u00e8 universalmente riconosciuto come modello di gran parte del cinema di fantascienza moderno, avendo ispirato pellicole quali \"Blade Runner\" e \"Guerre stellari\".\nTrama.\nNel futuro 2026 un gruppo di ricchi industriali governa la citt\u00e0 di Metropolis dai loro grattacieli e costringe al continuo lavoro la classe proletaria relegata nel sottosuolo cittadino. L'imprenditore-dittatore \u00e8 Joh Fredersen, che vive in cima al grattacielo pi\u00f9 alto; il figlio Freder vive invece in un irreale giardino eterno popolato da sensuali fanciulle.\nImprovvisamente irrompe nel giardino l'insegnante e profeta Maria, accompagnata dai figli degli operai, che lo invita a guardare i \"suoi fratelli\". Freder rimane cos\u00ec colpito dalla visita di questa donna, che decide di visitare il sottosuolo e immediatamente si rende conto delle condizioni disumane in cui sono costretti a lavorare gli operai che, anche se stremati, non possono commettere il minimo errore, pena l'esplosione della \"macchina M\" di cui si occupano (che fornisce acqua corrente alla citt\u00e0, tramite pompe a vapore alimentate deviando un fiume sotterraneo e surriscaldandone l'acqua) e la morte dei meno fortunati, evento a cui Freder stesso assiste. Ancora in preda alle allucinazioni, dovute agli scoppi e ai fumi degli impianti, vede la Macchina M come un grande Moloch che ingoia le sue vittime umane.\nSconvolto da tanto orrore e brutalit\u00e0 decide di parlarne con suo padre per far cambiare le cose, ma il padre si preoccupa solo della minaccia che l'incidente pu\u00f2 costituire per il suo potere. Grot, il capotecnico della Macchina Cuore (\"Herzmaschine\", il generatore che alimenta sia la citt\u00e0 che la Macchina M), porta a Joh alcune mappe trovate nei vestiti degli operai morti nell'incidente alla Macchina M. Joh, di conseguenza, licenzia in tronco l'assistente Josaphat per non avergli riferito in tempo dell'incidente e delle mappe trovate in tasca agli operai. Freder, disapprovando la scelta del padre, rincorre l'assistente e lo salva dal suicidio, dopodich\u00e9 inizia il viaggio nei sobborghi di Metropolis per entrare in contatto con i suoi concittadini, inconsapevole che nel frattempo il padre ha ingaggiato la spia \"lo Smilzo\" per pedinarlo.\nFreder decide di fingersi operaio per vivere sulla propria pelle le fatiche dei lavoratori: regala i vestiti all'operaio 11811, ormai sfinito dalla fatica, e lo sostituisce alla macchina. Il suo compito \u00e8 quello di spostare continuamente le lancette su una ruota in maniera da unire due luci che si illuminano sul bordo. In una visione la sua macchina si trasforma in un enorme quadrante di orologio che segna dieci ore, le dieci ore del turno di lavoro, e quando sta per terminare sembra tornare minacciosamente indietro. Ben presto Freder si rende conto delle condizioni disumane in cui sono costretti a lavorare i dipendenti di suo padre, costretti a sopportare calore, fumi e orari impossibili che li fiaccano alla soglia dello svenimento. Al termine del turno un operaio dall'aria cospiratrice, confondendo Freder per un collega, gli d\u00e0 appuntamento nel sottosuolo perch\u00e9 una \"lei\" li vuole vedere.\nQuesta donna \u00e8 Maria, che accoglie gli operai sfiniti dal lavoro raccontando la storia della torre di Babele: cos\u00ec come la torre di Babele fu costruita dagli schiavi per avvicinarsi al cielo, Metropolis fu costruita dalle braccia del proletariato per farci abitare i ricchi. Maria predica la pace futura e l'avvento di un mediatore che porr\u00e0 fine alle iniquit\u00e0 perpetrate dai capitalisti sugli operai. Questi per\u00f2, sfiniti dalla dura giornata lavorativa, ascoltano con malavoglia le parole di Maria ed uno di loro a gran voce dice che non aspetteranno ancora per molto. Mentre gli operai se ne vanno, Freder rimane inginocchiato, estasiato dalle parole di Maria tanto da innamorarsene. Questo amore viene ricambiato dalla giovane ragazza, che lo bacia e gli d\u00e0 appuntamento alla cattedrale per il giorno seguente.\nNel frattempo Joh fa visita al professor C. A. Rotwang, uno scienziato pazzo con una protesi al posto della mano destra, inventore delle macchine che fanno funzionare la citt\u00e0. Rotwang vive isolato in una vecchia casa, struggendosi per la perdita della donna che amava, Hel, la madre di Freder morta di parto, che respinse l'inventore, scegliendo Joh al suo posto. Lo scienziato la rimpiange ancora e ne tiene in casa un busto, posto su di un piccolo monumento. Rotwang presenta a Joh la sua ultima invenzione: un \"uomo-macchina\", in grado di sostituire in tutto l'uomo. Il prototipo robotico diventer\u00e0 un androide dalle sembianze femminili indistinguibile da una persona in carne e ossa, che lo scienziato spera di poter usare per \"resuscitare\" Hel.\nJoh chiede all'inventore cosa rappresentino le mappe trovate in tasca agli operai: l'inventore capisce che si tratta delle catacombe, situate ad un terzo livello della citt\u00e0, al di sotto delle abitazioni dei lavoratori. Facendogli segno di seguirlo, lo conduce attraverso un intricato percorso che li porter\u00e0 ad ascoltare il discorso di Maria. Joh capisce che il figlio non aveva tutti i torti quando parlava di possibili rivolte operaie e decide pertanto di prendere delle contromisure, incaricando l'inventore di rapire Maria per dare al robot le sue sembianze, in modo da poter controllare i malumori degli operai attraverso la predicazione di una falsa Maria.\nL'inventore rapisce la donna e, per mezzo di un congegno basato su onde elettromagnetiche, copia l'esteriorit\u00e0 di Maria e la trasferisce al robot. La Maria-robot viene inviata a Yoshiwara, un postribolo della zona dei divertimenti di Metropolis, esibendosi con tutta la bellezza della Maria-umana alla presenza dell'aristocrazia di Metropolis; il pubblico, tutto maschile, rimane a bocca aperta dinanzi alla giovane ragazza e si scatena in contese e follie dettate dalla lussuria senza freno della donna robot, incarnazione della meretrice di Babilonia. Nella scena la finta Maria appare a cavallo di un mostro che evoca l\"'Apocalisse di Giovanni\".\nIl giovane Freder, dopo aver scoperto il robot nell'ufficio del padre e convinto che sia la vera Maria, si ammala e cade preda di terribili allucinazioni. Maria in realt\u00e0 \u00e8 ancora nella casa di Rotwang che le confessa di aver programmato il robot affinch\u00e9 esso induca gli operai a distruggere le macchine, contravvenendo per vendetta alle istruzioni di Joh, suo antico rivale in amore; quindi le intima di rimanere con lui. La Maria-robot aizza gli operai a cui non par vero di iniziare la \"rivoluzione\": solo Freder, con l'aiuto di Josaphat, capisce immediatamente che colei che sta parlando non \u00e8 la vera Maria, ma non viene creduto perch\u00e9 viene riconosciuto essere il figlio del padrone e perci\u00f2 viene picchiato e scacciato dal sottosuolo.\nGli operai si ribellano e fuoriescono in massa dal sottosuolo, distruggendo in parte la Macchina M, senza riuscire a metterla del tutto fuori uso. Maria-robot stessa incita a non lasciare indietro n\u00e9 uomini n\u00e9 donne. Joh, avvisato da Grot della situazione, d\u00e0 ordine di aprire i cancelli e lasciare arrivare la folla alla Macchina Cuore. La distruzione del generatore causerebbe il definitivo spegnimento della Macchina M, e quindi l'allagamento del sottosuolo, e delle case degli stessi insorti. La falsa Maria, alla testa dei ribelli, sovraccarica il generatore che esplode. Metropolis, regno del lusso e del benessere, collassa: il maestoso sistema d'illuminazione cessa di funzionare e le ripide strade della citt\u00e0 divengono un cimitero di lamiere. Joh si rende conto di quanto sta accadendo dopo essersi recato a casa di Rotwang per ricevere consiglio e aver scoperto il piano di distruzione di quest'ultimo: preso dalla disperazione, tramortisce lo scienziato, permettendo cos\u00ec a Maria di fuggire e di salvare, assieme a Freder, i bambini imprigionati nel sottosuolo allagato.\nJoh \u00e8 disperato per la scomparsa del figlio e lo Smilzo gli ricorda che all'indomani dovr\u00e0 rendere conto a migliaia di persone infuriate di quello che \u00e8 successo ai loro figli nella citt\u00e0 sotterranea. Maria discende nella citt\u00e0 sotterranea per cercare di sedare la ribellione, ma rimane isolata dalla caduta degli ascensori causata dall'esplosione. Intanto gli operai, felici per aver distrutto le cause della loro oppressione, ballano e cantano intorno alle macchine; a ricondurli alla ragione ci pensa il guardiano della macchina centrale Grot, che ricorda loro di non aver pensato alle conseguenze del loro operato, ovvero che con la distruzione delle macchine le loro case si sarebbero allagate e all'interno di esse vi erano i loro bambini.\nAnche gli operai, dopo aver ascoltato le parole del capo-operaio, cadono in uno stato di prostrazione e in preda al furore vendicativo decidono di punire Maria che li ha spinti alla rivolta. Inizialmente viene catturata la vera Maria, che riesce a fuggire nascondendosi a Yoshiwara. Per un fortunato scambio i ribelli catturano la Maria-robot che viene legata a un palo e bruciata come una strega, tra le urla di Freder, trattenuto a stento dalla folla assetata di vendetta, che crede sia la sua amata; di sangue per\u00f2 non ne scorre, poich\u00e9 \"sciolta\" l'esteriorit\u00e0 di Maria, rimane il metallo lucido del robot tra lo stupore e lo spavento dei carnefici.\nLa vera Maria viene nuovamente catturata da Rotwang intenzionato a ucciderla per paura che gli operai scoprano il suo piano e lo uccidano a sua volta. Maria riesce a liberarsi ma egli la insegue fino alla terrazza della cattedrale gotica. Freder li segue e si scaglia contro l'inventore per salvare Maria che viene portata da Rotwang sopra il tetto a spiovente. Nel frattempo Joh giunge alla piazza e assiste a tutta la scena, con la paura che il figlio possa essere scaraventato a terra dall'inventore; fortunatamente Freder riesce a spuntarla e a morire \u00e8 Rotwang, che precipita dalla cattedrale. La sequenza finale segna l'intesa tra gli operai e il padrone avvenuta tramite Freder, il mediatore profetizzato da Maria che finalmente \u00e8 arrivato a portare pace ed armonia tra le genti.\nIl finale del film, scritto da Thea von Harbou, venne in seguito ripudiato da Lang. Quello scritto da Lang avrebbe visto i due innamorati partire su un razzo mentre la citt\u00e0 veniva distrutta dagli sconvolgimenti della ribellione.\nProduzione.\nL'ispirazione per \"Metropolis\" deriva da un'esperienza personale di Lang. Mentre stava arrivando negli Stati Uniti per la prima di \"I nibelunghi\", Lang rimase colpito e impressionato dalla vista notturna di New York e del suo skyline. La produzione impegn\u00f2 la troupe per diciannove mesi: trecentodieci giorni di riprese e sessanta notti furono necessarie per produrre 600.000 metri di pellicola. Erich Pommer e la casa di produzione UFA non badarono a spese per la lavorazione, assoldando 36.000 comparse.\nLa lavorazione si protrasse dal 22 maggio 1925 al 30 ottobre 1926. Vennero girati 620.000 metri di negativo e impiegati, secondo la pubblicit\u00e0, 8 attori di primo piano, 25.000 uomini, 11.000 donne, 1.100 calvi, 750 bambini, , 3.500 paia di scarpe speciali, 50 automobili. L'investimento super\u00f2 i 5 milioni di marchi tedeschi di allora. Queste spese non vennero coperte dagli introiti della distribuzione, tanto che la UFA and\u00f2 in bancarotta: Alfred Hugenberg, editore e membro del Partito Nazista, compr\u00f2 la casa di produzione trasformandola in parte nella macchina propagandistica del nazismo.\nSceneggiatura.\nLa sceneggiatura di \"Metropolis\", scritta da Fritz Lang e da sua moglie Thea von Harbou, un'attrice tedesca, deriva da un romanzo scritto dalla Harbou al solo scopo di essere utilizzato per una pellicola, romanzo che usc\u00ec in forma seriale sul periodico \"Das Illustrierte Blatt\". Dunque la Harbou e Lang collaborarono alla sceneggiatura derivata dal romanzo; dalla trama furono rimosse varie parti originali e temi presenti nel romanzo, compresa la maggior parte dei riferimenti alla magia e all'occulto. La sceneggiatura fu pi\u00f9 volte riscritta e ad un certo punto contenne un finale dove Freder avrebbe volato verso le stelle; questo elemento narrativo diventer\u00e0 pi\u00f9 tardi la base di un altro film di Lang, \"Una donna nella luna\".\nRiprese.\nIl film \u00e8 costruito come un'opera lirica ed \u00e8 diviso in tre parti: il \"Prologo\", che dura per l'intera prima met\u00e0 del film, un breve \"Intermezzo\" e un \"Furioso\", che segna le scene finali.\nDal punto di vista tecnico, nel 1927 \"Metropolis\" era un film all'avanguardia. In esso vennero utilizzate tecniche di ripresa strabilianti per l'epoca, tra cui spiccava l'introduzione del cosiddetto effetto Sch\u00fcfftan, dal nome del fotografo Eugen Sch\u00fcfftan, che permetteva la creazione di mondi virtuali a costi relativamente bassi. Si trattava di una proiezione di fondali dipinti, tramite un sistema di specchi inclinati a 45 gradi; lo specchio poteva essere grattato in una o pi\u00f9 parti, in modo che lo sfondo comparisse solo in alcuni punti della pellicola, curando nel dettaglio la profondit\u00e0 di campo. Nelle restanti parti si potevano poi usare scenografie tradizionali ed attori in carne ed ossa, con uno straordinario effetto di realt\u00e0. Questa tecnica venne usata, ad esempio, per creare la torre di Babele, la citt\u00e0 dei lavoratori, le viste aeree di Metropolis e l'enorme stadio di Metropolis in cui effetto Sch\u00fcfftan \u00e8 nella parte alta e i veri corridori sono nella parte bassa.\nInoltre in \"Metropolis\" si registra l'introduzione nel cinema d'autore del \"passo uno\", ovvero le riprese effettuate per singoli fotogrammi. Non esistendo all'epoca tecniche di montaggio adatte, le scene con esposizioni multiple sono state realizzate direttamente sul posto, riavvolgendo la pellicola e filmandovi sopra pi\u00f9 volte, in alcuni casi anche per trenta passaggi. Questa tecnica era delicata, in quanto un solo errore avrebbe compromesso tutto il lavoro. Tra le scene pi\u00f9 complesse quella degli occhi spalancati e sovrapposti nel bordello di Yoshiwara, che rappresenta la libidine degli uomini attratti dall'esibizione della finta Maria.\nEssenziale nella cinematografia di Lang \u00e8 la composizione dell'inquadratura, che crea un vero e proprio universo visionario senza per\u00f2 ostacolare la narrazione della storia. Lang fu anzi un maestro nel raggiungere un perfetto punto di equilibrio tra storia narrata, che scorre chiara e forte, e l'uso di effetti speciali ricchi di immagini travolgenti e simboliche.\nIl direttore della fotografia G\u00fcnther Rittau, che lavorer\u00e0 nuovamente con Lang per \"Una donna nella luna\", si occup\u00f2 degli effetti visivi della scena in cui viene creato l'\"Uomo-macchina\".\nLe architetture risentono fortemente dei i futuristi, come quelli di Antonio Sant'Elia e Mario Chiattone.\nDistribuzione.\nIl film fu proiettato per la prima volta il 10 gennaio 1927 all'Ufa-Palast am Zoo di Berlino.\nVersioni.\nLa versione originale del film, della durata di oltre due ore, and\u00f2 perduta durante la seconda guerra mondiale. Esistono diverse versioni del film che si differenziano per durata e montaggio. Lang mont\u00f2 una prima versione nel 1927, che venne subito accorciata dallo stesso di oltre trenta minuti. In seguito furono distribuite altre versioni.\nDel film esistono versioni diverse: una di 87 minuti a colori, con colonna sonora rock, realizzata nel 1984 dal musicista Giorgio Moroder e intitolata \"Giorgio Moroder presents Metropolis\" e un'altra dotata di colonna sonora con brani musicali provenienti dal repertorio non inedito di Philip Glass. Nel 2000 anche Jeff Mills, uno dei massimi esponenti della scena techno mondiale, ha composto una sua personale colonna sonora per la pellicola.\nUna versione restaurata \u00e8 stata edita nel 2001 per il mercato home video.\nIl 2 luglio 2008 a Buenos Aires fu ritrovata una bobina presso un collezionista privato in cui era presente il 95% del materiale altrimenti mancante altrove, poich\u00e9 perduto durante la seconda guerra mondiale. Infatti si riteneva che dell'originale \"Metropolis\" sopravvivessero solo tre quarti del negativo e alcune copie d'epoca di versioni ridotte. Le scene ritrovate sono state prese in custodia dalla Fondazione Friedrich Wilhelm Murnau in Germania che le ha reintegrate nella pellicola presentando il film completo con orchestrazione dal vivo al 60\u00ba Festival internazionale del cinema di Berlino il 12 febbraio 2010. In Italia questa versione, la pi\u00f9 completa con i suoi 148 minuti, \u00e8 uscita in DVD e Blu-Ray il 23 febbraio 2011, distribuita dalla Medusa. Nel marzo 2015, a cura della cineteca di Bologna, il film \u00e8 stato proiettato in 70 sale italiane e ne \u00e8 stato distribuito un cofanetto con due DVD e un libro; nel secondo DVD due documentari sul ritrovamento in Argentina di 25 minuti di pellicola ritenuti perduti e il restauro avvenuto in Germania.\nAccoglienza e critica.\nIl film non ebbe grande successo in Europa, dove si rivel\u00f2 un enorme \"flop\" all'uscita, ma negli Stati Uniti alla prima nazionale al Rialto di New York si presentarono oltre 10.000 persone.\nNonostante la reputazione di capolavoro ottenuta negli anni successivi, \"Metropolis\" fu fortemente criticato da alcuni nel periodo della sua uscita. Il critico del \"New York Times\" Mordaunt Hall lo defin\u00ec \u00aba technical marvel with feet of clay\u00bb (\u00abuna meraviglia tecnologica con i piedi di argilla\u00bb), H. G. Wells lo defin\u00ec \u00abthe silliest film\u00bb (\u00abil film pi\u00f9 sciocco\u00bb), mentre Luis Bu\u00f1uel lo defin\u00ec \u00abretorico, banale, intriso di romanticismo superato\u00bb. Col passare del tempo fu rivalutato sempre in meglio, guadagnandosi lo status di film di culto.\nAdolf Hitler amava \"Metropolis\" e lo considerava uno dei suoi film preferiti, come altre opere di Lang.\nFantafilm scrive che \"l'ottimistica, ingenua e sconcertante morale secondo cui l'amore tutto conquista, non diminuisce il valore di \"Metropolis\": la chiave di lettura del film non va probabilmente ricercata in un voluto messaggio politico, quanto in una pi\u00f9 universale rappresentazione della lotta tra bene e male, progresso scientifico e oscurantismo.\"\nIl valore culturale e tecnico del film lo ha portato ad essere stato il primo film inserito nel registro \"Memoria del mondo\", un progetto dell'UNESCO nato nel 1992 per salvaguardare le opere documentarie pi\u00f9 importanti dell'umanit\u00e0.\n\"Il Mereghetti\", famoso dizionario dei film curato da Paolo Mereghetti, assegna al film 4 stelle (il voto massimo possibile), e il critico lo definisce un monumento del cinema. \"Il Morandini\", altro dizionario, curato da Morando Morandini, invece gli assegna 3 stelle su 5, definendolo sopravvalutato e affermando: \u00abMetropolis \u00e8 un capolavoro di cinema decorativo, la messinscena di un delirio\u00bb. \"Il Farinott\"i, curato da Pino Farinotti, conferma il capolavoro, assegnandogli 5 stelle su 5.\nAdattamento televisivo.\nA dicembre del 2016, Sam Esmail (\"Mr. Robot\"), ha annunciato che adatter\u00e0 il film in una miniserie.\nInfluenza culturale.\nIl film \u00e8 il primo modello per tutta la cinematografia fantascientifica e nel tempo sono state moltissime le citazioni e omaggi, soprattutto in epoca contemporanea:"}
{"id": "90146", "revid": "1935652", "url": "https://it.wikipedia.org/wiki?curid=90146", "title": "Michele Giordano", "text": "Biografia.\nDopo le scuole primarie e medie fece ingresso nel seminario regionale di Potenza per gli studi liceali e successivamente in quello di Salerno. Nel seminario interregionale di Posillipo consegu\u00ec poi la licenza in teologia.\nIl 5 luglio 1953 fu ordinato sacerdote, per sei anni fu parroco a Scanzano Jonico.\nDopo sei anni, fu nominato nel 1959 direttore del Centro Catechistico e del Centro diocesano di studi sociali. Nel frattempo gli venne affidato l'incarico di assistente diocesano dell'Azione Cattolica.\nNel 1968 don Michele Giordano fu nominato vicario generale della diocesi, incarico che mantiene fino a quando, il 23 dicembre 1971 papa Paolo VI lo nomin\u00f2 alla sede titolare di Lari Castello e vescovo ausiliare di Matera oltre che amministratore apostolico di Irsina, Gravina e Altamura.\nRicevette la consacrazione episcopale il 5 febbraio 1972.\nIl 12 giugno 1974 venne promosso arcivescovo di Matera. Tra le sue prime e importanti iniziative vi fu la riapertura del Seminario diocesano, chiuso da ben sessant'anni. Dopo aver promosso numerosi convegni di studio, comp\u00ec, negli anni dal 1978 al 1982, la visita pastorale alla sua arcidiocesi per verificare lo stato di attuazione delle direttive emanate dal Concilio Vaticano II. In diocesi fond\u00f2 la Scuola superiore di Teologia per i laici e un centro per la pastorale familiare.\nIl 9 maggio 1987 venne promosso arcivescovo metropolita di Napoli. Fece il suo ingresso nell'arcidiocesi partenopea il 27 giugno successivo. Per prima cosa visit\u00f2 le carceri di Poggioreale, portando come afferm\u00f2: \"la speranza in cella\".\nI ventiquattro vescovi e arcivescovi della Campania, il 27 settembre 1987 lo elessero presidente della loro Conferenza episcopale regionale.\nNel novembre del 1987 si rec\u00f2 negli Stati Uniti visitando la comunit\u00e0 italiana residente in America, incontrando con particolare commozione la comunit\u00e0 napoletana. L'occasione della visita fu l'esposizione del tesoro di san Gennaro allestita al Museo di Brooklyn.\nLa domenica delle Palme del 1988 pubblic\u00f2 la sua prima lettera pastorale dal titolo \"Sicut flumen pax tua\" che, oltre a essere il titolo del suo primo documento alla Chiesa di Napoli era anche il motto del suo stemma episcopale.\nCreato e pubblicato cardinale di Santa Romana Chiesa da papa Giovanni Paolo II nel concistoro del 28 giugno 1988 con il titolo di San Gioacchino ai Prati di Castello, fu membro della Congregazione per il Clero e del Pontificio Consiglio della Pastorale per gli Operatori Sanitari. Fino alla creazione del cardinale Camillo Ruini \u00e8 stato il porprorato italiano pi\u00f9 giovane.\nDurante i diciannove anni di episcopato a Napoli si preoccup\u00f2 di dare applicazione al XXX sinodo diocesano celebrato dal predecessore, il cardinale Corrado Ursi. Ebbe come vescovi ausiliari e principali collaboratori prima monsignor Ciriaco Scanzillo e monsignor Agostino Vallini (poi cardinale e dal 27 giugno 2008 vicario generale di Sua Santit\u00e0 per la diocesi di Roma), poi monsignor Vincenzo Pelvi (dal 14 ottobre 2006 arcivescovo ordinario militare per l'Italia e poi arcivescovo di Foggia-Bovino) e monsignor Filippo Iannone (dal 19 giugno 2009 vescovo di Sora-Aquino-Pontecorvo e poi vicegerente di Roma).\nIl 26 settembre 2005 present\u00f2 le dimissioni dal governo dell'arcidiocesi di Napoli per raggiunti limiti di et\u00e0; accettate da papa Benedetto XVI, venne nominato amministratore apostolico dell'arcidiocesi fino alla nomina, il 20 maggio 2006, del cardinale Crescenzio Sepe, gi\u00e0 Prefetto della Congregazione per l'Evangelizzazione dei Popoli.\nDopo il ritiro dal governo dell'arcidiocesi rimase a vivere a Napoli presso la Basilica dell'Incoronata Madre del Buon Consiglio a Capodimonte assistito dal suo segretario particolare Monsignor Salvatore Ardesini e dalle Suore Francescane dei Sacri Cuori.\nIl 26 settembre 2010, al compimento degli ottanta anni di et\u00e0, perde la possibilit\u00e0 di entrare in un futuro conclave.\nRicoverato per una settimana all'ospedale Monaldi di Napoli a seguito di un malore improvviso, mor\u00ec nella tarda serata del 2 dicembre 2010 all'et\u00e0 di 80 anni. \u00c8 sepolto nella basilica dell'Incoronata Madre del Buon Consiglio a Napoli.\nNel 2012 gli \u00e8 stato intitolato un premio letterario e nel 2014 gli \u00e8 stata intitolata una piazza nel suo paese natale, Sant\u2019Arcangelo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nPremi e riconoscimenti.\nNel 1988 gli \u00e8 stato conferito dall'Amministrazione comunale di Pomarico (MT), il premio LucaniaOro per l'apostolato."}
{"id": "90147", "revid": "123145472", "url": "https://it.wikipedia.org/wiki?curid=90147", "title": "Severino Poletto", "text": "Biografia.\nNasce a Salgareda, in provincia e diocesi di Treviso, il 18 marzo 1933. Cresce a San Nicol\u00f2, frazione del comune di Ponte di Piave, prima del trasferimento della famiglia in Piemonte.\nIl 29 giugno 1957 \u00e8 ordinato presbitero, per la diocesi di Casale Monferrato, dal vescovo Giuseppe Angrisani.\nDopo essere stato per 5 anni vice-parroco a Montemagno torna a Casale dove presta servizio come vicario parrocchiale, educatore in seminario e in seguito come parroco.\nMinistero episcopale e cardinalato.\nIl 3 aprile 1980 papa Giovanni Paolo II lo nomina vescovo coadiutore di Fossano. Il 17 maggio seguente riceve l'ordinazione episcopale, nella cattedrale di Sant'Evasio a Casale Monferrato, dal cardinale Anastasio Alberto Ballestrero, coconsacranti il vescovo Carlo Cavalla e l'arcivescovo Giovanni Francesco Dadone. Il 22 giugno prende possesso della diocesi.\nIl 29 ottobre dello stesso anno, per coadiutoria, diventa vescovo di Fossano, succedendo all'arcivescovo \"ad personam\" Giovanni Francesco Dadone.\nIl 16 marzo 1989 \u00e8 trasferito alla diocesi di Asti, dove succede a Franco Sibilla, dimessosi per motivi di salute. L'11 giugno successivo prende possesso della diocesi.\nIl 19 giugno 1999 lo stesso papa lo nomina arcivescovo metropolita di Torino; succede al cardinale Giovanni Saldarini, dimessosi per motivi di salute. Il 5 settembre seguente prende possesso dell'arcidiocesi, mentre dal 22 settembre \u00e8 anche custode pontificio della Santa Sindone.\nNel concistoro del 21 febbraio 2001 papa Giovanni Paolo II lo crea cardinale presbitero di San Giuseppe in Via Trionfale, titolo \"pro hac vice\", di cui prende possesso il 19 marzo dello stesso anno.\nIl 18 e il 19 aprile 2005 partecipa come cardinale elettore al conclave che porta all'elezione di papa Benedetto XVI.\nIl 10 marzo 2008, poco prima di compiere 75 anni, invia una lettera di dimissioni a papa Benedetto XVI, cos\u00ec come prevede il diritto canonico. Il 19 marzo riceve una comunicazione del nunzio apostolico, a nome del pontefice, con la quale gli viene prolungato di due anni l'ufficio di arcivescovo di Torino.\nL'11 ottobre 2010 papa Benedetto XVI accoglie la sua rinuncia al governo pastorale dell'arcidiocesi di Torino, presentata per raggiunti limiti d'et\u00e0; gli succede l'arcivescovo Cesare Nosiglia, fino ad allora vescovo di Vicenza. Rimane amministratore apostolico dell'arcidiocesi fino all'ingresso del successore, avvenuto il 21 novembre seguente.\nDa arcivescovo emerito si ritira a Testona, frazione di Moncalieri, in una casa donata alla Curia dalla societ\u00e0 che costru\u00ec i garage sotto i giardini della chiesa del Santo Volto.\nDal 12 al 13 marzo 2013 partecipa al conclave che elegge papa Francesco. Il 18 marzo, al compimento dell'80\u00ba genetliaco, esce dal novero dei cardinali elettori e decade dagli incarichi ricoperti nella Curia romana. \u00c8 stato membro della Congregazione per il clero, della Prefettura per gli affari economici della Santa Sede e della Pontificia commissione per i beni culturali della Chiesa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90148", "revid": "123054792", "url": "https://it.wikipedia.org/wiki?curid=90148", "title": "Costruzioni con riga e compasso", "text": "Eseguire una costruzione con riga e compasso significa ottenere graficamente una determinata figura geometrica partendo da segmenti ed angoli tracciati servendosi esclusivamente di una riga e di un compasso idealizzati, ossia non graduati, senza quindi la possibilit\u00e0 di far riferimento alle tacche della riga per prendere misure o di ripetere una data apertura che il compasso aveva avuto in precedenza.\nIl problema delle costruzioni con riga e compasso ha accompagnato gli sviluppi della geometria nella Grecia antica. Per i matematici greci i problemi geometrici si presentavano non nella forma genericamente esistenziale, ma in quella costruttiva. La prima proposizione degli \"Elementi\" di Euclide presenta subito un problema costruttivo: \"Sopra una data \"retta terminata\" (segmento) costruire un triangolo equilatero\". La geometria era inoltre utilizzata per risolvere quelli che per noi ora sono problemi algebrici.\nRiga e compasso \"ideali\".\nEseguire costruzioni con riga e compasso significa, partendo da almeno due punti sul piano, compiere un numero finito di operazioni con due strumenti \"ideali\", cio\u00e8 non dotati di nessun tipo di riferimento utile per effettuare misurazioni: la riga (per tracciare rette) e il compasso (per tracciare circonferenze).\nLe operazioni di base impiegate negli \"Elementi\" sono quelle descritte nei primi tre postulati del libro primo:\nIn base a questi postulati si possono eseguire esclusivamente le seguenti operazioni:\nOperazioni che invece \"non\" si possono fare:\nEuclide in effetti non parla n\u00e9 di riga n\u00e9 di compasso; non li descrive in quanto strumenti, e tanto meno ne definisce l'uso. Il fatto di poter tracciare una circonferenza in base a due punti (terzo postulato) non autorizza ad usare uno strumento meccanico che possa conservare una certa apertura dopo aver tracciato la circonferenza: bisogna pensare che il compasso si apra al momento di dover disegnare una circonferenza, e si richiuda subito dopo averla tracciata.\nOvviamente nella geometria classica la necessit\u00e0 di applicare distanze \u00e8 una pratica frequente: infatti Euclide dedica le prime tre proposizioni del libro primo per arrivare a risolvere questo problema, mostrando che si pu\u00f2 applicare una distanza effettuando solo operazioni lecite (vedi terza animazione a destra).\n\u00c8 proprio in virt\u00f9 dei tre postulati suddetti che si dice che le costruzioni contenute negli \"Elementi\" di Euclide sono ottenute mediante riga e compasso. Si deve sottolineare come si debba prescindere dai materiali utilizzati e dai livelli di approssimazione degli strumenti meccanici: la scienza delle costruzioni con riga e compasso \u00e8 rigorosamente teorica e non pratica.\n\u00c8 noto che - al di l\u00e0 delle costruzioni di cui trattano gli \"Elementi\" di Euclide - i matematici greci si erano posti complessi problemi di costruzione con riga e compasso che solo nel XIX secolo, grazie alla teoria dei campi sviluppata da Galois, Abel e altri, si sono rivelati irrisolvibili.\nPunti costruibili e \"campo euclideo\".\nAvendo in mente la suddetta connotazione classica del problema delle costruzioni con riga e compasso, si pu\u00f2 arrivare ad una sua rigorosa formulazione teorica valendosi dei metodi della geometria analitica che, com'\u00e8 noto, permettono sempre di trasformare un problema geometrico in un problema analitico.\nUtilizzando il linguaggio della geometria analitica un qualsiasi problema di costruzione con riga e compasso pu\u00f2 sempre formularsi nei seguenti termini:\nSi dimostra facilmente che l'utilizzo della sola riga consente di raggiungere tutti e soli i punti le cui coordinate stanno nel \"campo di razionalit\u00e0\" definito dalle coordinate dei punti dati, vale a dire eseguendo, per ogni coppia formula_1, formula_2 di numeri dati, le operazioni algebriche formula_3, formula_4, formula_5, formula_6.\nSi dimostra poi che, con l'aggiunta del compasso, \u00e8 possibile realizzare una \"estensione quadratica\" del campo di razionalit\u00e0, costruendo per ogni numero formula_1 in esso contenuto il numero formula_8 .\nApplicando un numero finito qualsivoglia di estensioni quadratiche si giunge al cosiddetto \"campo euclideo\".\nSi dimostra che:\nDetto in termini analitici, le coordinate dei \"punti costruibili\" sono soluzioni di equazioni che hanno come massimo grado una potenza di 2.\nProblemi risolvibili con \"meno strumenti\".\nI problemi di costruibilit\u00e0 possono essere studiati anche sotto condizioni diverse rispetto all'utilizzo della riga e del compasso.\nIl danese Mohr e l'italiano Mascheroni giunsero indipendentemente a stabilire, ben prima che si arrivasse ad una dimostrazione esatta di quale siano le lunghezze e i punti costruibili, che:\n\"Ogni problema risolvibile con riga e compasso \u00e8 risolvibile anche con il solo compasso\" (teorema di Mohr - Mascheroni).\nI problemi di costruzione dai quali part\u00ec Mascheroni nella sua dimostrazione erano i seguenti:\nRisolti tali problemi, si giunge facilmente alla dimostrazione del teorema in questione.\nI matematici Poncelet e Steiner hanno invece dimostrato che:\n\"Ogni problema risolvibile con riga e compasso \u00e8 risolvibile anche con la riga e cerchio fisso\" (teorema di Poncelet - Steiner).\nIn altri termini, quando sia dato nel piano un cerchio completamente tracciato di cui sia noto il centro, tutti i problemi risolvibili con riga e compasso sono risolvibili anche con la sola riga.\nCostruzione di poligoni regolari.\nIl problema in questione \u00e8 definibile nei termini seguenti: dato il lato formula_9 costruire un poligono regolare di formula_10 lati. La costruzione si pu\u00f2 facilmente realizzare per formula_11; ma gi\u00e0 per formula_12 incontriamo difficolt\u00e0. Interessa dunque capire quali poligoni sono costruibili con riga e compasso e quali no. Il giovane Gauss nel 1796 riusc\u00ec a dimostrare che, se formula_13 \u00e8 un numero di Fermat primo, allora il poligono regolare con un numero formula_13 di lati \u00e8 costruibile con riga e compasso. Ricordiamo che i numeri di Fermat sono espressi dalla formula\ne che solo i numeri ottenuti per formula_16 (i cui valori sono rispettivamente 3, 5, 17, 257, 65537) sono stati sinora verificati essere primi.\nGauss prov\u00f2 dunque, pi\u00f9 in generale, che un poligono regolare di formula_10 lati \u00e8 costruibile se la sua scomposizione in fattori primi \u00e8 del tipo\ndove formula_19 \u00e8 un numero intero non negativo e i fattori formula_20 sono numeri di Fermat primi distinti. Egli intu\u00ec anche che la condizione suddetta doveva essere anche necessaria, ma la cosa venne provata solo pi\u00f9 tardi da Pierre Wantzel, nel 1836.\nProblemi classici e costruzioni impossibili.\nEsistono tre problemi che furono affrontati gi\u00e0 dai matematici greci e che rimasero all'attenzione di generazioni di matematici successivi fino a quando non se ne dimostr\u00f2 inequivocabilmente la non risolvibilit\u00e0 con riga e compasso:\nDuplicazione del cubo.\nSi tratta di costruire con riga e compasso un cubo che abbia volume doppio di un cubo dato. Se formula_21 \u00e8 lo spigolo del cubo dato, un cubo di volume doppio deve avere come spigolo un segmento di lunghezza formula_22, che non sta nel \"campo euclideo\" delle lunghezze costruibili con riga e compasso.\nTrisezione dell'angolo.\nIl problema richiede, dato un qualsiasi angolo formula_23, di suddividerlo in tre angoli uguali. \u00c8 noto dalla trigonometria che vale l'identit\u00e0\nPonendo dunque \nformula_25 e formula_26 \nsi ottiene:\nSi tratta di un'equazione cubica che, salvo casi particolari, \u00e8 irriducibile nel campo euclideo, cosa che prova come il problema della trisezione dell'angolo non sia (salvo casi particolari) risolubile con riga e compasso.\nQuadratura del cerchio.\nQuello della quadratura del cerchio \u00e8 il pi\u00f9 famoso dei problemi di costruzione con riga e compasso, per il quale \u00e8 stata proposta una quantit\u00e0 notevole di \"false dimostrazioni\", al punto che esso \u00e8 diventato una metafora per indicare un problema di impossibile soluzione.\nIl problema richiede che dato un cerchio di raggio formula_28 si costruisca il lato formula_29 di un quadrato che abbia la stessa area di tale cerchio.\nPer costruire un tale quadrato, esso deve avere il lato con lunghezza formula_29 pari a formula_31 formula_28 \n, tuttavia formula_33 \u00e8, come dimostrato da Lindemann, un numero trascendente (non ottenibile cio\u00e8 come radice di un'equazione algebrica a coefficienti razionali di qualsiasi grado), quindi risulta evidente l'impossibilit\u00e0 di risolvere il problema con riga e compasso non graduati."}
{"id": "90149", "revid": "767487", "url": "https://it.wikipedia.org/wiki?curid=90149", "title": "Paulo S\u00e9rgio Betanin", "text": "Biografia.\nPaulinho \u00e8 sposato con Maynara e ha un figlio, Jann Mattheus, nato il 29 maggio 2011. Possiede il passaporto e la cittadinanza italiana grazie alle sue origini venete. Il suo procuratore \u00e8 Andrea Bagnoli, ex attaccante del Livorno degli anni novanta.\nCaratteristiche tecniche.\nDestro naturale, la sua posizione preferita \u00e8 quella di prima punta, ma pu\u00f2 giocare anche nei ruoli di seconda punta, trequartista ed esterno, grazie alla buona tecnica individuale e all'ottima visione di gioco. Negli ultimi anni tra e ha dimostrato di possedere anche buone capacit\u00e0 realizzative. Pur non essendo molto alto, si fa valere egregiamente anche nel gioco aereo possiede inoltre buone doti acrobatiche.\nCarriera.\nClub.\nDalla Juventude al Livorno.\nCresciuto calcisticamente nella Juventude, con cui disputa 9 partite, nell'estate 2004 viene acquistato dalla squadra italiana del Livorno, su segnalazione dell'ex-calciatore brasiliano Branco. Il 17 aprile 2005 esordisce in Serie A, subentrando ad Igor Protti al 75\u00ba minuto della sfida Livorno- 2-0. Conclude la sua prima stagione in Toscana disputando in totale 4 partite della Serie A 2004-2005.\nL'anno seguente viene inserito nella Rosa degli amaranto come quarta punta, dietro a Palladino, Lucarelli e Bakayoko. La stagione lo vede impiegato in 11 partite di Campionato (ben 10 volte \u00e8 partito dalla panchina).\nNel settembre 2006 fa esordio in Coppa Uefa nella vittoria in trasferta per 0-1 contro il .\nDurante la sua terza stagione in Toscana segna, il 12 novembre 2006, il suo primo gol in Serie A durante la partita Catania-Livorno 3-2. Si ripete il 27 maggio seguente siglando la rete del definitivo 4 a 2 della sfida Livorno-Atalanta. Conclude la stagione con 20 presenze con 2 gol in Campionato, 2 partite con 1 gol in Coppa Italia e 4 presenze in Coppa UEFA.\nGrosseto e il ritorno al Livorno.\nIl 5 luglio 2007 viene ceduto in prestito in Serie B, al , dove gioca 31 partite di Campionato siglando solamente 2 gol.\nNell'estate 2008 rientra al Livorno che nel frattempo \u00e8 retrocesso in Serie B. Durante questo campionato non lascia il segno e, anzi, delude le aspettative: conclude la stagione con 14 presenze in Campionato, di cui solo 4 partendo da titolare, senza segnare nessun gol; gioca anche 3 partite in Coppa Italia dove realizza 2 assist.\nGli anni d'oro di Sorrento.\nIl 27 luglio 2009 viene ceduto in prestito con diritto di riscatto della met\u00e0 del cartellino al , in Lega Pro Prima Divisione, su segnalazione di Gennaro Ruotolo. Nella stagione gioca 33 partite di Campionato, mettendo a segno 15 gol.\nAnche per l'anno 2010-2011 milita nel Sorrento, dove avviene la sua definitiva consacrazione: in 29 partite mette a segno ben 24 gol che gli consentono di chiudere la stagione in vetta alla classifica marcatori della Lega Pro Prima Divisione.. Nella gara con il Sud Tirol si infortuna all'avambraccio e perde la possibilit\u00e0 di giocare le ultime giornate di campionato e di disputare i play-off promozione. Gioca anche 2 partite di Coppa Italia realizzando un gol contro il .\nIl nuovo ritorno a Livorno.\nNel giugno 2011 torna al Livorno per fine prestito.\nI primi 2 mesi di campionato sono difficili (nessuna marcatura all'attivo), ma il 5 novembre 2011 si sblocca siglando le sue prime reti in campionato con una doppietta contro il Pescara nella partita poi terminata 3 a 1. Concluder\u00e0 poi la sua buona stagione con 13 reti in Campionato e 2 in Coppa Italia.\nLa stagione seguente \u00e8 l'anno della svolta definitiva: in 41 partite di Campionato segna 20 gol e nelle gare dei Play-off promozione segna altri 3 gol in 4 partite. Il 2 giugno 2013 segna il goal decisivo nella finale play-off di ritorno contro l'Empoli che riporta il Livorno in Serie A dopo tre anni. La stagione successiva in Serie A mette a segno 15 reti in 34 presenze: queste non basteranno a salvare il Livorno ma consentiranno al giocatore di lasciare un segno nel cuore dei tifosi amaranto che apprezzeranno, oltre alle doti tecniche, il grande attaccamento alla maglia.\nAl-Arabi.\nIl 20 luglio 2014 viene acquistato dall'Al-Arabi per 8 milioni di euro. Nell'agosto successivo realizza la sua prima rete nel 2-2 in trasferta contro l'Al-Gherafa. Il 31 ottobre 2014 realizza la sua prima e unica tripletta in Qatar nel 3-3 contro il Lekhwiya. Chiude la prima stagione con 11 realizzazioni in 23 partite disputate. Nel campionato 2015-2016, trova meno spazio, anche per qualche infortunio. In 15 presenze per\u00f2 va in gol ben 9 volte, risultando nuovamente tra i migliori dei suoi.\nIl ritorno in Italia.\nIl 23 agosto 2017 viene ingaggiato dalla Cremonese. Veste la maglia numero 10 e si rende protagonista di un ottimo girone d'andata, non disputando per\u00f2 quello di ritorno a causa di un prolungato infortunio muscolare.\nIl 1\u00ba luglio 2018 rimane svincolato alla fine del contratto, ma poi ritorna in squadra con un contratto annuale. Il 1\u00ba febbraio 2019 rescinde il contratto con la squadra grigiorossa.\nNazionale.\nHa fatto anche parte della Nazionale Under-20, diretta dal commissario tecnico Branco, con la quale ha giocato 20 partite e messo a segno 6 gol.\nStatistiche.\nPresenze e reti nei club.\n\"Statistiche aggiornate al 22 dicembre 2018.\""}
{"id": "90151", "revid": "128334", "url": "https://it.wikipedia.org/wiki?curid=90151", "title": "Vettore di Poynting", "text": "In fisica, il vettore di Poynting, dal nome del fisico britannico John Henry Poynting, \u00e8 una grandezza vettoriale che descrive il flusso di energia (energia per unit\u00e0 di superficie e per unit\u00e0 di tempo) associato alla propagazione del campo elettromagnetico. Pi\u00f9 precisamente \u00e8 definito come la quantit\u00e0 di irradianza trasportata dalla radiazione elettromagnetica misurata in W/m2.\nSi tratta di un'importante relazione tra il campo elettrico ed il campo magnetico il cui flusso in corrispondenza di una qualsiasi superficie rappresenta l'energia elettromagnetica trasportata dalla radiazione elettromagnetica nell'unit\u00e0 di tempo attraverso la superficie stessa.\nDefinizione.\nIl vettore di Poynting \u00e8 definito come il prodotto vettoriale tra il campo elettrico formula_1 ed il campo magnetico formula_2 nella materia :\nEsso \u00e8 quindi perpendicolare ai vettori dei due campi, e concorde con la direzione di propagazione della radiazione.\nTeorema di Poynting.\nSi consideri una superficie chiusa formula_4 che racchiude un certo volume formula_5 entro il quale vi \u00e8 un campo elettromagnetico, il vettore di Poynting si pu\u00f2 ricavare direttamente dalla somma delle energie prodotte dal campo elettrico e dal campo magnetico nella forma integrale:\ndove formula_7 e formula_8 sono i vettori associati ai due campi nella materia, e formula_9, formula_10 le densit\u00e0 di energia potenziale elettrica e magnetica, la cui somma fornisce la densit\u00e0 di energia totale:\nDerivando parzialmente l'espressione integrale di formula_12 rispetto al tempo si ottiene:\ned inserendo al posto delle derivate temporali le rispettive grandezze date dalle equazioni di Maxwell, si ha:\ndove formula_15 \u00e8 la densit\u00e0 di corrente. Sapendo che vale la relazione operazionale:\ned usando il teorema della divergenza per l'integrale di formula_17, si giunge a:\nla cui forma locale \u00e8 la seguente:\nIl termine formula_20 rappresenta per definizione il vettore di Poynting, mentre il secondo integrale al secondo membro rappresenta il contributo in termini di energia meccanica (lavoro fatto contro il campo elettromagnetico) per la presenza delle cariche e delle correnti contenute nel volume formula_5. Dal punto di vista fisico la precedente espressione esprime il fatto che la variazione nel tempo dell'energia elettromagnetica contenuta nel volume formula_5 delimitato dalla superficie formula_4 \u00e8 pari al flusso del vettore di Poynting attraverso la superficie, pi\u00f9 l'energia meccanica dissipata (ad esempio per effetto Joule) nella materia contenuta all'interno. In altri termini \u00e8 un'espressione generale del principio di conservazione dell'energia nel caso elettromagnetico.\nAnalisi in frequenza.\nNel caso di un campo elettromagnetico con dipendenza periodica sinusoidale dal tempo, il flusso del vettore di Poynting medio per unit\u00e0 di tempo pu\u00f2 essere ricavato trasformando i campi secondo Fourier in numeri complessi. Il vettore assume in tal caso la forma:\ne la media temporale \u00e8 data da:\nDal momento che l'ultimo termine alla destra \u00e8 una sinusoide:\nla sua media \u00e8 nulla, e pertanto si ha:\nIntensit\u00e0 di un'onda elettromagnetica.\nNel caso di un'onda piana, sapendo che i campi elettrico e magnetico sono ortogonali tra loro formula_28 e ortogonali alla direzione di propagazione dell'onda, ponendo che non vi siano effetti dissipativi, si ha che:\ndove formula_30 \u00e8 la velocit\u00e0 di propagazione dell'onda. Oppure in termini di campo elettrico:\ndove formula_32 \u00e8 il versore che identifica la direzione di propagazione dell'onda e formula_33 \u00e8 l'impedenza caratteristica del materiale entro cui si propaga l'onda.\nIl modulo del vettore di Poynting \u00e8 l'intensit\u00e0 dell'onda, cio\u00e8 l'energia che attraversa la superficie ortogonale alla velocit\u00e0 di propagazione nell'unit\u00e0 di tempo:\nSe l'onda piana \u00e8 approssimabile con un'onda monocromatica, essa \u00e8 caratterizzata da un andamento sinusoidale del tipo\ne lo stesso vale per il campo magnetico. Segue che l'intensit\u00e0 dell'onda \u00e8 anch'essa una funzione sinusoidale negli stessi argomenti, e deve essere mediata su un periodo:\ndove formula_37 \u00e8 il valore medio dell'intensit\u00e0 d'onda calcolato su un periodo.\nNel caso di un'onda sferica il fronte d'onda \u00e8 una superficie sferica e la velocit\u00e0 \u00e8 radiale. Per cui l'intensit\u00e0 d'onda dipende da formula_38:\ndunque essa diminuisce come l'inverso del quadrato della distanza."}
{"id": "90152", "revid": "9", "url": "https://it.wikipedia.org/wiki?curid=90152", "title": "Daguerre", "text": ""}
{"id": "90153", "revid": "1543377", "url": "https://it.wikipedia.org/wiki?curid=90153", "title": "Angelo Sodano", "text": "Biografia.\nAngelo Sodano \u00e8 nato il 23 novembre 1927 ad Isola d'Asti, provincia di Alessandria (oggi provincia di Asti) e diocesi di Asti, in Piemonte, nell'allora Regno d'Italia (oggi Repubblica Italiana). Figlio di Delfina e Giovanni Sodano, \u00e8 il secondo di sei figli; suo padre \u00e8 stato deputato del Parlamento italiano, eletto nelle file della Democrazia Cristiana per tre legislature, dal 1948 fino al 1963.\nFormazione e ministero sacerdotale.\nHa maturato la vocazione al sacerdozio grazie al clima di fede in cui \u00e8 cresciuto. Entrato nel seminario di Asti, ha proseguito gli studi a Roma, prima alla Pontificia Universit\u00e0 Gregoriana per gli studi teologici, poi alla Pontificia Universit\u00e0 Lateranense per gli studi giuridici. Ha ricevuto l'ordinazione sacerdotale il 23 settembre 1950, presso la Cattedrale di Santa Maria Assunta ad Asti, per imposizione delle mani di Umberto Rossi, vescovo di Asti; si \u00e8 incardinato, ventiduenne, come presbitero della medesima diocesi. Poi ha cominciato una lunga carriera nella diplomazia vaticana.\nL'Ecuador \u00e8 la prima nazione in cui \u00e8 stato inviato, nel 1961, come addetto nella nunziatura apostolica. Ha continuato la propria esperienza in Uruguay. Qui Sodano \u00e8 stato anche docente della neonata Universit\u00e0 Cattolica. Nel 1968 \u00e8 stato richiamato a Roma da Agostino Casaroli per affiancarlo alla Segreteria di Stato, nel \"Consiglio per gli affari pubblici\" (oggi \"Sezione dei Rapporti con gli Stati\"). Si \u00e8 dedicato ad un nuovo campo di attivit\u00e0: i rapporti della Santa Sede con l'Europa, allora ancora divisa in due blocchi, occidentale e orientale.\nHa aiutato Casaroli nei contatti con i vari governi del blocco orientale. Collaborando con monsignor Giovanni Cheli, ha trattato con l'Ungheria per la liberazione del cardinale J\u00f3zsef Mindszenty. Pi\u00f9 difficili sono stati i contatti con l'Unione Sovietica, anche per l'ostilit\u00e0 della Chiesa ortodossa russa, e con il governo rumeno, a causa dell'atteggiamento profondamente antireligioso del regime di Nicolae Ceau\u0219escu.\nMinistero episcopale.\nNunzio in Cile.\nIl 30 novembre 1977 papa Paolo VI lo ha nominato, cinquantenne, nunzio apostolico in Cile, succedendo a Sotero Sanz Villalba, trasferito a capo della delegazione apostolica in Messico sei giorni prima; contestualmente gli \u00e8 stata assegnata la sede titolare di Nova di Cesare con dignit\u00e0 di arcivescovo titolare, a titolo personale. Ha ricevuto la consacrazione episcopale il 15 gennaio 1978, presso la Collegiata di San Secondo ad Asti, per imposizione delle mani del cardinale Antonio Samor\u00e8, archivista e bibliotecario di Santa Romana Chiesa, assistito dai co-consacranti monsignori Agostino Casaroli, arcivescovo titolare di Tirnovo e segretario del Consiglio per gli affari pubblici della Chiesa nonch\u00e9 futuro cardinale, e Vito Nicola Cavanna, vescovo di Asti. Come suo motto episcopale il neo arcivescovo Sodano ha scelto \"Ut unum sint\", che tradotto vuol dire \"Perch\u00e9 siano una cosa sola\".\nInizialmente gli \u00e8 stata affidata la missione di comporre la crisi internazionale scoppiata tra Cile ed Argentina per la sovranit\u00e0 sulla zona del Canale di Beagle, nella Terra del Fuoco. Nel 1984 il dialogo tra le parti si \u00e8 concluso con un trattato di pace ed amicizia tra i due Stati.\nPi\u00f9 difficile \u00e8 stato gestire la situazione interna al Cile, governato dalla dittatura del generale Augusto Pinochet. Sodano, con la collaborazione dell'episcopato locale, \u00e8 riuscito ad organizzare una visita del papa nel Paese sudamericano. Durante il suo viaggio apostolico, dal 31 marzo al 6 aprile 1987, il pontefice ha gridato in ben otto citt\u00e0 \"El amor es m\u00e1s fuerte!\" (\"L'amore \u00e8 pi\u00f9 forte!\").\nCuria romana.\nIl 23 maggio 1988 papa Giovanni Paolo II lo ha nominato, sessantenne, segretario del Consiglio per gli affari pubblici della Chiesa, equivalente ad un ministero degli affari esteri competente nella cura dei rapporti diplomatici della Santa Sede con gli altri Stati e nella stipula dei concordati; \u00e8 succeduto al sessantaquattrenne Achille Silvestrini, cessato nell'incarico e creato cardinale il 28 giugno successivo.\nIl 1\u00ba marzo del 1989, con l'entrata in vigore della costituzione apostolica \"Pastor Bonus\", il Consiglio per gli affari pubblici della Chiesa \u00e8 divenuto la \"seconda sezione\" della Segreteria di Stato, assumendo di conseguenza il titolo di segretario per i Rapporti con gli Stati; \u00e8 contestualmente divenuto presidente della Pontificia commissione per la Russia, subentrando al dimissionario cardinale Agostino Casaroli, poi soppressa il 15 gennaio 1993. Durante il pontificato di Giovanni Paolo II ha accompagnato il papa in 54 viaggi fuori dall'Italia. Durante il suo mandato ha concluso pi\u00f9 di 30 accordi con Stati esteri e visto salire a 174 i Paesi che mantengono relazioni diplomatiche con la Santa Sede.\nIl 1\u00ba dicembre 1990 papa Giovanni Paolo II lo ha nominato, sessantatreenne, Pro-Segretario di Stato di Sua Santit\u00e0; \u00e8 succeduto al settantaseienne cardinale Agostino Casaroli, dimissionario per raggiunti limiti d'et\u00e0. Contestualmente, \u00e8 divenuto anche il primo presidente della Commissione cardinalizia di vigilanza dell'Istituto per le Opere di Religione.\nCardinalato.\nIl 29 maggio 1991, al termine dell'Udienza generale, papa Giovanni Paolo II ha annunciato la sua creazione a cardinale nel concistoro del 28 giugno seguente, primo nella lista dei nuovi porporati. Durante la cerimonia, svoltasi presso l'Aula Paolo VI, gli sono stati conferiti la berretta, l'anello ed il titolo cardinalizio di Santa Maria Nuova, vacante dal 2 aprile precedente, giorno della morte del cardinale ugandese Emmanuel Kiwanuka Nsubuga, arcivescovo emerito di Kampala. Ha preso possesso della sua chiesa titolare in una celebrazione successiva.\nIl 29 giugno \u00e8 divenuto presidente della neo costituita Commissione interdicasterale per le Chiese particolari e di quella per le Chiese in Europa orientale nonch\u00e9 cardinale protettore della Pontificia accademia ecclesiastica, mentre il 1\u00ba luglio ha assunto il titolo di Segretario di Stato di Sua Santit\u00e0.\nIl 10 gennaio 1994 papa Giovanni Paolo II lo ha promosso all'ordine dei vescovi, assegnandogli la sede suburbicaria di Albano, vacante dal 5 ottobre 1993, giorno della morte del cardinale Francesco Carpino, arcivescovo emerito di Palermo; ha mantenuto \"in commendam\" anche il titolo cardinalizio di Santa Maria Nuova. Ha preso possesso della sede suburbicaria durante una cerimonia svoltasi presso la Cattedrale di San Pancrazio ad Albano Laziale il 2 ottobre seguente.\nIl 27 novembre 2002 i cardinali dell'ordine dei vescovi lo hanno eletto sottodecano del Collegio cardinalizio, ricevendo l'approvazione del pontefice tre giorni dopo, il 30 novembre; \u00e8 succeduto al cardinale tedesco Joseph Ratzinger, contestualmente eletto decano.\nHa ricevuto nel 2004 il Premio Internazionale Vittorino Colombo, assegnatogli dalla Fondazione Vittorino Colombo.\nIl 2 aprile 2005, giorno della morte di papa Giovanni Paolo II, ha cessato il proprio incarico di segretario di Stato ai sensi dell'art. 6 della costituzione apostolica \"Pastor Bonus\", promulgata il 28 giugno 1988 dallo stesso pontefice. Ha preso parte al conclave seguente, che si \u00e8 concluso con l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI. In qualit\u00e0 di cardinale vescovo pi\u00f9 anziano, \u00e8 toccato proprio a lui il compito di chiedere al cardinale che aveva ricevuto i voti necessari per l'elevazione a papa se accettasse l'elezione, e poi con quale nome volesse essere chiamato. Il 21 aprile successivo il nuovo pontefice lo ha confermato nel suo incarico di Segretario di Stato; il 27 aprile i cardinali dell'ordine dei vescovi lo hanno eletto decano del Collegio cardinalizio, ricevendo l'approvazione del papa tre giorni dopo, il 30 aprile, e la sede suburbicaria di Ostia, propria di questo ufficio, mantenendo anche la sede suburbicaria di Albano ed il titolo cardinalizio di Santa Maria Nuova. Il 29 giugno seguente, giorno della solennit\u00e0 dei Santi Pietro e Paolo, si \u00e8 recato presso la Basilica di San Pietro in Vaticano, dove il papa gli ha imposto il pallio quale cardinal decano, secondo la prassi che era stata inaugurata da Giovanni Paolo II con l'allora cardinal Ratzinger. Ha preso possesso della sede suburbicaria durante una cerimonia svoltasi presso la Basilica di Sant'Aurea il 10 luglio.\nIl 22 giugno 2006 papa Benedetto XVI ha accettato la sua rinuncia da capo della Segreteria di Stato e da tutti gli incarichi connessi per raggiunti limiti d'et\u00e0, ai sensi del can. 354 del Codice di diritto canonico, divenendo Segretario di Stato emerito all'et\u00e0 di quasi settantanove anni; ha lasciato l'incarico il 15 settembre seguente, quando gli \u00e8 succeduto il settantunenne Tarcisio Bertone, S.D.B., arcivescovo emerito di Genova.\nIl 23 novembre 2007, al compimento dell'ottantesimo genetliaco, ha perso il diritto di entrare in conclave ed ha cessato di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970.\nIl 1\u00ba settembre 2012 ha presieduto la solenne concelebrazione eucaristica nella Basilica Concattedrale di Sansepolcro in occasione del millenario della fondazione.\nIl 18 settembre 2012 papa Benedetto XVI lo ha nominato padre sinodale della XIII Assemblea Generale Ordinaria del Sinodo dei vescovi con tema \"La nuova evangelizzazione per la trasmissione della fede cristiana\", svoltasi presso la Citt\u00e0 del Vaticano dal 7 al 28 ottobre seguente.\nDopo la rinuncia di papa Benedetto XVI, per via dell'et\u00e0 non ha potuto prendere parte al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\nIl 21 dicembre 2019 papa Francesco ha accettato la sua rinuncia dalla carica di decano del Collegio cardinalizio, conferendogli contestualmente il titolo di decano emerito del medesimo Collegio all'et\u00e0 di novantadue anni e promulgando inoltre una lettera apostolica in forma di \"motu proprio\" stabilendo per tale incarico la durata di un quinquennio eventualmente rinnovabile; il 18 gennaio 2020 gli \u00e8 succeduto l'ottantaseienne cardinale Giovanni Battista Re, fino ad allora sottodecano.\nCritiche e aspetti controversi.\nAngelo Sodano \u00e8 stato un sostenitore di Marcial Maciel Degollado, il sacerdote messicano fondatore dei Legionari di Cristo, condannato dalla Santa Sede nel 2006 per gli atti di pedofilia compiuti su seminaristi della sua congregazione e per averne successivamente assolti alcuni in confessione, delitto punito dal diritto canonico con la scomunica \"latae sententiae\". Resta un sostenitore dei Legionari di Cristo.\nNel 2010 l'arcivescovo di Vienna, il cardinale Christoph Sch\u00f6nborn, ha accusato Sodano di aver bloccato nel 1995 la creazione di una commissione d'inchiesta sugli abusi sessuali di cui era stato accusato il suo predecessore Hans Hermann Gro\u00ebr. Nello stesso anno, in occasione della messa pasquale in piazza San Pietro, Sodano ha definito \"chiacchiericcio\" il clamore mediatico sollevato sulla gestione dello scandalo dei preti pedofili, suscitando le proteste di alcune delle vittime di abusi.\nNel settembre del 2011 il gruppo di associazioni delle vittime dei preti pedofili Snap (Survivors network of those abused by priests) e il Centro per i diritti costituzionali (Center for Constitutional Rights) hanno depositato presso la Corte penale internazionale dell'Aia un ricorso, in cui accusavano papa Benedetto XVI, il segretario di Stato cardinale Tarcisio Bertone, il suo predecessore, il cardinale Angelo Sodano, e il prefetto della Congregazione per la Dottrina della Fede, cardinale William Joseph Levada, di crimini contro l'umanit\u00e0 per una presunta copertura di reati commessi da sacerdoti contro i minori.\nNel febbraio del 2012 il ricorso \u00e8 stato ritirato dallo stesso legale proponente, l'avvocato Jeff Anderson. Secondo il legale della Santa Sede, l'avvocato Jeffrey S. Lena, il ritiro del ricorso ha provocato \u00abl'archiviazione immediata della causa, senza che sia necessaria una sentenza in merito emanata dalla corte\u00bb. Sempre secondo Lena: \u00abHanno ritirato tutto perch\u00e9 sapevano che avrebbero perso se avessero continuato a perseguire il caso. Non volevano una pronuncia negativa da parte del giudice\u00bb che avrebbe fatto giurisprudenza..\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90162", "revid": "986213", "url": "https://it.wikipedia.org/wiki?curid=90162", "title": "Charles Joseph de Ligne", "text": "Il Principe de Ligne, di nobile famiglia belga, \u00e8 stato un personaggio di rilievo per la storia del Settecento.\nBiografia.\nInfanzia.\nNacque il 23 maggio 1725 a Bruxelles, figlio di Claude Lamoral II, VI principe di Ligne e della principessa Elisabetta di Salm.\nMatrimonio.\nIl 6 agosto 1755, a Feldsberg, Charles-Joseph spos\u00f2 la principessa Maria Francesca di Liechtenstein (Vienna, 27 novembre 1739 - Vienna, 17 maggio 1821), figlia di Emanuele del Liechtenstein e sorella di Francesco Giuseppe I, principe del Liechtenstein. La coppia ebbe 7 figli.\nEbbe anche una figlia illegittima: \"Fanny-Christine\" (4 gennaio 1788 \u2013 19 maggio 1867) da Adelaide Fleury, che egli legittim\u00f2 nel 1810. \u00c8 chiamata \"Titine\" nei diari e nelle lettere alla sua famiglia, spos\u00f2 Maurice O'Donnell von Tyrconnell (1780\u20131843).\nSuo nipote, il principe Eugene Lamoral de Ligne (1804\u20131880), fu un insigne statista belga, e un altro suo nipote, il conte Maximilian Karl Lamoral O'Donnell von Tyrconnell (1812\u20131895), aiut\u00f2 a salvare la vita dell'imperatore Francesco Giuseppe I d'Austria a Vienna nel 1853.\nCarriera militare.\nEntrato in giovane et\u00e0 nell'esercito austriaco, si distinse particolarmente in fatti d'armi avvenuti durante la Guerra dei sette anni. Raggiunse rapidamente un grado elevato nell'esercito e divenne anche amico e consigliere dell'imperatore Giuseppe II. Negli anni successivi continu\u00f2 la carriera, sempre ai massimi livelli. Nel 1787 si rec\u00f2 in Russia dove ricevette particolari riconoscimenti dall'imperatrice Caterina II che aveva accompagnato nel suo viaggio in Crimea.\nNel corso della Guerra russo-turca, serv\u00ec come feldmaresciallo, distinguendosi all'assedio di Belgrado. Lo seguiva, con grande onore, il figlio maggiore Charles Antoine Joseph Emanuel. Nel frattempo, in patria scoppiava la rivoluzione del Brabante alla quale si era unito il secondo figlio, Louis de Ligne, ci\u00f2 che mise il Principe in grave imbarazzo con l'Imperatore, che pure lo volle al proprio letto di morte. Ci\u00f2 che, comunque, contribu\u00ec alla decisione del principe, dopo la morte dell'imperatore, di ritirarsi a Vienna, dedicandosi ad amministrare le cospicue propriet\u00e0 di famiglia.\nM\u00e9langes.\nFu anche autore di numerose opere letterarie ed \u00e8 soprattutto noto per i suoi \"M\u00e9langes\" in 34 volumi. In quest'opera autobiografica raccolse una enorme massa di notizie sui personaggi pi\u00f9 noti del secolo, documentando gli incontri avuti con Voltaire, Rousseau, Caterina II di Russia, Federico il Grande, Luigi XV, Luigi XVI, Maria Antonietta, la du Barry, Goethe, Casanova, Madame de Sta\u00ebl, Talleyrand e infiniti altri personaggi che scrissero la storia politica, culturale e del costume del Settecento.\nMorte.\nIl principe Charles-Joseph mor\u00ec il 13 dicembre 1814 a Vienna.\nDiscendenza.\nCharles-Joseph e la principessa Maria Francesca di Liechtenstein ebbero 7 figli:\nIl Principe ebbe anche una figlia illegittima, poi legittimata, con Adelaide Fleury:"}
{"id": "90165", "revid": "173617", "url": "https://it.wikipedia.org/wiki?curid=90165", "title": "Alexis Arg\u00fcello", "text": "\u00c8 uno dei pochi pugili ad aver conquistato titoli mondiali in tre diverse categorie di peso (piuma, superpiuma e leggeri), ritirandosi tutte le volte con indosso la cintura mondiale. \nLa carriera sportiva.\nEsord\u00ec fra i professionisti nel 1968, a 16 anni, in modo del tutto inusuale, per un futuro campione mondiale: perse l'incontro per KO al 1\u00ba round. Dopo due vittorie perse anche il 4\u00ba incontro, ai punti, ma da l\u00ec in poi la sua carriera divenne un elenco interminabile di vittorie prima del limite. Ben quattro match disputati da Arg\u00fcello sono compresi nella lista compilata dalla rivista Ring Magazine dei 100 pi\u00f9 grandi combattimenti di tutti i tempi, con titolo in palio.\nA venti anni Arg\u00fcello era uno dei pi\u00f9 forti pesi piuma del Centro America, ma aveva sempre gareggiato solo a Managua. Il 24 novembre 1973 indusse al ritiro il trentenne ex campione mondiale Jos\u00e9 Legr\u00e1, battendolo per Kot al primo round. Il 16 febbraio 1974 combatt\u00e9 per la prima volta fuori dal Nicaragua, a Panama City, sfidando il campione mondiale WBA, il panamense Ernesto Marcel. Arg\u00fcello perse ai punti in 15 riprese. Marcel, che era solo ventiseienne, si ritir\u00f2 dopo quell'incontro.\nArg\u00fcello ebbe quindi un'altra chance nove mesi pi\u00f9 tardi, il 23 novembre del 1974, che sfrutt\u00f2 al meglio, battendo per KO al 13\u00ba round il fortissimo messicano Rub\u00e9n Olivares e conquistando quindi il titolo WBA dei pesi piuma. Tale match fu riconosciuto anche dalla rivista specializzata Ring Magazine e valido per lo \"status\" di campione lineare . Nei primi undici round Olivares era ampiamente in vantaggio e nel 12\u00ba colp\u00ec duramente il nicaraguense. Nella ripresa successiva il messicano tent\u00f2 di chiudere il match ma fu colpito da un terribile colpo d'incontro alla mascella che lo mise al tappeto facendogli perdere il paradenti. Olivares si rialz\u00f2 ma fu nuovamente colpito da Arg\u00fcello che lo mand\u00f2 al tappeto sino al conto finale. Il match \u00e8 collocato al 39\u00ba posto nella lista dei 100 pi\u00f9 grandi combattimenti di tutti i tempi. Arg\u00fcello mantenne il titolo mondiale dei piuma fino al 1977, quando lo lasci\u00f2 vacante dopo quattro difese superate tutte prima del limite.\nIl 28 gennaio 1978 Arg\u00fcello conquist\u00f2 il mondiale WBC dei superpiuma battendo Alfredo Escalera per KO al 13\u00ba round. Identico risultato si verific\u00f2 nel match di rivincita, il 4 febbraio 1979. In tale occasione Escalera fu contato in piedi sino all'otto al quinto round e atterrato altre tre volte con un gancio sinistro di Arg\u00fcello al quarto, al quinto e al tredicesimo round. A questo punto l'arbitro Poletti ferm\u00f2 l'incontro al conteggio di sette, con Escalera che aveva perso l'equilibrio mentre cercava di rialzarsi. Il portoricano scese dal ring con un taglio al sopracciglio sinistro e sotto l'occhio destro e Arg\u00fcello con una ferita sopra l'occhio destro. Entrambi i match Arg\u00fcello-Escalera sono compresi nella lista compilata dalla rivista Ring Magazine dei 100 pi\u00f9 grandi combattimenti di tutti i tempi, rispettivamente al 67\u00ba e al 40\u00ba posto. Arg\u00fcello abbandon\u00f2 il titolo dei superpiuma nel 1980, dopo averlo difeso contro Rafael Lim\u00f3n, Bobby Chacon, Ruben Castillo e Rolando Navarrete, vincendo sempre prima del limite. In un match non valido per il titolo batt\u00e9 anche l'ugandese Cornelius Boza-Edwards per KOT all'8\u00ba round.\nIl 20 giugno del 1981 conquist\u00f2, battendo il britannico Jim Watt, anche il titolo mondiale WBC e della rivista \"The Ring\" dei leggeri, riconosciuto valido per il campionato lineare, a seguito della rinuncia al titolo del panamense Roberto Dur\u00e1n, ultimo titolare indiscusso della corona mondiale. Lo difese per la prima volta il 3 ottobre 1981 ad Atlantic City contro un astro nascente della boxe, l'italo americano Ray \"Boom Boom\" Mancini. Alla dodicesima ripresa, con il match ancora in equilibrio, Arg\u00fcello mand\u00f2 al tappeto l'avversario con un destro. Mancini fu atterrato nuovamente al 14\u00ba round e, a quel punto, il match fu interrotto dall'arbitro che attribu\u00ec la vittoria al nicaraguense per knock-out tecnico. \nArg\u00fcello difese altre tre volte il titolo mondiale dei leggeri battendo Roberto Elizondo, James Busceme e Andy Ganigan, sempre prima del limite. Poi, nel febbraio del 1983, abbandon\u00f2 ancora una volta il titolo lasciandolo vacante.\nNel frattempo aveva tentato di conquistare anche un quarto titolo mondiale, quello WBA dei superleggeri, con lo scopo di passare alla storia come il primo pugile ad aver indossato le cinture mondiali di quattro categorie diverse. Il suo tentativo fu per\u00f2 respinto da un altro fuoriclasse, l'afroamericano Aaron Pryor, il 12 novembre 1982 a Miami per KOT al 14\u00ba round. Al sesto round, Arg\u00fcello fu ferito all'occhio sinistro. Si calcola che, nel complesso dell'incontro, Pryor abbia colpito il suo avversario con 428 pugni e il nicaraguense lo abbia centrato 238 volte. Dopo il combattimento vi furono polemiche per il contenuto di una bottiglia utilizzata da Pryor nell'intervallo del 13\u00ba round. Al suono della campana, infatti, Pryor sembr\u00f2 rinato e sferr\u00f2 una raffica di colpi sull'avversario senza ottenere risposta. Ci\u00f2 indusse l'arbitro a fermare il combattimento. Non essendo stato controllato il contenuto della bottiglia n\u00e9 effettuati i test delle urine dopo il match, si sospett\u00f2 che vi fossero contenute sostanze illegali. Tale incontro \u00e8 collocato all'8\u00ba posto nella lista dei 100 pi\u00f9 grandi combattimenti di tutti i tempi dalla rivista Ring Magazine che lo ha anche definito \"il match del decennio\".\nStesso esito ebbe la rivincita, combattuta il 9 settembre 1983 al Caesars Palace di Las Vegas e conclusasi per KOT al 10\u00ba round. Pryor e Arg\u00fcello divennero in seguito amici, frequentandosi diverse volte all'anno.\nArg\u00fcello rimase inattivo per l'anno 1984. Poi combatt\u00e9 altre due volte nel 1985 e nel 1986, con due vittorie prima del limite, prima di ritirarsi una prima volta dal pugilato. Risal\u00ec sul ring a quarantadue anni nel 1994, ottenendo un'altra vittoria ai punti, anche se con verdetto contrastato. Sub\u00ec poi una sconfitta, ai punti, nell'ultimo match da lui sostenuto, il 21 gennaio 1995, prima di ritirarsi definitivamente.\nNel 2008 fu il portabandiera per il Nicaragua alle Olimpiadi di Pechino.\nLa International Boxing Hall of Fame lo ha ammesso fra i pi\u00f9 grandi pugili di ogni tempo. Nel 1994 la rivista Ring Magazine lo ha considerato il miglio peso leggero junior della storia del pugilato e nel 2002 lo ha collocato all'ottavo posto tra i pesi leggeri. La medesima rivista lo ha classificato al 20\u00ba posto sia in un elenco dei primi 100 picchiatori di ogni epoca, sia in una propria classifica degli 80 migliori pugili degli ultimi 80 anni. \nLa politica.\nArg\u00fcello fu anche un guerrigliero sandinista, a cui in seguito i sandinisti stessi espropriarono i beni, esiliandolo, dopo il suo passaggio a una visione anticomunista, negli USA. Questo avviene nel 1985, dopo che per un certo periodo Arg\u00fcello aveva combattuto nel gruppo anticomunista dei Contras, appoggiati dagli Stati Uniti. In quel periodo Arg\u00fcello si trasfer\u00ec a Miami, dove divenne l'idolo degli esuli cubani che contestavano Fidel Castro.\nPot\u00e9 tornare in Nicaragua solo dopo la caduta del governo sandinista, nel 1990, ma in seguito entr\u00f2 in politica proprio seguendo l'antica fede. Nel novembre 2008 venne eletto sindaco di Managua.\nIl 1\u00ba luglio 2009 si suicid\u00f2 con un colpo di arma da fuoco al cuore, in circostanze non del tutto chiarite."}
{"id": "90174", "revid": "6923", "url": "https://it.wikipedia.org/wiki?curid=90174", "title": "Jos\u00e9 Luis Rodr\u00edguez Zapatero", "text": "Come leader del Partito Socialista Operaio Spagnolo (PSOE), ha vinto le elezioni generali del 2004 e quelle del 2008. Tra i provvedimenti iniziali del primo governo Zapatero i pi\u00f9 importanti sono il ritiro dell'esercito spagnolo dall'Iraq, le controverse trattative con l'ETA, la legalizzazione dei matrimoni omosessuali e un programma di regolarizzazione per gli immigrati clandestini.\nPrimi anni.\nGiovent\u00f9.\nJos\u00e9 Luis Rodr\u00edguez Zapatero nasce a Valladolid, figlio dell'avvocato Juan Rodr\u00edguez Garc\u00eda-Lozano e di Purificaci\u00f3n Zapatero.\nCresce a Le\u00f3n, dove aveva origine la sua famiglia. Ha un fratello maggiore, Juan Rodr\u00edguez Zapatero. La sua famiglia aveva una tradizione socialista di lungo corso; suo nonno infatti, Juan Rodr\u00edguez Lozano era un capitano repubblicano giustiziato dai nazionalisti di Franco durante la Guerra civile spagnola, prima che Zapatero nascesse. Suo nonno materno, Faustino Zapatero, era un pediatra e un liberale di classe media che mor\u00ec nel 1978.\nSua nonna materna era una conservatrice di destra. Zapatero disse che da giovane era solito intrattenersi in lunghi dibattiti notturni con il padre e il fratello sulla politica, giustizia e letteratura. Disse anche che la sua famiglia gli insegn\u00f2 ad essere \"tollerante, riflessivo e austero.\" Gli ideali di suo nonno ebbero una grande influenza sul padre, il fratello e sulle sue opinioni politiche. Zapatero inizi\u00f2 gli studi alla scuola religiosa \"Disc\u00edpulas de Jes\u00fas\" nel settembre del 1966. Nel settembre del 1970 entr\u00f2 nel \"Colegio Leon\u00e9s\", l'unica scuola privata che c'era a Le\u00f3n in quel periodo.\nStudi\u00f2 giurisprudenza all'Universit\u00e0 di Le\u00f3n, dove si laure\u00f2 nel 1982. I suoi risultati scolastici erano sopra la media fino all'anno prima dell'universit\u00e0, i suoi risultati in quell'anno e all'Universit\u00e0 furono mediocri. Secondo suo fratello Juan: \"Non studi\u00f2 molto, ma non fece alcuna differenza: continu\u00f2 con successo\".\nDopo la laurea Zapatero lavor\u00f2 come assistente in Diritto Costituzionale all'Universit\u00e0 di Le\u00f3n fino al 1986. Ha dichiarato che l'unica attivit\u00e0 che lo attira eccetto la politica \u00e8 l'insegnamento.\nZapatero incontr\u00f2 sua moglie, Sonsoles Espinosa, a Le\u00f3n nel 1981. Si sposarono il 27 gennaio 1990 e hanno due figlie chiamate Laura (1993) e Alba (1995).\nEntrata in politica.\nZapatero partecip\u00f2 alla sua prima manifestazione politica il 15 agosto 1976. Era una manifestazione organizzata dal PSOE a Gij\u00f3n. I partiti politici erano legali dal 21 luglio 1976, ma il Partito Socialista venne legalizzato solo nel febbraio 1977. Il discorso di Felipe Gonz\u00e1lez, leader del PSOE e in seguito Primo Ministro spagnolo, esercit\u00f2 una grande influenza su Zapatero. Zapatero e la sua famiglia erano tradizionalmente legati al Partito Comunista di Spagna, poich\u00e9 era l'unico partito realmente organizzato prima della morte di Francisco Franco nel 1975. Ma dopo la manifestazione a Gij\u00f3n loro, e soprattutto Zapatero, cominciarono a credere che il Partito Socialista era il pi\u00f9 probabile futuro della sinistra spagnola.\nNel 1977, l'anno delle prime elezioni democratiche dopo Franco, Zapatero support\u00f2 sia il partito comunista che quello socialista, attaccando manifesti di entrambi.\nSi iscrisse al PSOE il 23 febbraio 1979. L'impressione che gli fece Felipe Gonz\u00e1lez ebbe un ruolo fondamentale nella sua decisione di unirsi al partito. Non disse nulla a casa, temendo che i suoi genitori lo avrebbero scoraggiato, considerandolo troppo giovane per iscriversi ad un partito. Nel 1982 Zapatero divenne capo dell'organizzazione giovanile socialista nella provincia di Le\u00f3n. Nel luglio del 1982, Zapatero incontr\u00f2 Felipe Gonz\u00e1lez alla scuola estiva \"Jaime Vera\", e gli chiese di fare una svolta a sinistra nel programma politico socialista delle elezioni politiche del 1982. Gonz\u00e1lez gli consigli\u00f2 di abbandonare il suo punto di vista conservatore (di sinistra). Nel 1986 venne eletto come rappresentante della provincia di Le\u00f3n in Parlamento (Cortes), diventando cos\u00ec il suo pi\u00f9 giovane membro. Era il numero due nella lista socialista di Le\u00f3n. In tutte le elezioni successive (nel 1989, 1993, 1996 e 2000) fu il numero uno. Nelle elezioni del 2004 si candid\u00f2 come capolista a Madrid.\nZapatero a quel tempo si definiva un \u00abconservatore di sinistra\u00bb. Disse inoltre che la sinistra spagnola doveva modernizzarsi e che \u00abstiamo trovando difficile accettare la necessit\u00e0 per il Partito Socialista di cambiare molte sue convinzioni e di superare il nostro conservatorismo\u00bb. Nel 1988 divenne segretario generale a Le\u00f3n dopo una dura e complessa lotta per il potere che pose fine ad un lungo periodo di divisioni e scontri interni.\nNegli anni ottanta e novanta il Partito Socialista era costituito da due fazioni: i \"guerristas \"(sostenitori di Alfonso Guerra, ex-vicepresidente di Felipe Gonz\u00e1lez) e i \"riformisti \"(guidati da Felipe Gonz\u00e1lez). Il primo gruppo aveva una forte ideologia di sinistra, mentre il secondo era pi\u00f9 pragmatico. La divisione si ampli\u00f2 dopo le elezioni generali del 1993, le ultime vinte dal Partito Socialista prima della vittoria di Jos\u00e9 Mar\u00eda Aznar in occasione delle elezioni generali del 1996, quando i cattivi risultati ingigantirono gli scontri interni. Zapatero formalmente non si un\u00ec mai a uno dei due gruppi.\nNel 1995 ci furono le elezioni amministrative. I risultati furono deludenti per il PSOE che perse quattro seggi nel municipio di Le\u00f3n e due seggi nel parlamento regionale di Castilla-Le\u00f3n. I risultati erano influenzati dalla grave situazione economica e dal caso di corruzione che invest\u00ec il partito. Zapatero aveva personalmente diretto la campagna elettorale. Nel 1996, dopo le elezioni generali, Zapatero mantenne il proprio seggio al Congresso dei Deputati. L'anno seguente, Zapatero venne eletto nuovamente segretario generale a Le\u00f3n e dopo il congresso nazionale tenuto dal partito in quell'anno entr\u00f2 nell'esecutivo federale.\nL'associazione dei giornalisti parlamentari diede a Zapatero il premio di \u00ab\"Diputado Revelaci\u00f3n\"\u00bb nel dicembre 1999 per le sue attivit\u00e0 come membro della Camera dei deputati. Dal 1996 al 2000 i suoi contributi pi\u00f9 significativi come parlamentare furono la sua ferma opposizione al protocollo energetico presentato dal governo e l'approvazione di un emendamento alla finanziaria del 2000, nel novembre del 1999, che aument\u00f2 le pensioni di militari non professionisti che avevano combattuto per la Repubblica nella guerra civile spagnola del 1936-1939.\nSegretario del PSOE.\nIl 12 marzo 2000 il PSOE perse nuovamente le elezioni politiche contro il Partito Popolare di Jos\u00e9 Mar\u00eda Aznar. Zapatero conserv\u00f2 il suo seggio, ma il Partito Socialista ottenne solo 125 seggi, sedici in meno rispetto al 1996. La sconfitta fu ancora pi\u00f9 tragica perch\u00e9 il Partito Popolare inaspettatamente ottenne la maggioranza assoluta per la prima volta. Il segretario Joaqu\u00edn Almunia diede le dimissioni il giorno stesso. Zapatero decise di candidarsi alla guida del Partito Socialista nella sua 35\u00b0 conferenza che si sarebbe svolta quell'anno. Con altri membri del partito, nell'aprile del 2000 fond\u00f2 un nuovo movimento interno al partito chiamato \"Nueva Via\" (\u00abnuova strada\u00bb), che gli sarebbe servito come base per diventare Segretario Generale.\nUn documento di Nueva Via proclam\u00f2 gli obbiettivi del gruppo: \"Nueva Via si propone di creare un progetto di cambiamento politico e sociale verso il socialismo democratico, un progetto Socialista che aiuti il PSOE a recuperare credibilit\u00e0 tra i cittadini\".\nTra i membri pi\u00f9 influenti c'erano: Zapatero, Trinidad Jim\u00e9nez, Jes\u00fas Caldera, Jordi Sevilla, Jos\u00e9 Blanco, Antonio Cuevas ed Enrique Mart\u00ednez. Quest'ultimo ebbe un ruolo fondamentale nella promozione di Zapatero poich\u00e9 era il direttore di \"Escuela Jaime Vera\", una scuola del partito che educa i futuri leader.\nIl 25 giugno 2000 Zapatero annunci\u00f2 ufficialmente la propria candidatura alla Segreteria Generale. Nel suo discorso parl\u00f2 di quella che pu\u00f2 essere considerata la sua dichiarazione dei principi:\nZapatero corse contro altri tre avversari: Jos\u00e9 Bono, Rosa D\u00edez e Matilde Fern\u00e1ndez. Matilde Fern\u00e1ndez era il candidato dei \"guerristas \"mentre Jos\u00e9 Bono era il candidato dei \"riformisti\". Rosa D\u00edez \u00e8 una politica basca che rappresentava una sorta di scelta intermedia. Zapatero aveva contro la sua inesperienza e a favore la sua immagine di cambiamento e il fatto di essere l'unico parlamentare tra i candidati (un importante fattore della politica spagnola \u00e8 che le campagne elettorali durano solo 15 giorni, quindi \u00e8 fondamentale essere conosciuto molto prima dell'inizio). Bono era visto molto male dai \"guerristas\", che supportavano anche Zapatero. Il 22 luglio 2000 Zapatero riusc\u00ec a vincere con uno stretto vantaggio (ottenne 414 voti su 995 e Bono ne ottenne 405). Quell'anno si trasfer\u00ec a Madrid con la famiglia.\nCapo dell'opposizione.\nFino al 2004 ha guidato l'opposizione socialista al governo di Aznar. In quegli anni ha messo in pratica una \u00abopposizione utile\u00bb costruendo un'immagine del PSOE responsabile, affidabile e per nulla massimalista. Nel dicembre 2000 ha stretto con Aznar un accordo per combattere il terrorismo dell'ETA e si \u00e8 mostrato disponibile a collaborazioni anche in altri settori, come immigrazione e istruzione, ricevendo in questo caso il rifiuto dalla destra spagnola.\nElezioni politiche del 2004.\nIn una Spagna ferita degli attentati dell'11 marzo 2004 a Madrid, Zapatero vince per la prima volta le elezioni generali del 2004.\nRiforme del primo governo.\nPrima riforma TV.\nLa prima riforma della TV, che includeva importanti cambiamenti in RTVE e apertura del mercato a nuovi soggetti, una delle prime promesse dal governo pronunciate pochissimo dopo la vittoria, \u00e8 stata approvata dopo una lunga battaglia legale e politica, originata da tante questioni.\nNel 2005 Sogecable (appartenente al Gruppo PRISA facente capo al magnate Jes\u00fas de Polanco, che controlla il quotidiano filosocialista El Pa\u00eds e le radio spagnole Cadena SER e 40 Principales) chiese di togliere le restrizioni con cui la stessa azienda poteva operare nella TV in chiaro con Canal+. Le maggiori reti analogiche Antena 3 e Telecinco (con presenza di capitali italiani, nella prima De Agostini, nella seconda Mediaset) e le altre reti digitali iniziarono ad adire i tribunali, lamentando limitazioni alla concorrenza. Grazie a questa legge il Gruppo PRISA, presente con forza nei mass-media, entra nel settore della televisione analogica.\nLa Sogecable ha lanciato il 7 novembre 2005 l'emittente Cuatro, nata sulle ceneri di Canal+. A completare il quadro, il 27 marzo 2006, ha iniziato le trasmissioni un'emittente nuova, La Sexta, controllata in parte (40%) dal gruppo messicano Televisa e presieduta dall'ex anchorman di Telecinco Emilio Arag\u00f3n \u00c1lvarez.\nTuttavia il vero obiettivo della prima riforma TV fu la RTVE, accusata di essere da sempre filogovernativa: a tal proposito, oltre a promettere, dopo la vittoria del 2004, un profondo rinnovamento, ha nominato una commissione di 5 saggi incaricata di disegnare una legge, la quale \u00e8 stata poi approvata nel 2006. Dei finanziamenti che riceve l'ente pubblico, il 50% verr\u00e0 dallo Stato (tutta la TV in Spagna \u00e8 gratuita), il 40% dagli introiti pubblicitari, il 10% da fonti diverse (es. vendita programmi all'estero), al fine di ridurre il pesantissimo debito accumulato (7,5 miliardi di euro); il Consiglio d'amministrazione durer\u00e0 6 anni, avr\u00e0 8 membri eletti in parti uguali tra Camera, Senato, sindacati e Consiglio audiovisivo ed elegger\u00e0 con maggioranza di 2/3 il direttore generale. La RTVE divenne cos\u00ec una fondazione.\nRiforme in materia di famiglia, scelte personali, ricerca scientifica.\nDurante il governo Zapatero il Parlamento spagnolo ha approvato numerose leggi volte ad aumentare la libert\u00e0 delle scelte personali, soprattutto a proposito di materie riguardanti la laicit\u00e0 e l'etica costruendo una societ\u00e0 spagnola secondo i principi del cosiddetto \"socialismo ciudadano\", il \"socialismo dei cittadini\".\n\u00c8 stato introdotto il divorzio breve, una nuova procedura legale per lo scioglimento dei matrimoni dedita a diminuire tempi e costi; \u00e8 stata approvata una legge liberalizzante sulla fecondazione assistita. Piuttosto celebre \u00e8 stata la riforma che ha allargato l'accesso al matrimonio anche alle coppie omosessuali, garantendo cos\u00ec anche agli omosessuali gli stessi diritti riservati alle coppie eterosessuali, tra cui quello di adottare figli. Lo stesso diritto di adozione \u00e8 stato poi allargato anche alle coppie di fatto (adozione da parte di coppie dello stesso sesso).\nA partire dall'agosto del 2007, \u00e8 stato approvato ed applicato un sistema di sussidio che prevede la donazione di 2.500 euro alla nascita di ogni figlio, indipendentemente dalla fascia di reddito della famiglia.\nSono state alleggerite le pratiche di modifica delle generalit\u00e0 per i transgender, legalizzata la sperimentazione medica della cannabis e ridotte molte restrizioni sulla clonazione terapeutica e sull'uso di cellule staminali di origine embrionale ai fini di ricerca scientifica.\nIn materia di laicit\u00e0, \u00e8 stata eliminata l'obbligatoriet\u00e0 per gli studenti di ricevere l'insegnamento della religione cattolica a scuola. Sempre in termini di educazione \u00e8 stato introdotto a carattere obbligatorio l'insegnamento dell'educazione civica, innovazione che ha suscitato violente polemiche da parte dei settori filo-ecclesiastici, nonch\u00e9 della stessa Chiesa cattolica, che vede nel nuovo insegnamento un'imposizione dello Stato nella formazione della coscienza e della morale dei giovani. Numerosi genitori invocano il diritto all'obiezione di coscienza, riconosciuto dalla Costituzione spagnola, per evitare l'insegnamento di questa materia ai propri figli.\nSempre in materia di famiglie, Zapatero ha ridotto l'IVA sui pannolini per anziani e beb\u00e8, sugli assorbenti igienici per le donne e sui preservativi visto che sono considerati materie di prima necessit\u00e0.\nPer aiutare le famiglie, Zapatero ha indicato che le famiglie con meno di 15.000 euro di reddito annuale, o di 20.000 ma numerose, avranno diritto a 500 euro per ogni figlio con meno di tre anni, a 300 euro per ogni figlio fra i tre e i diciotto anni, e a 1.000 euro all'anno per i figli minorati.\nNel 2008 ha istituito per legge un contributo di 210 euro al mese ai giovani tra i 22 ed i 30 anni su cui grava l'affitto di una casa. Per le famiglie ha invece previsto degli sgravi fiscali sull'affitto.\nNel 2009 il governo ha approvato una riforma sull'aborto che consiste nella libert\u00e0 di poter interrompere la gravidanza senza alcun parere medico entro la quattordicesima settimana di gravidanza. Inoltre permette alle ragazze di sedici anni di poter abortire senza il consenso dei genitori.\nNel marzo 2010 Zapatero ha inaugurato a Barcellona il primo acceleratore di particelle dell'Europa sud occidentale, costruito per aumentare la ricerca scientifica spagnola e finanziato per met\u00e0 dal governo e per met\u00e0 dalla regione Catalogna.\nIl governo Zapatero aveva inoltre iniziato un programma che prevedeva la depenalizzazione dell'eutanasia per garantire la cosiddetta \"morte dignitosa\" in quanto il ministro della salute Soria aveva detto \"Non si pu\u00f2 vincere la morte ma si pu\u00f2 vincere il dolore\". Tale legge difatti prevedeva che i malati terminali, e anche non, potessero scegliere liberamente di terminare le cure mediche e di poter porre fine alla propria vita. Questo emendamento, sostenuto in particolar modo dall'estrema sinistra spagnola, non \u00e8 stato poi approvato dallo stesso governo.\nRiforme in materia economica.\nDa un punto di vista economico, non ha mutato in modo significativo l'orientamento rispetto al precedente premier Aznar, durante il governo di Zapatero \nA proposito di lavoro, ha integrato la riforma volta alla flessibilit\u00e0 attuata dal precedente governo con incentivi all'assunzione dei giovani e alla trasformazione di contratti precari a tempo indeterminato o a tempo procrastinato (minimo 12 mesi). Inoltre, con la riforma del lavoro, ha consolidato stessi diritti e stesse opportunit\u00e0 tra uomini e donne.\nAltri punti della riforma sul lavoro comprendono la riduzione dei costi di licenziamento, il divieto di \"incatenamento\" del lavoro e l'aumento del salario minimo annuale dai 6.447 euro annui del 2004 ai 7.988 del 2007.\nInfine, per palliare l'elevato tasso di indebitamento delle famiglie spagnole, dovuto soprattutto agli alti costi degli immobili, il governo Zapatero ha incrementato la costruzione e l'assegnazione di case popolari per le famiglie a basso reddito ed ha incentivato la modalit\u00e0 dell'affitto della residenza rispetto alla compravendita dei locali, tanto con agevolazioni fiscali per i proprietari, quanto con sussidi mensili per i giovani (sotto i 35 anni) che intendono affittare.\nPer combattere la crisi economica mondiale, a fine 2008, ha aumentato pensioni e salari.\nNel 2010 l'economia spagnola \u00e8 stata colpita nei suoi conti pubblici dalla crisi economica, costringendo il premier Zapatero a tagliare del 5% lo stipendio dei dipendenti pubblici e del 15% gli stipendi dei politici, a sfoltire i dipendenti della classe politica (300 posti in meno), a tagliare la spesa pubblica, ad abolire l'assegno beb\u00e8 da 2500 euro.\nAutonomismo.\nSono state approvate riforme dedite ad accentuare la natura autonomica della Spagna.\nIl caso pi\u00f9 noto, polemico e contestato dall'opposizione \u00e8 quello del referendum che ha approvato una maggiore autonomia della regione catalana (18 giugno 2006); oltre a questo, per\u00f2, anche altre regioni autonome hanno proposto e approvato la riforma del proprio statuto autonomico: \u00e8 il caso della Comunit\u00e0 Valenciana (1\u00ba giugno 2005) e l'Andalusia (18 febbraio 2007). Date le differenti implicazioni politico sociali, nonostante le similitudini nei contenuti, questi due ultimi casi non hanno suscitato le stesse polemiche dell'omologo catalano.\nHa avviato un dialogo con i separatisti baschi dell'ETA per porre fine agli attentati terroristici che coinvolgevano civili innocenti, e proprio quando sembrava che fosse stata raggiunta una tregua, l'ETA ha colpito la Spagna con un attentato che ha ucciso due civili nell'aeroporto di Barajas (30 dicembre 2006), ferito una guardia del corpo a Bilbao (9 ottobre 2007) e, prima del voto, assassinato un esponente socialista dei Paesi Baschi (8 marzo 2008). Gi\u00e0 dopo il primo attentato Zapatero aveva annunciato la conclusione della trattativa con l'ETA.\nLe polemiche con la Chiesa cattolica.\nA causa delle leggi definite pi\u00f9 progressiste, in materia di diritti civili (coppie di fatto, matrimoni fra persone dello stesso sesso, adozione da parte di coppie dello stesso sesso, ricerca, ampliamento del diritto all'aborto, ecc.), Zapatero \u00e8 stato molto contestato dalla Chiesa cattolica che ha promosso anche manifestazioni di protesta accusando il governo socialista di voler \"attaccare la famiglia\" e di \"preferire le scimmie all'embrione\". Il premier spagnolo ha ribadito, anche tramite la visita di un membro del governo in Vaticano, il rispetto del pensiero dei cattolici, ma anche la necessaria laicit\u00e0 dello Stato. Zapatero ha poi incontrato papa Benedetto XVI durante la visita nel luglio 2006 del pontefice in Spagna ribadendo le sue posizioni.\nIl premier, criticato per l'assenza alla messa di Benedetto XVI a Valencia, ha fatto intendere di aver preferito non intervenire per convinzione personale - Zapatero \u00e8 agnostico - alla celebrazione.\nIl 4 febbraio 2009, Zapatero ha incontrato in Spagna il Cardinale Tarcisio Bertone, Segretario di Stato di Benedetto XVI. Nel corso del colloquio durato 70 minuti, Zapatero ha invitato per mezzo di Bertone, Papa Benedetto XVI a partecipare alle celebrazioni in onore di San Giacomo Apostolo a Santiago di Compostela, in occasione dell'Anno Santo Compostelano del 2010. Oltre al Papa, Zapatero ha anche invitato il Cardinale Tarcisio Bertone a partecipare al secondo foro dell'Alleanza delle Civilt\u00e0 (un'iniziativa congiunta Spagna-Turchia-Onu) a Istanbul.\nAltro.\nIl governo di Zapatero \u00e8 balzato alle cronache internazionali anche per alcune leggi, per quanto importanti, piuttosto curiose, come quella per il riconoscimento di diritti civili per le scimmie antropomorfe (secondo il Progetto Grandi Scimmie Antropomorfe); per l'imposizione dello Stato sulla produzione di OGM.\nDiscusso \u00e8 stato anche il \"Piano Africa\", una legge analoga per alcuni versi all'italiana legge Bossi Fini, molto dura nei confronti dell'immigrazione clandestina (fenomeno grave che riguarda le enclavi Ceuta e Melilla), ma volta anche alla regolarizzazione dei clandestini per combattere il lavoro nero.\nAltra riforma fatta per combattere gli incidenti stradali \u00e8 stata quella di creare la patente a punti. \u00c8 stato inoltre proposto il carcere per chi provoca incidenti in stato d'ebbrezza.\nPer un risparmio energetico \u00e8 stata approvata una legge che impone, per ogni casa che viene costruita o ristrutturata, di installare pannelli solari termici per il riscaldamento dell'acqua.\nHa imposto di rimuovere ogni statua o monumento che raffigurasse Franco dai luoghi pubblici, stabilendo risarcimenti economici ai figli delle vittime della dittatura franchista.\nPer tutelare i pendolari il governo ha introdotto una legge che concede il risarcimento totale del biglietto ferroviario a tutti i viaggiatori se il treno giunge con pi\u00f9 di cinque minuti di ritardo.\nHanno suscitato scalpore alcune misure per combattere anoressia e obesit\u00e0: da una parte ha vietato le sfilate a modelle sotto la 38 (e obbligato gli stilisti a ritirare i vestiti di tale misura), dall'altro ha ordinato a Burger King di ritirare la pubblicit\u00e0 del panino King XXL, calorico come 10 uova fritte.\nPer modernizzare il paese il governo Zapatero nel 2005 ha abolito la siesta negli uffici pubblici. Tale pratica, secondo il governo, costa troppo per il paese e fa male agli spagnoli stessi che devono lavorare fino alle 20 dando cos\u00ec meno tempo alla famiglia e inoltre dormono di meno (secondo le statistiche europee gli spagnoli dormono 40 minuti in meno rispetto agli altri paesi dell'UE).\nSempre parlando di salute, nel 2006 \u00e8 entrata in vigore una legge che proibisce il fumo nei luoghi di lavoro e in vari luoghi pubblici, e introduce altre restrizioni.\nNel 2007, in vista delle elezioni, Zapatero ha varato una legge che impone che al massimo solo il 60% dei candidati pu\u00f2 essere dello stesso sesso.\nIl governo Zapatero ha stanziato 40 miliardi di euro per incentivare l'acquisto di auto nuove con prezzo fino a 30.000 euro ed emissioni di CO2 non superiori a 149 grammi, rottamando un'auto di almeno 10 anni o con 250.000 chilometri. Le sovvenzioni consistono di 2.000 euro di cui 500 a carico del governo, 500 delle regioni e 1.000 dei produttori.\nLa vendita delle auto \u00e8 aumentata grazie alle sovvenzioni statali e questo, secondo il governo, aiuterebbe l'occupazione e il fisco recupererebbe parte dei soldi attraverso l'IVA.\nNel 2009 il governo Zapatero ha iniziato l'iter per l'abolizione della cosiddetta legge \"Beckham\", che permette ai giocatori stranieri, che guadagnano pi\u00f9 di 600.000 euro, di pagare l'aliquota IRPEF al 24% anzich\u00e9 al 43%. Il provvedimento ha causato molti scontri tra il governo e la Federazione calcistica della Spagna perch\u00e9 l'aumento IRPEF ricade sui club spagnoli e riduce la possibilit\u00e0 di avere giocatori dall'estero.\nNel 2010 il governo Zapatero ha eliminato dai giornali spagnoli i cosiddetti annunci \"hot\" in quanto promuovono lo sfruttamento sessuale delle donne; sempre nel 2010 ha introdotto multe salatissime per coloro che gettano per terra le gomme da masticare poich\u00e9 la spesa per la rimozione delle gomme dai marciapiedi \u00e8 elevata.\nPer combattere la crisi economica, nel tentativo di ridurre l'elevato tasso di disoccupazione, il governo Zapatero ha ottenuto dalla Commissione Europea il via libera nel poter chiudere i propri confini ai romeni che intendono lavorare nella penisola iberica fino al 2013. Tale disposizione non \u00e8 stata applicata ai romeni che gi\u00e0 lavorano in Spagna o a coloro che sono iscritti agli uffici collocamento. Questa disposizione \u00e8 stata emanata perch\u00e9 il costo del lavoro di un romeno \u00e8 molto inferiore a quello di uno spagnolo, favorendo cos\u00ec la disoccupazione degli spagnoli.\nNell'agosto del 2011 il governo socialista ha emanato un emendamento, in accordo con il partito popolare spagnolo, che introduce nella costituzione spagnola il vincolo di pareggio di bilancio, in modo tale da ridurre il rapporto Deficit/PIL. Tale disposizione era gi\u00e0 stata introdotta nel 2009 in Germania e nel 2011 da Francia e Italia, per stemperare la sfiducia nei mercati e per evitare un tracollo economico come in Grecia.\nPolitica estera.\nPer quanto riguarda la politica estera, nel 2004, appena eletto premier, Zapatero ha disposto immediatamente il ritiro delle truppe spagnole dall'Iraq, continuando invece a sostenere la missione militare in Afghanistan e partecipando in seguito a quella in Libia.\nElezioni politiche del 2008.\nIl 9 marzo 2008, Zapatero ha vinto le elezioni per la seconda volta. Il PSOE ha vinto con il 43.64% dei voti.\nLo slogan per queste elezioni \u00e8 stato \"Con Z de Zapatero\".\nSecondo governo Zapatero.\nIn questo governo \u00e8 molto marcata la presenza femminile: 9 ministri e la vicepresidente sono donne.\nSeconda riforma tv.\nL'8 maggio 2009, viene presentata una seconda riforma televisiva, poi estesa a buona parte del settore dei mass-media, che mira a ridurre la pubblicit\u00e0 da TVE, poi eliminata dal 1\u00ba gennaio 2010 sostituendola con introiti che derivano dalla tassazione sulle tv private e sulle imprese di telecomunicazione, ma non sar\u00e0 reintrodotto il canone. In seguito sar\u00e0 approvata, e inoltre TVE avr\u00e0 un tetto massimo di spesa per acquistare eventi sportivi (tranne per le Olimpiadi, su cui non ci sono limiti), mentre ad aprile la tv analogica si spegne definitivamente. Inoltre, sono possibili fusioni tra tv private a patto di non superare il 27% di share, condizione poi decaduta; in seguito nasceranno due grandi gruppi privati, Mediaset Espa\u00f1a e Atresmedia.\nPresidenza dell'Unione Europea.\nNel primo semestre del 2010, Zapatero diventa il primo Presidente dell'Unione europea dopo l'entrata in vigore del Trattato di Lisbona, ruolo che condivide con Herman Van Rompuy.\nL'annuncio della non ricandidatura.\nIl 2 aprile 2011, nel corso di un'assemblea del PSOE, annuncia ufficialmente la decisione di non ricandidarsi alle successive elezioni generali del 2011, ritenendo le due legislature alla guida del Governo Spagnolo \"un periodo ragionevole\", sia per il Paese che per la sua famiglia. Ha tuttavia precisato di voler rimanere alla guida dell'esecutivo fino al termine della legislatura corrente.\nElezioni anticipate.\nIl 29 luglio 2011, a seguito della pesante crisi economica e della speculazione che ha travolto il Paese, Zapatero ha comunicato l'intenzione di indire elezioni anticipate, previste per il 20 novembre 2011. Il suo erede politico, l'ex ministro dell'Interno Alfredo P\u00e9rez Rubalcaba \u00e8 stato sconfitto alle elezioni di novembre dal leader popolare Mariano Rajoy che ha preso il 44,55% dei voti e 186 seggi su 350 nel Congresso dei deputati, contro il 28,66% e 110 seggi.\nL'immagine in Italia.\nNel 2005 Sabina Guzzanti ha realizzato un film-documentario sulla libert\u00e0 di stampa in Italia, incentrato sulla chiusura del programma satirico \"Raiot\" e intitolato proprio \"Viva Zapatero!\" in omaggio al premier spagnolo e alla sua prima riforma tv.\nVeniva imitato con ironia da Neri Marcor\u00e8 nella trasmissione Parla con me di Serena Dandini."}
{"id": "90175", "revid": "767487", "url": "https://it.wikipedia.org/wiki?curid=90175", "title": "Accostato", "text": ""}
{"id": "90176", "revid": "767487", "url": "https://it.wikipedia.org/wiki?curid=90176", "title": "Addestrato", "text": ""}
{"id": "90182", "revid": "10501", "url": "https://it.wikipedia.org/wiki?curid=90182", "title": "Conditio sine qua non", "text": ""}
{"id": "90183", "revid": "1418004", "url": "https://it.wikipedia.org/wiki?curid=90183", "title": "Mystery Writers of America", "text": "La Mystery Writers of America \u00e8 una organizzazione statunitense di scrittori del genere giallo, horror e thriller. Venne fondata a New York il 26 marzo 1945 da Clayton Rawson, Anthony Boucher, Lawrence Treat e Brett Halliday.\nOgni anno l'associazione assegna gli \"Edgar Award\" (piccoli busti raffiguranti Edgar Allan Poe), per diverse categorie: per il miglior romanzo, la miglior opera prima gialla, il miglior autore dell'anno, ecc."}
{"id": "90186", "revid": "125995453", "url": "https://it.wikipedia.org/wiki?curid=90186", "title": "Teatro di narrazione", "text": "Il teatro di narrazione \u00e8 una modalit\u00e0 teatrale che comincia a diffondersi in Italia intorno alla met\u00e0 degli anni ottanta del XX secolo, per poi fiorire e diffondersi nell'ultimo decennio del secolo.\nIspirandosi da un lato alle grandi esperienze del monologo teatrale (a cominciare dal \"Mistero buffo\" di Dario Fo) e dall'altro elaborando le innovazioni provenienti dal resto d'Europa (Peter Brook, Thierry Salmon) alcuni attori-autori iniziano a presentarsi sulla scena senza lo schermo del personaggio, ma anzi - osserva Guccini - con la propria identit\u00e0 non sostituita per raccontare storie, senza rappresentarle.\nMarco Baliani, Marco Paolini, Laura Curino, Mariella Fabbris, Lucilla Giagnoni, Gabriele Vacis sono tra i primi ad avventurarsi in un territorio che subito rivela le sue grandi possibilit\u00e0 di ricostruzione di un rapporto significativo tra palcoscenico e spettatori, soprattutto per l'ambizione di questi giovani artisti di raccontare la storia sulle assi del palcoscenico ricostruendo alcune delle tragedie che hanno insanguinato l'Italia nei decenni del dopoguerra (Ustica, l'omicidio Moro, il Vajont...): ottengono grandissimo successo di critica e pubblico gli spettacoli \"Kohlhaas\" e \"Corpo di stato\" di Baliani; \"Passione\" e \"Olivetti\" con la Curino; e \"Il racconto del Vajont\", i tre per la regia di Gabriele Vacis, e \"I-TIGI\" di Paolini.\nUna grande parte del teatro di narrazione si muove in contiguit\u00e0 tra il teatro \"serale\" e il \"teatro ragazzi\" (nel cui ambito si sono mossi gli stessi Baliani, Paolini, Curino, Vacis), fenomeno particolare della scena italiana.\nTra i narratori dell'ondata successiva ci sono quelli che si dedicano soprattutto al pubblico dei ragazzi come Carlo Presotto. Sul finire del secolo scorso si affacciano alla ribalta giovani performer (la cosiddetta \"seconda generazione\" della narrazione) quali Ascanio Celestini, autore ed interprete di lavori con \"Radio Clandestina\" e \"Scemo di guerra\"; Davide Enia, attautore di \"Maggio '43\" e \"Italia Brasile 3 a 2\"; Mario Perrotta con \"Italiani Cincali\" e \"La Turnata\". Si muove lungo questa direttrice anche Giulio Cavalli con \"(Re) Carlo (non) torna dalla battaglia di Poitiers\" e \"Linate 8 ottobre 2001: la strage\". Con attenzione ai temi dell'intercultura e della multietnicit\u00e0 vi \u00e8 il lavoro di Alessandro Ghebreigziabiher, in particolare con \"Tramonto\" e \"Il dono della diversit\u00e0\".\nSulla scia del successo dei vari Paolini, Celestini e gli altri, sui palchi nazionali si \u00e8 sempre pi\u00f9 diffusa la pratica dell'attore solista e dell'affabulatore.\nAccostando il Teatro di Narrazione allo sperimentale e alla satira, nel 2016 l'autore e attore Roberto Disma fonda a Catania \"Teatro alla Lettera\", prima compagnia teatrale universitaria della Sicilia. La compagnia debutta nel 2017 con la commedia satirica \"Il Principe Galeotto\", scritta e diretta dallo stesso Disma, tratta dal Decameron di Giovanni Boccaccio.\nParticolari esperienze di confine tra i generi sono invece quelle di Federico Bertozzi la cui narrazione si dipana in bilico tra fiaba, tragedia e realt\u00e0 romanzesca; di Moni Ovadia, tra musica e narrazione; di Andrea Cosentino e Maurizio Di Marco tra narrazione e cabaret. Contigue, ma diverse rispetto alle modalit\u00e0 del \"teatro di narrazione\", sono le produzioni della cosiddetta \"non-scuola romana\", cui alcuni hanno ascritto anche Daniele Timpano. Recentemente, gli ultimi spettacoli dei vari Paolini e Celestini sembrano fondere il racconto con la musica e la canzone.\nDal teatro di narrazione si sviluppa il filone del \"teatro civile\" che vede sulla scena tematiche di particolare attualit\u00e0 politica e sociale.\nNel panorama del \"teatro civile\" e di narrazione \u00e8 attivo dal 2004 con successo il giornalista e scrittore Daniele Biacchessi con gli spettacoli \"La storia e la memoria\", \"Fausto e Iaio\", \"La fabbrica dei profumi\", \"Storie d'Italia\", \"Piazza Fontana, il giorno dell'innocenza perduta\" con il sassofonista di jazz Michele Fusiello; \"Il paese della vergogna\" e \"Passione reporter\" con il gruppo rock marchigiano Gang; Il sogno e la ragione\" e \"Quel giorno a Cinisi, storia di Peppino Impastato\" con il pianista di jazz Gaetano Liguori; \"Il lavoro rende liberi\" con il cantautore genovese Andrea Sigona.\nCon particolare attenzione a temi legati ai diritti umani e alla Storia del XX secolo \u00e8 anche il lavoro degli autori e interpreti di teatro civile Marco Cortesi e Mara Moschini. Tra i loro spettacoli pi\u00f9 noti: \"La Scelta\", spettacolo inchiesta sulla Guerra nella Ex-Jugoslavia, \"Rwanda\" monologo a due voci sul Genocidio Rwandese del 1994 e \"Il Muro\", spettacolo di narrazione che porta in scena storie vere provenienti dalle vicende legate al Muro di Berlino.\nBibliografia critica.\nMonografie sul teatro di narrazione\nMonografie sui singoli narratori\nArticoli su rivista"}
{"id": "90187", "revid": "961998", "url": "https://it.wikipedia.org/wiki?curid=90187", "title": "Tino Buazzelli", "text": "Biografia.\n\u00c8 nato a Frascati, in provincia di Roma, il 13 luglio 1922. Dopo aver conseguito il diploma dell'Istituto Magistrale, studi\u00f2 all'Accademia nazionale d'arte drammatica diretta da Silvio D'Amico dove consegu\u00ec il diploma nel 1946 e inizi\u00f2 la carriera di attore teatrale nel 1947 con la compagnia Maltagliati-Gassman (affiancato da Nino Manfredi), ottenendo subito ottime critiche nelle sue interpretazioni di lavori teatrali quali \"Don Giovanni\" di Moli\u00e8re, \"Erano tutti miei figli\" di Arthur Miller, \"Casa Monastier\" di Dennis Aniell e \"L'aquila a due teste\" di Jean Cocteau, prima di diventare capocomico.\nEsord\u00ec al cinema nel 1948 interpretando una piccola parte nel film \"Il cavaliere misterioso\", diretto da Riccardo Freda. In seguito apparve in pi\u00f9 di 20 film in svariati ruoli, spesso da comprimario e talvolta anche come \"spalla\" di comici affermati quali Tot\u00f2 e Renato Rascel. Dotato di una voce calda ed armoniosa fu interprete brechtiano e fu protagonista nella \"Vita di Galileo\" di Giorgio Strehler nella stagione 1962/63 al Piccolo Teatro di Milano. L'incontro con Strehler risale al 1952, quando il regista lo chiam\u00f2 per mettere in scena \"Elisabetta d'Inghilterra\" di Ferdinand Bruckner, \"Il revisore\" di Nikolai Gogol e \"Sei personaggi in cerca d'autore\" di Pirandello.\nNel 1955 Lucio Ardenzi lo coinvolse in una tourn\u00e9e in America meridionale che tocc\u00f2 Brasile, Argentina e Uruguay. La tourn\u00e9e venne organizzata con l'appoggio del Ministero dello Spettacolo e coinvolse molti attori teatrali del momento come Enrico Maria Salerno, Luigi Vannucchi, Anna Proclemer, Giorgio Albertazzi, Renzo Ricci, Eva Magni, Glauco Mauri, Davide Montemurri, Franca Nuti, Isa Crescenzi e Bianca Toccafondi. \nA parte il \"Re Lear\" di Shakespeare (nel quale erano riuniti tutti gli attori principali della compagnia) il resto del cartellone era tutto italiano, con: \"Corruzione al palazzo di giustizia\" di Ugo Betti, \"Beatrice Cenci\" di Alberto Moravia (in prima mondiale) e \"Il seduttore\" di Diego Fabbri.\nTorn\u00f2 sul palcoscenico del Piccolo Teatro di Milano nel 1959, con \"Platonov\" di Anton \u010cechov e continu\u00f2 con la sua compagnia a lungo recitando su molti palcoscenici italiani. Nel 1974 ad esempio port\u00f2 il dramma \"La rigenerazione\" di Italo Svevo, con la regia di Edmo Fenoglio, tra gli altri, al teatro comunale di Ferrara.\nNel 1954 Buazzelli esord\u00ec in televisione, apparendo in una riduzione per il piccolo schermo negli \"Spettri\" di Henrik Ibsen. Sar\u00e0 proprio il mezzo televisivo che contribuir\u00e0 in larga parte alla sua notoriet\u00e0, non solo con la sua partecipazione alle edizioni di \"Canzonissima\" del 1961-62 e del 1962-63, ma anche con le sue interpretazioni di sceneggiati tratti da opere teatrali quali \"Il malato immaginario\" di Moli\u00e8re per la regia di Silverio Blasi nel 1963, \"Charlow e le figlie\" di Turgenev, diretto da Giandomenico Giagni nel 1966, il \"Circolo Pickwick\" diretto da Ugo Gregoretti nel 1967 e \"Tartarino sulle Alpi\" di Daudet, diretto da Edmo Fenoglio nel 1968. Recit\u00f2 nel ruolo del giudice Cust in \"Corruzione al Palazzo di giustizia\" di Ugo Betti, diretto da Daniele D'Anza nel 1966. Buazzelli raggiunse l'apice della popolarit\u00e0 interpretando il personaggio dell'investigatore privato Nero Wolfe, creato da Rex Stout, in una serie di dieci telefilm trasmessi tra il 1969 e il 1971, diretti da Giuliana Berlinguer, interpretati anche da Paolo Ferrari nel ruolo di Archie Goodwin e Pupo De Luca nel ruolo del cuoco svizzero Fritz Brenner. Lo sceneggiato raggiunse 19 milioni di spettatori di media a puntata, superando il Commissario Maigret interpretato da Gino Cervi.\nNel 1970, oltre che interprete, fu anche sceneggiatore e regista di \"Pap\u00e0 Goriot\", ispirato al celebre romanzo di Balzac. Ancora nel 1978 diede una magistrale interpretazione del protagonista dello sceneggiato \"Il balordo\", tratto dall'omonimo romanzo di Piero Chiara per la regia di Pino Passalacqua. Le sue ultime interpretazioni televisive furono il \"Faust\" diretto da Leandro Castellani nel 1977 per la Rai e come conduttore dello spettacolo \"Il piatto ride\" per l'emittente privata romana \"Video Uno\".\nAccrebbe la sua popolarit\u00e0 interpretando anche varie serie di \"caroselli\" negli anni '60 e '70.\nMor\u00ec a Roma il 20 ottobre 1980, a soli 58 anni. Da anni soffriva di linfoadenite.\nVita privata.\nEra sposato con la \"soubrette\" del teatro di rivista milanese Ermellina Banfi.\nRadio.\nProsa radiofonica RAI\nTelevisione.\nTino Buazzelli partecip\u00f2 inoltre a numerose serie della rubrica pubblicitaria televisiva \"Carosello su Rai 1\":\nDiscografia parziale.\nAlbum"}
{"id": "90188", "revid": "135224", "url": "https://it.wikipedia.org/wiki?curid=90188", "title": "Bice Valori", "text": "Biografia.\nFiglia del giornalista toscano Aldo Valori (1882-1965), sorella dell'urbanista Michele Valori (1923-1979) e anche cugina del giornalista, commediografo e regista Gino Valori (1890-1961), si diplom\u00f2 all'Accademia nazionale d'arte drammatica di Roma e nella stessa citt\u00e0 consegu\u00ec successivamente la laurea in Lettere presso l'Universit\u00e0 degli Studi di Roma \"La Sapienza\". In Accademia la giovanissima attrice conobbe Paolo Panelli, di due anni pi\u00f9 anziano e con il quale avrebbe poi instaurato un lungo e proficuo sodalizio sia artistico che affettivo. Dal loro matrimonio del 1952 \u00e8 nata cinque anni dopo Alessandra Panelli, divenuta anch'essa attrice, oltre che regista e docente.\nDotata di un'istintiva verve, di una personalit\u00e0 spumeggiante e di uno spiccato senso umoristico, caratteristiche sfruttate nel tempo soprattutto in teatro e in televisione, Bice Valori fu impegnata dapprima nella radio: tra il 1949 e il 1951 fece parte del cast della celebre rivista radiofonica \"La Bisarca\" di Garinei e Giovannini, come componente della Compagnia del teatro comico musicale di Roma, successivamente anche nella Compagnia di Prosa, sempre di Roma. Nel 1950 \u00e8 Maria in La dodicesima notte di William Shakespeare per la regia di Orazio Costa con Giorgio De Lullo, Renzo Giovampietro, Mario Gallina, Camillo Pilotto, Panelli, Salvo Randone, Gualtiero Isnenghi, Francesco Mul\u00e8, Nino Manfredi, Gianrico Tedeschi, Rossella Falk ed Anna Proclemer al Castello di San Giusto per il Teatro Verdi (Trieste).\nA partire dai primi anni cinquanta l'attrice cominci\u00f2 a lavorare con successo nel teatro di rivista. Tra i numerosi spettacoli si ricordano \"Controcorrente\" (1953), \"Senza rete\" (1954) e \"Oh quante belle figlie madama Dor\u00e9\" (1955), quest'ultimo insieme al caro amico Walter Chiari. Il vero successo arriv\u00f2 per\u00f2 grazie alla televisione e con la partecipazione anche a diversi sceneggiati. Sia da sola che insieme al marito Paolo Panelli, Bice Valori fu protagonista di numerosi lavori televisivi, quasi sempre di genere brillante.\nNel 1964 prese parte al celeberrimo sceneggiato Rai \"Il giornalino di Gian Burrasca\" sceneggiato e diretto da Lina Wertm\u00fcller, ove interpret\u00f2 la tirannica direttrice del collegio in cui viene mandato il protagonista interpretato da Rita Pavone. Questa sua interpretazione fu molto curiosa poich\u00e9 l'attrice imperson\u00f2 una donna di bassissima statura, e dovette perci\u00f2 recitare sempre in ginocchio. \u00c8 stata una brillante ed ironica intrattenitrice in famosi variet\u00e0 anche negli anni seguenti, come \"Doppia coppia\" (1969-1970), in cui si segnalava soprattutto per l'esilarante \"siparietto\" del personaggio della centralinista spoletina della RAI, rimasto ancora nella memoria del pubblico, \"Speciale per noi\" (1971), insieme a Paolo Panelli, Aldo Fabrizi e Ave Ninchi, e, dopo un'assenza di qualche anno per vari impegni teatrali, \"Ma che sera\" (1978), condotto da Raffaella Carr\u00e0.\nNotevoli e acclamate le sue partecipazioni alle commedie musicali firmate ancora da Garinei e Giovannini, tra cui \"Rugantino\" (1962), con Nino Manfredi e Aldo Fabrizi (grandissimo successo, rappresentato anche in America), e le due fortunate produzioni, cui prese parte anche il marito Paolo Panelli, \"Aggiungi un posto a tavola\" (1975) e \"Accendiamo la lampada\" (1979). Nel 1978 venne nuovamente inserita nel cast di \"Rugantino\" e con il medesimo ruolo di Eusebia, sorella del protagonista, interpretato stavolta da Enrico Montesano.\nTante le sue partecipazioni anche al cinema sin dal 1950, tra cui si segnalano in particolare quelle ai film, entrambi di grande successo, \"La bisbetica domata\" (1967) di Franco Zeffirelli, ove impersonava una vedova, e soprattutto \"Il medico della mutua\" (1968) di Luigi Zampa, ove la Valori interpreta con intelligenza e sottile ironia il ruolo di Amelia Bui, moglie non pi\u00f9 giovanissima e insoddisfatta di un medico primario moribondo, e nella quale in varie scene riesce a tenere saldamente testa anche al protagonista Alberto Sordi, notoriamente poco incline a lasciare spazio ad altri attori nei propri film. Riapparve in un film di soggetto \"ospedaliero\" e con il ruolo di un medico in \"Gli infermieri della mutua\" (1969) di Giuseppe Orlandini. Sempre molto amata dal pubblico e rispettata dalla critica, Bice Valori \u00e8 morta nel 1980, cinque mesi dopo il fratello Michele e a soli 52 anni di et\u00e0, per le conseguenze di un tumore. Le sue spoglie riposano al cimitero Flaminio a Roma."}
{"id": "90191", "revid": "36426", "url": "https://it.wikipedia.org/wiki?curid=90191", "title": "Al naturale", "text": "Al naturale \u00e8 un termine utilizzato in araldica per indicare un \"oggetto del suo colore e non di smalto\" \nQualifica le figure rappresentate col loro colore proprio. Per gli esseri umani il colore naturale \u00e8 detto \"di carnagione\". Per alcune figure poi il colore \"al naturale\" \u00e8 rappresentato in modo convenzionale:\nIl colore al naturale pu\u00f2 essere posto indifferentemente sopra un metallo o sopra un colore senza violare la regola di contrasto dei colori. Nei disegni in bianco e nero il colore al naturale si rappresenta lasciando la figura in bianco ed ombreggiandola ove opportuno. Taluni araldisti hanno proposto di rappresentare il colore al naturale con piccoli segni a forma di \"c\" che simulano piccole squame. Tale convenzione sarebbe utile per distinguere una figura al naturale da una d'argento.\nL'espressione \"al naturale\" descrive l'armellino quando si vuole indicare l'animale e non la pelliccia. Allo stesso modo \"monte al naturale\" descrive il monte disegnato con pareti scoscese invece che nel modo convenzionale rappresentato da rettangoli verticali sormontati da semicerchi."}
{"id": "90192", "revid": "767487", "url": "https://it.wikipedia.org/wiki?curid=90192", "title": "Affrontato", "text": ""}
{"id": "90195", "revid": "767487", "url": "https://it.wikipedia.org/wiki?curid=90195", "title": "Angolato", "text": ""}
{"id": "90197", "revid": "106908", "url": "https://it.wikipedia.org/wiki?curid=90197", "title": "Armato", "text": ""}
{"id": "90200", "revid": "18323", "url": "https://it.wikipedia.org/wiki?curid=90200", "title": "Randolfo Pacciardi", "text": "Biografia.\nGli anni giovanili e la prima guerra mondiale.\nNato il 1\u00ba gennaio 1899 a Giuncarico, da Giovanni, ferroviere originario di Castagneto Carducci e da Elvira Guidoni, Pacciardi studi\u00f2 prima a Grosseto, poi prese la licenza tecnica a Montepulciano. Nel 1915 ader\u00ec al Partito Repubblicano Italiano, schierandosi tra le file degli interventisti e, nel maggio 1915, pur non avendo l'et\u00e0 prescritta, and\u00f2 ad arruolarsi come volontario a Roma sotto falso nome, utilizzando i documenti di un compagno di scuola pi\u00f9 anziano; il padre, per\u00f2, and\u00f2 da Giovanni Conti, uno dei capi del Partito Repubblicano Italiano, al quale raccont\u00f2 che la madre del ragazzo stava molto male e riusc\u00ec a farlo tornare a casa.\nChiamato alle armi nel febbraio del 1917 frequent\u00f2 il corso accelerato allievi ufficiali a Caserta e a Parma; in luglio venne inviato al fronte come sottotenente di complemento, prima nell'11\u00ba Reggimento bersaglieri, poi nell'8\u00ba Reggimento. Dopo Caporetto fu decorato con due medaglie d'argento, una medaglia di bronzo e con la Military Cross dell'esercito britannico; consegu\u00ec anche una proposta di medaglia d'oro.\nL'antifascismo in Italia.\nCongedato nel 1919, Pacciardi si iscrisse all'Universit\u00e0 e, in soli due anni, consegu\u00ec la laurea in giurisprudenza; successivamente collabor\u00f2 con \"L'Etruria nuova\", denunciando ripetutamente le violenze squadriste. Il 6 aprile 1923, alla Pescaia, affront\u00f2, per motivi politici, un duello alla sciabola con il segretario del fascio di Grosseto, Umberto Pallini. A Roma, ove si era trasferito nel 1922, fond\u00f2, insieme a Giovanni Conti, Raffaele Rossetti, Fernando Schiavetti e Cino Macrelli, il movimento antifascista \"Italia libera\", rivestendone la carica di segretario fino alla sua soppressione (gennaio 1925).\nAssegnato al confino per cinque anni, a dicembre del 1926, riusc\u00ec a sfuggire all'arresto scappando attraverso i tetti dalla sua casa romana di via Gregoriana. Ricevuta una lettera con una frase in codice (\"qui l'aria \u00e8 pura e le montagne salubri\") dalla vedova di Cesare Battisti, raggiunse Trento in treno, partendo da Orte, con l'amico repubblicano Egidio Reale. Ernesta Battisti affid\u00f2 i due fuggiaschi ad alcuni contrabbandieri che li aiutarono a espatriare in Svizzera attraverso il valico austriaco di Buchs: il 1\u00ba gennaio 1927 festeggiarono il Capodanno in un'osteria di Zurigo..\nL'attivit\u00e0 politica in esilio.\nNel frattempo, il 1\u00ba gennaio 1927, il Partito repubblicano comunic\u00f2 il suo avvenuto trasferimento all'estero, e precisamente a Parigi. Nello stesso anno, Pacciardi stabil\u00ec la sua residenza a Lugano, dando un contributo decisivo per fare della locale sezione del PRI il principale collegamento tra l'organizzazione estera del partito e i militanti ancora attivi in Patria.\nDa Lugano, Pacciardi diede il suo appoggio all'adesione del PRI alla Concentrazione d'azione antifascista, un organismo in esilio costituitosi in quegli anni, di cui facevano parte il Partito Socialista Italiano e il Movimento Giustizia e Libert\u00e0 (movimento liberal-socialista fondato in Francia nel 1929, principalmente guidato da Carlo Rosselli). Tale adesione fu votata e approvata nel congresso del PRI di Lione del 29-30 giugno 1929. Fu inoltre uno degli organizzatori del volo di Giovanni Bassanesi e Gioacchino Dolci su Milano (11 luglio 1930) per lanciare manifestini antifascisti e rimase in contatto con il gruppo milanese di Giustizia e Libert\u00e0.\nNel maggio del 1932, Pacciardi diede inizio, a Lugano, alle pubblicazioni del quindicinale \"Italia Libera\". Nel 1933, accusato di aver investigato sulle spie fasciste infiltrate fra gli esuli, Pacciardi fu espulso dalla Svizzera. Nello stesso anno, accusato dalle spie dell'Ovra di preparare un attentato contro Mussolini, la prefettura di Grosseto lo incluse nella prima categoria dei nemici del fascismo, con la dicitura \"attentatore\". Era Mussolini, infatti, il bersaglio di un complotto assai intricato ordito a Parigi, nel febbraio 1931, dagli appartenenti a Giustizia e Libert\u00e0. Pacciardi offr\u00ec la collaborazione della \u00abcentrale\u00bb luganese formata da una coppia di attentatori, il repubblicano Luigi Delfini e l'anarchico Ersilio Belloni. I due partirono per Roma portando con loro \u00abuna bomba per il duce\u00bb (confezionata dall'ingegnere Giobbe Giopp, un repubblicano esperto di esplosivi). L'attentato per\u00f2 fall\u00ec perch\u00e9 Belloni venne catturato e durante l'interrogatorio fece il nome di Delfini che fu arrestato. Per entrambi la condanna fu a trent'anni di carcere.\nQuesto avvenimento merita un approfondimento vista l'importanza che riveste. Nel febbraio del 1931 due uomini che si conoscevano appena, l'anarchico Ersilio Belloni, milanese, ex meccanico, e il giovanissimo Luigi Delfini, di Velletri, repubblicano, giunsero clandestinamente in Italia dalla Svizzera, aiutati da una banda di contrabbandieri. Destinazione prevista: la Capitale. In una borsa, nascosto in un thermos, Delfini portava un micidiale ordigno: una bomba con la quale eliminare Benito Mussolini e liberare cos\u00ec l'Italia dal giogo della tirannide. Belloni era stato incaricato dell'attentato vero e proprio, Delfini - che conosceva bene la citt\u00e0 - aveva il compito di fargli da guida. I due dovevano far base in un appartamento del centro di Roma, in via del Vantaggio, affittato da affiliati romani di \u00abGiustizia e Libert\u00e0\u00bb. Le cose per\u00f2 non andarono secondo i piani. Durante la rocambolesca traversata del confine, Delfini si smarr\u00ec e i due attentatori arrivarono a Roma in date diverse. L'appartamento di via del Vantaggio era sotto controllo: la polizia fascista era riuscita a intercettare una lettera in cui si parlava dell'intenzione di usare quella sede per impiantare una tipografia clandestina. Belloni fu subito individuato, arrestato, tradotto in carcere e brutalmente torturato. Dopo un'iniziale resistenza, croll\u00f2 e raccont\u00f2 agli inquirenti tutto l'affare della bomba. Inizi\u00f2 cos\u00ec una vera e propria caccia all'uomo.\nDelfini, braccato dagli sbirri fascisti, si aggir\u00f2 per qualche giorno a Roma in cerca del compagno. Fu riconosciuto, in tram, da un poliziotto in borghese a causa di un \"segno particolare\" (era privo della mano destra, persa nel tentativo di sfuggire alla polizia mentre trasportava, anni prima, volantini antifascisti); fu acciuffato e anche lui sottoposto a orribili sevizie. Sotto tortura ammise il complotto. Ma sulla bomba riusc\u00ec a tenere duro, sostenendo di averla gettata nel lago di Como dopo le vicissitudini dell'ingresso clandestino in Italia. Il tribunale speciale per la difesa dello Stato condann\u00f2 i due cospiratori a 30 anni di carcere. Le leggi eccezionali fatte approvare da Mussolini prevedevano la pena di morte per chi avesse anche solo progettato materialmente di attentare alla vita del Duce. Molto peggio era andata ad altri cospiratori dello stesso periodo: Michele Schirru, Angelo Sbardellotto, Domenico Bovone furono fucilati a Forte Bravetta tra il 1931 e il 1932. Delfini e Belloni scamparono al plotone di esecuzione solo perch\u00e9 la famosa bomba - il corpo del reato, necessario per la condanna a morte - non fu mai trovata.\nPacciardi si rifugi\u00f2 dunque in Francia e risiedette Parigi insieme con la moglie, Luigia Civinini. Al quinto Congresso in esilio (Parigi, 22-23 aprile 1933), fu eletto segretario politico del Partito Repubblicano Italiano. In tale veste rinegozi\u00f2 l'adesione del partito alla Concentrazione antifascista, riuscendo a ottenere la costituzione di un triumvirato (al quale prese parte, insieme al socialista Giuseppe Saragat e ad Alberto Cianca di Giustizia e Libert\u00e0) per la gestione collegiale dell'organizzazione. Nell'ambito del contrasto che successivamente si apr\u00ec tra le componenti socialista e di Giustizia e Libert\u00e0, Pacciardi sostenne le posizioni \"gielline\", ma il dissidio condusse allo scioglimento della \"Concentrazione\", ufficialmente sancito nel maggio 1934. Nel frattempo, al Congresso di Lione del 24-25 marzo 1934, Pacciardi lasci\u00f2 la Segreteria del partito in favore di Giuseppe Chiostergi.\nLa Guerra civile spagnola.\nNell'estate del 1936, Pacciardi ricevette una lettera di Carlo Rosselli per l'eventuale concorso alla formazione di una legione italiana nelle brigate repubblicane spagnole. Era stato l'esponente del Partito repubblicano ad aver avuto per primo l'idea di un corpo di volontari che accorresse in Spagna a dar man forte alla repubblica democratica minacciata dalla rivolta dei militari ribelli. Egli pensava a una \u00ablegione italiana\u00bb assolutamente apartitica, organizzata secondo il modello dei garibaldini che nel 1897-1898 avevano combattuto in Grecia contro i Turchi o di quelli accorsi in Francia nel 1914 prima dell'entrata in guerra dell'Italia. Gi\u00e0 noto come capo militare per la sua audacia e considerato \"super partes\" sia dai socialisti sia dai comunisti, il 26 ottobre 1936 firm\u00f2 a Parigi l'accordo per la formazione di una Legione antifascista italiana sotto il patronato politico dei partiti socialista, comunista e repubblicano e con il concorso delle organizzazioni aderenti al comitato italiano pro Spagna.\nIn Spagna, con il grado di maggiore, guid\u00f2 il Battaglione italiano Garibaldi alla difesa di Madrid, prima al Cerro de los Angeles, poi alla Puerta de Hierro e nella citt\u00e0 universitaria. In seguito, a Pozuelo, venne promosso tenente colonnello. Fu alla testa del Battaglione anche a Boadilla del Monte, Mirabueno e Majadahonda. Nella battaglia del Jarama venne ferito a una guancia e a un orecchio. Trasferitosi a Parigi per sottoporsi alle necessarie cure, Pacciardi partecip\u00f2 solo alle ultime fasi della battaglia di Guadalajara (il comando del battaglione era stato temporaneamente affidato al Vice Commissario Ilio Barontini); ripreso il comando, combatt\u00e9 anche sul fronte di Morata de Tajuna e Casa de Campo, nell'aprile 1937. Rest\u00f2 alla guida dei volontari fino al giugno del 1937, dopo che il Battaglione Garibaldi si era trasformato nella Brigata omonima, e diresse i combattimenti a Huesca e Villanueva del Pardillo. In dissenso con i comunisti per la mancata realizzazione di una brigata completamente italiana e contrario all'uso della Brigata Garibaldi contro gli anarchici, lasci\u00f2 la Spagna nell'estate del 1937 dopo aver assistito alla commemorazione di Carlo Rosselli a Barcellona.\nGli anni a cavallo della seconda guerra mondiale e il soggiorno negli Stati Uniti d'America.\nIl 4 dicembre 1937, a Parigi, Pacciardi fond\u00f2 il settimanale \"La Giovine Italia\", al quale si affianc\u00f2 nella conduzione politica e giornalistica l'ex dirigente di G.L. e giornalista Alberto Tarchiani; al settimanale collabor\u00f2 con numerosi articoli anche l'ex Ministro degli Esteri Carlo Sforza, parimenti esule in Francia. Il 19 dicembre successivo, Pacciardi, gi\u00e0 iniziato alla massoneria nell'agosto 1919 presso la Loggia \"Ombrone\" di Grosseto, e poi promosso compagno l'anno dopo, fu affiliato alla loggia parigina \"Eugenio Chiesa\", che lo elev\u00f2 al grado di Maestro (3\u00ba grado); nel giugno 1938 gli fu conferito il 30\u00ba grado del Rito scozzese antico ed accettato. Nei mesi di marzo-maggio 1938, invitato dalle organizzazioni antifasciste italo-statunitensi nella sua qualit\u00e0 di ex comandante del battaglione Garibaldi, Pacciardi comp\u00ec una \"tourn\u00e9e\" propagandistica negli USA, tenendo decine di conferenze a New York, Chicago, Detroit, Filadelfia, Los Angeles e incontrando esponenti politici quali il Sindaco di New York Fiorello La Guardia. All'indomani dell'ottavo congresso del PRI in esilio (Parigi, 11-12 giugno 1938), Pacciardi fu rieletto segretario politico, sia pur affiancato collegialmente da Cipriano Facchinetti.\nL'invasione tedesca del 1940 e il contemporaneo ingresso dell'Italia nella seconda guerra mondiale colsero Pacciardi di sorpresa a Parigi. Con la moglie e l'amico Tarchiani riusc\u00ec a raggiungere la cittadina di Vend\u00f4me e poi il porto di Marsiglia. Di l\u00ec, con due lasciapassare falsi, i coniugi Pacciardi raggiunsero Algeri; successivamente, nel 1941, da Casablanca, s'imbarcarono su una nave portoghese, grazie alla complicit\u00e0 di un colonnello del servizio segreto francese, e riuscirono a raggiungere gli Stati Uniti d'America. Negli USA, Pacciardi ader\u00ec alla Mazzini Society, un'associazione di matrice democratico-repubblicana, che mirava a ottenere l'appoggio del governo statunitense per la creazione di un Comitato nazionale italiano, cio\u00e8 una forma di governo in esilio con a capo Carlo Sforza (che aveva gi\u00e0 raggiunto gli USA nell'estate del 1940). Con l'arrivo di Pacciardi, Sforza propose anche la costituzione di una \"legione italiana\" al comando del \"leader\" repubblicano.\nSu tali basi si pronunci\u00f2 il Congresso italo-americano, che si tenne a Montevideo, dal 14 al 17 agosto 1942, e al quale, tuttavia, Pacciardi non pot\u00e9 partecipare per mancanza di un passaporto valido. In precedenza, peraltro, Pacciardi aveva lasciato la \"Mazzini\", essendo stata respinta la sua linea di unit\u00e0 di azione con i comunisti, propugnata in funzione antifascista. Pot\u00e9 rientrare in Italia solo dopo la liberazione di Roma, il 29 giugno 1944.\nIl secondo dopoguerra.\nNel Convegno Nazionale del PRI, che si tenne il 26-27 maggio 1945, Pacciardi fu riconfermato per acclamazione Segretario politico del partito. La linea politica che impresse al PRI (in contrasto con la corrente facente capo a Giovanni Conti), fu quella dell'unit\u00e0 d'azione con le altre forze politiche favorevoli alla Repubblica, in particolare il Partito d'Azione, erede del movimento Giustizia e Libert\u00e0. Il 2 giugno 1946, Pacciardi fu eletto deputato all'Assemblea Costituente. Nello stesso anno, la sua linea d'intesa con le altre forze di sinistra segn\u00f2 un punto favorevole con l'ingresso nel PRI di Carlo Sforza e di altri uomini politici provenienti dal disciolto Partito d'Azione, quali l'ex Presidente del Consiglio Ferruccio Parri, Ugo La Malfa, Oronzo Reale e Alberto Tarchiani. Dopo un intervallo di alcuni mesi (ottobre 1946-gennaio 1947), pur prevalendo ancora la linea della corrente di Conti, Pacciardi fu eletto per la quarta volta Segretario politico del Partito Repubblicano Italiano.\nNel maggio 1947, il PRI entr\u00f2 nel Governo De Gasperi IV ma l'ex combattente della Guerra civile spagnola, avendo rifiutato l'anticomunismo di principio e non condividendo le contrapposizioni della guerra fredda, inizialmente non vi prese parte. Nel dicembre del 1947, tuttavia, il radicalizzarsi della politica del PCI in ossequio alle nuove direttive del PCUS, convert\u00ec anche Pacciardi all'anticomunismo e si convinse a entrare nel governo, come Vicepresidente del Consiglio dei Ministri, dopo essersi dimesso dalla segreteria politica, e lo rest\u00f2 fino al maggio 1948.\nDal 1948 al 1953 fu Ministro della Difesa nei successivi tre governi De Gasperi; in questa veste favor\u00ec l'ingresso dell'Italia nella NATO, in coerenza con l'azione politico-diplomatica dei suoi vecchi amici dell'esilio francese, e cio\u00e8 Carlo Sforza e Alberto Tarchiani, nel frattempo divenuti, rispettivamente, Ministro degli Esteri e ambasciatore negli USA. Successivamente fu eletto deputato anche nella II, III e IV legislatura repubblicana.\nNel frattempo la componente degli ex-azionisti era divenuta maggioritaria e il partito si avvi\u00f2 sulla linea sostenuta da Ugo La Malfa, favorevole all'intervento pubblico nell'economia. La sconfitta elettorale alle politiche del 1953 favor\u00ec una pausa di riflessione all'interno del PRI (sceso all'1,6%), che si limit\u00f2 ad appoggiare saltuariamente i governi centristi post-degasperiani (1953-62), senza parteciparvi. Tutto ci\u00f2 releg\u00f2 Pacciardi, assertore del liberismo economico, a un ruolo di secondo piano nel panorama politico nazionale. Il suo nome, inoltre, fu speso dal capo dei servizi segreti (SIFAR), generale Giovanni De Lorenzo, come organizzatore di un inesistente complotto per rapire dalla tenuta di San Rossore il Presidente della repubblica Giovanni Gronchi e portarlo in Corsica, con la collaborazione dell'OAS.\nAll'inizio degli anni sessanta, la maggioranza del PRI, guidata da La Malfa stava progressivamente avviando il partito verso la formula del centrosinistra, per la quale Pacciardi aveva dichiarato apertamente la propria opposizione. Nel XXVII Congresso del marzo 1960, la sua corrente (40% dei voti) fu sconfitta da quella pi\u00f9 aperta all'alleanza con il PSI (58%). A rendere pi\u00f9 difficile la posizione dell'ex Ministro della Difesa fu il clamore derivante dal cosiddetto \"scandalo di Fiumicino\", nel quale egli venne coinvolto nell'aprile 1961, in quanto la moglie aveva acquistato (con soldi propri) un appartamento da una delle imprese costruttrici dell'aeroporto. Pur essendo stato completamente scagionato da una vicenda che lo aveva investito solo indirettamente, la figura dell'uomo politico toscano ne usc\u00ec intaccata.\nIl 4 dicembre 1963 Pacciardi ruppe la disciplina di partito e vot\u00f2 contro il primo governo di centrosinistra (Governo Moro I), al quale il PRI partecipava con Reale al Ministero della Giustizia. Fu immediatamente espulso dal partito e si iscrisse al Gruppo misto della Camera dei deputati.\nNuova Repubblica e il presidenzialismo.\nNel 1964 Pacciardi fond\u00f2 un nuovo gruppo politico, l\"'Unione Democratica per la Nuova Repubblica\", e un quotidiano, \"Folla\". Entrambi si caratterizzavano per la propaganda di un'evoluzione dell'istituzione repubblicana dell'Italia in senso presidenzialista (sul modello gollista della quinta Repubblica francese). Il partito aveva per simbolo una primula stilizzata con i petali tricolori.\nLe linee fondamentali del nuovo soggetto politico furono esposte, da parte di Pacciardi, il 26 gennaio 1964 con il lancio di un \"appello per la Nuova Repubblica\", firmato, tra gli altri, dai generali Raffaele Cadorna e Giuseppe Mancinelli, Giuseppe Caronia, i giornalisti Tomaso Smith, Mario Vinciguerra e il post-fascista Giano Accame, l'ambasciatore Alberto Rossi Longhi, l'ex-socialista Ivan Matteo Lombardo, Alfredo Morea e Salvatore Sanfilippo.\nLa formazione si caratterizzava per una condotta che coniugava il laicismo tipico della tradizione mazziniana con una netta contrapposizione alle sinistre, privilegiando valori quali identit\u00e0 nazionale e legalit\u00e0. Gli osservatori lo hanno sempre collocato nell'area culturale conservatrice, ovviamente alla destra dello schieramento.\nLe posizioni assunte erano imperniate sulla proposta di una repubblica presidenziale con una legge elettorale maggioritaria. L'\"Unione Democratica per la Nuova Repubblica\" \u00e8 stato il primo partito politico in Italia a introdurre il presidenzialismo nel proprio programma, riforma caldeggiata anche da Giorgio Almirante\nIl 1\u00ba marzo 1964, con la pubblicazione del primo numero del periodico \"Folla\", si considera la data di trasformazione del movimento in partito politico. La testata fu diretta da Tomaso Smith, ex direttore del \"Messaggero\" di Roma, sino al 1966, quando, alla vigilia di un comizio che avrebbe dovuto tenere a Roma in Piazza Santi Apostoli, l'esponente pacciardiano fu colpito da un aneurisma fatale. Dopo di che il nuovo organo di partito fu a periodicit\u00e0 settimanale e diretto da Giano Accame.\nIl 4 febbraio 1964, Pacciardi aveva gi\u00e0 informato del suo programma politico l'ambasciata statunitense, la quale mand\u00f2 un rapporto a Washington, nel quale si riteneva Pacciardi \"troppo ottimista sul richiamo che il suo movimento avr\u00e0 nel paese. Il sostegno a Pacciardi deriva probabilmente dalle amicizie personali tra gli ufficiali di alto livello che egli si \u00e8 fatto durante la sua permanenza al Ministero della difesa. Si ritiene tuttavia che tali connessioni non siano abbastanza numerose\".\nIl 10 maggio 1964, \"Nuova Repubblica\" organizz\u00f2 un affollato comizio al Teatro Adriano di Roma che sfoci\u00f2 in una manifestazione che giunse sino alle soglie del Quirinale. Il movimento fu anche vicino ai Centri di Azione Agraria del principe Lilio Sforza Ruspoli. Il 5 luglio dello stesso anno i due tennero un comizio a Bari, dove Pacciardi fu salutato come \"un antifascista da sempre\" che aveva abbracciato \"i militi della Repubblica sociale in nome di un'Italia nuova\". A Roma, un'assemblea di \"nostalgici\" lo invoc\u00f2 come il \"capo tanto atteso\"; altre simpatie le ottenne dal colonnello Renzo Rocca, direttore dell'ufficio per la ricerca economica e industriale (Rei) del Sifar.\nSu questa linea, alla caduta del primo governo di centrosinistra, guidato da Aldo Moro (giugno 1964), Pacciardi scrisse al Presidente del Senato, Cesare Merzagora, incoraggiandolo a guidare una possibile svolta presidenzialista, restando \"nell'ambito costituzionale ma non con le procedure normali\". L'uomo politico grossetano auspicava un'iniziativa diretta del Presidente della Repubblica Antonio Segni, dopo un messaggio alle Camere, seguito dalla nomina di un Presidente del Consiglio di esclusiva fiducia del capo dello Stato e di un governo presidenziale, al quale il Parlamento non avrebbe negato la fiducia. Merzagora \u00e8 comunemente indicato come il candidato del Presidente Segni da opporre ai partiti, nell'estate del 1964, in caso di proseguimento dell'esperienza di centro-sinistra, alla quale era contrario. Non risulta, tuttavia, una convergenza tra Pacciardi e il Piano Solo, predisposto dal generale Giovanni De Lorenzo, d'intesa con il Presidente Segni, per favorire un'analoga svolta.\nA livello giovanile nacque il gruppo universitario Primula Goliardica, facente capo al nuovo movimento, cui aderirono alcuni esponenti provenienti dal FUAN, come Antonio Aliotti, Vittorio Sbardella e Enzo Maria Dantini. Quest'ultimo, nel 1969, partecip\u00f2 alla fondazione dell'organizzazione nazi-maoista Lotta di Popolo.\nLe elezioni politiche del 1968 si rivelarono, peraltro, un fallimento per il nuovo movimento, che riusc\u00ec a conseguire solo 63.402 voti alla Camera dei deputati, e lo stesso Pacciardi non fu rieletto.\nDopo tale sconfitta elettorale, il movimento spar\u00ec progressivamente dalla scena politica, pur rimanendo politicamente attivo il suo fondatore. Giano Accame prosegu\u00ec nella pubblicazione saltuaria del settimanale \"Nuova Repubblica\", sino al 1980.\nIl presunto \"Golpe bianco\".\nIn seguito, Pacciardi fu accusato di simpatie e golpiste. Lui stesso fu indagato e sospettato nel 1974 di aver appoggiato il cosiddetto Golpe bianco di Edgardo Sogno e Luigi Cavallo. I due inizialmente smentirono che vi fosse un programma di \"Colpo di Stato\"; nel prosieguo dell'inchiesta Pacciardi fu solo sfiorato dalle accuse e, infine, prosciolto.\nTuttavia nel 2000, prima di morire, Edgardo Sogno consegn\u00f2 al giornalista Aldo Cazzullo un memoriale nel quale ammise di aver organizzato, nel 1974, un \"golpe liberale\" contro la \"coalizione moderata, gli intellettuali, le maggiori forze economiche-finanziarie e la Chiesa di Sinistra\" che avrebbe previsto la formazione di un governo di emergenza con Pacciardi primo ministro e lui stesso Ministro della Difesa.\nLa riammissione nel PRI e gli ultimi anni.\nNel 1979 l'uomo politico grossetano chiese la riammissione al Partito Repubblicano, con l'appoggio dei repubblicani forlivesi e marchigiani. La ottenne due anni dopo e, sempre nel 1981, fond\u00f2 un nuovo periodico, \"L'Italia del popolo\", di cui fu direttore per dieci anni, fino alla morte.\nNel 1990 il Presidente della Repubblica, Francesco Cossiga, si premur\u00f2 di inviargli una lettera, comunicando la sua stima e nella quale lo si definiva \"un valoroso interventista democratico\" e un perseguitato \"con indegne calunnie per miserabili motivi di parte e in un momento di rigurgito dello stalinismo e del neo-giacobinismo\".\nPacciardi si spense a Roma il 14 aprile 1991. Venne tumulato nel cimitero comunale di Sterpeto a Grosseto, accanto alla moglie. La sua tomba \u00e8 corredata da una fioriera donata dall'Associazione mazziniana italiana."}
{"id": "90202", "revid": "1393243", "url": "https://it.wikipedia.org/wiki?curid=90202", "title": "Antonio Ligabue", "text": "Biografia.\nAntonio Ligabue nacque a Zurigo, in Svizzera, il 18 dicembre 1899 da Maria Elisabetta Costa, originaria di Cencenighe Agordino (provincia di Belluno, Italia), e venne registrato all'anagrafe con il cognome della madre. Il 18 gennaio 1901 la madre si spos\u00f2 con Bonfiglio Laccabue, che il 10 marzo successivo riconobbe il bambino dandogli il proprio cognome. Antonio, per\u00f2, divenuto adulto, prefer\u00ec essere chiamato \"Ligabue\" (presumibilmente per l'odio che nutriva verso Bonfiglio, da lui considerato come l'uxoricida della madre Elisabetta, morta tragicamente nel 1913 insieme a tre fratelli in seguito a un'intossicazione alimentare). Gi\u00e0 da piccolo Ligabue non visse mai con la sua vera famiglia: sin dal settembre del 1900, venne affidato a Johannes Valentin G\u00f6bel ed Elise Hanselmann, una coppia senza figli di svizzeri tedeschi, che l'artista consider\u00f2 sempre come i propri genitori; in particolare, con Elise l'artista ebbe un legame profondo, sebbene travagliato.\nA causa delle disagiate condizioni economiche e culturali della famiglia adottiva, furono costretti a continui spostamenti dovuti alla precariet\u00e0 del lavoro. Quindi, l'infanzia del giovane Antonio fu caratterizzata da grandi disagi, ai quali si univano le malattie di cui era affetto (il rachitismo e il gozzo), condizioni che risultarono nella compromissione dello sviluppo fisico, mentale e psichico del futuro artista. Il carattere difficile e le difficolt\u00e0 negli studi lo portarono a cambiare scuola varie volte: prima a San Gallo, poi a Tablat e infine a Marbach. Da quest'ultimo istituto, tuttavia, venne espulso dopo soli due anni, nel maggio del 1915, per cattiva condotta. Nell'istituto, in ogni caso, Ligabue impara a leggere con una certa velocit\u00e0, e pur non essendo capace in matematica e in ortografia, trova costante sollievo nel disegno. Ritornato nuovamente dalla famiglia adottiva, si trasferirono successivamente a Staad, dove condusse una vita piuttosto errabonda, lavorando saltuariamente come bracciante agricolo.\nTra il gennaio e l'aprile del 1917, dopo una violenta crisi nervosa, fu ricoverato per la prima volta in un ospedale psichiatrico a Pf\u00e4fers. Dimesso, torn\u00f2 nuovamente dalla famiglia adottiva, trasferitasi a Romanshorn, soggiornandovi per\u00f2 per brevi periodi, alternando i suoi rientri a casa con peregrinazioni senza meta, durante le quali lavorava come contadino o accudiva animali nelle fattorie. Nel 1919, dopo aver aggredito la madre adottiva durante una lite, su denuncia della stessa, venne espulso dalla Svizzera. Venne inviato in Italia e il 9 agosto giunse a Gualtieri, luogo d'origine del padre Bonfiglio Laccabue. Tuttavia, non sapendo una parola di italiano, fugg\u00ec nel tentativo di rientrare in Svizzera, ma venne trovato e ricondotto a Gualtieri, dove visse grazie all'aiuto dell'Ospizio di mendicit\u00e0 Carri. Successivamente continu\u00f2, come faceva in Svizzera, a praticare una vita nomade, lavorando saltuariamente come manovale o bracciante presso le rive del Po. Proprio in quel periodo incominci\u00f2 a dipingere. L'espressione artistica, dava sollievo alle sue ansie, mitigava le sue ossessioni e riempiva la sua solitudine.\nMa fu solo nel 1928 che, grazie all'incontro con Renato Marino Mazzacurati, che ne comprese l'arte genuina e gli insegn\u00f2 l'uso dei colori a olio, Ligabue giunse alla scelta di dedicarsi completamente alla pittura e alla scultura. Nel 1937 fu ricoverato nell'ospedale psichiatrico San Lazzaro di Reggio Emilia, a causa dei suoi stati maniaco-depressivi, che sfociavano talvolta in attacchi violenti autolesionistici o contro altri; in quest'ospedale torner\u00e0 altre due volte, dal 23 marzo 1940 al 16 maggio 1941 e dal 13 febbraio 1945 al 6 dicembre 1948. Dopo la sua seconda permanenza in ospedale, venne fatto dimettere dallo scultore Andrea Mozzali, che lo ospit\u00f2 a casa sua a Guastalla. Durante la seconda guerra mondiale, fece da interprete alle truppe tedesche. Nel 1945, per aver percosso con una bottiglia un militare tedesco, dovette rientrare un'altra e ultima volta all'ospedale di Reggio Emilia. Uscito dall'ospedale, soggiorn\u00f2 alternativamente presso il ricovero di mendicit\u00e0 Carri di Gualtieri o in casa di amici.\nSul finire degli anni quaranta, and\u00f2 crescendo l'interesse della critica nei confronti delle sue opere. Nel 1957, Severo Boschi, firma de \"Il Resto del Carlino\", e il fotocronista Aldo Ferrari gli fecero visita a Gualtieri: ne scatur\u00ec un servizio sul quotidiano con immagini tuttora celebri. Negli anni cinquanta ebbe inizio il periodo pi\u00f9 prolifico per l'artista e, dopo la sua presenza in mostre collettive, presero avvio anche le prime mostre personali. Nel 1955, tenne la sua prima mostra personale a Gonzaga, in occasione della Fiera Millenaria. Nel 1961 si procedette all'allestimento dell'esposizione alla Galleria La Barcaccia di Roma, che ne segna la consacrazione nazionale. Il 18 novembre 1962 l'artista fu colpito da una emiparesi e, dopo essere stato curato in diversi ospedali, trov\u00f2 nuovamente ospitalit\u00e0 presso il ricovero Carri di Gualtieri, dove mor\u00ec il 27 maggio 1965. \nAntonio Ligabue \u00e8 sepolto nel Cimitero di Gualtieri e sulla sua lapide \u00e8 posta la maschera funebre in bronzo realizzata da Andrea Mozzali.\nStile.\nPittura.\nNei suoi quadri trovarono espressione le sensazioni e i sentimenti che l'artista non riusciva a esprimere con le parole. Non aveva bisogno di modelli e dipingeva attingendo le immagini dalla propria non comune memoria visiva: tutto ci\u00f2 che cadeva sotto i suoi occhi veniva registrato, rielaborato e riutilizzato all'occorrenza per creare scene dal forte potere evocativo. I ricordi dell'infanzia, i paesaggi, gli episodi quotidiani, i film, le cartoline, i libri divenivano parte del suo patrimonio iconografico. A queste fonti di ispirazione, si accosta una conoscenza pi\u00f9 \"colta\", acquisita da stampe o pubblicazioni d'arte, delle opere di Vincent van Gogh, di Gustav Klimt, dei fauves e degli espressionisti tedeschi, con cui alcuni suoi quadri presentano indubbie analogie estetiche e stilistiche.\nTra i vari soggetti, Ligabue predilige ritrarre animali, sia domestici sia esotici, in situazioni di quiete o di tensione (agguati, aggressioni, lotte); ma sono frequenti nei suoi quadri anche le scene di vita quotidiana (i campi e l'aratura), i paesaggi svizzeri, la caccia.\nI dipinti realizzati da Ligabue tra la fine degli anni venti e gli anni trenta hanno un impianto piuttosto semplice. I colori sono molto diluiti e spenti, i contorni risultano sfumati e i soggetti dominanti sono sempre gli animali, ma rappresentati statici e di profilo.\nA partire dagli anni quaranta l'artista si ciment\u00f2 nella produzione di autoritratti, nei quali si raffigurava principalmente in posizione pressoch\u00e9 frontale, con il volto girato a sinistra e lo sguardo rivolto a destra, quasi sempre a mezzo busto, dedicando cura alla descrizione dell'abbigliamento e all'espressivit\u00e0, soprattutto degli occhi.\nLa produzione pittorica degli anni quaranta \u00e8 caratterizzata inoltre da un arricchirsi della tavolozza di gamme cromatiche sempre pi\u00f9 accese: il colore assume connotazioni espressionistiche e la pennellata diviene pi\u00f9 corposa. La staticit\u00e0 iniziale lascia cos\u00ec posto alla rappresentazione del movimento. L'attenzione si concentra sempre pi\u00f9 nella definizione dell'immagine in primo piano, mentre lo sfondo \u00e8 reso con macchie di colore.\nNegli anni cinquanta, il periodo pi\u00f9 prolifico, l'uso dei colori ancora accesi, violenti, espressionistici, divenne allora pi\u00f9 libero e la linea scura di contorno delle figure in primo piano acquis\u00ec maggiore evidenza, quasi a volerle staccare dallo sfondo. Inoltre, divennero pi\u00f9 frequenti gli autoritratti a figura intera.\n\u00c8 inoltre da ricordare che Ligabue non datava le proprie opere e per questo, e gli altri elementi, \u00e8 molto difficoltosa la catalogazione della sua opera.\nScultura.\nParallelamente alla produzione pittorica si colloca quella scultorea. I soggetti delle opere scultoree dell'artista erano ancora una volta gli animali, dapprima rappresentati statici, poi sempre maggiormente resi nel movimento e nella descrizione dei particolari.\nA causa della tecnica adottata, tuttavia, molte delle sculture di Ligabue sono andate perdute: l'artista, infatti, modellava i suoi soggetti con la creta del Po, resa pi\u00f9 malleabile attraverso una lunga masticazione; mentre il ricorso alla cottura, che le avrebbe rese meno deperibili, fu un'acquisizione solo degli ultimi anni.\nMostre.\nNel 1965, all'indomani della sua morte, gli venne dedicata una retrospettiva nell'ambito della IX Quadriennale di Roma.\nCon il patrocinio della regione Lombardia, della provincia e del comune di Milano, fu allestita una grande mostra antologica al Palazzo dell'Arengario, dal 28 novembre del 1980 all'11 gennaio del 1981. Nella sala delle Cariatidi furono esposte oltre 150 opere tra dipinti, sculture, disegni e puntesecche, poi raccolte in un dettagliato catalogo con testi di vari critici e intellettuali, come Cesare Zavattini, Alberto Bevilacqua, Mario De Micheli e Raffaele De Grada. La suddetta mostra antologica, nello stesso anno e in quello successivo, verr\u00e0 poi replicata a Bordighera, Lugano, Parigi, Strasburgo e altre localit\u00e0.\nNel 2002 Sergio Negri, tra i maggiori esperti delle opere di Ligabue, pubblic\u00f2 il \"Catalogo generale dei dipinti\" (casa editrice Electa Mondadori). Al Palazzo Reale di Milano, tra il 20 giugno e il 4 novembre del 2008, si tenne la pi\u00f9 grande mostra monografica sul pittore con oltre 250 opere esposte, organizzata dal Centro Studi &amp; Archivio Antonio Ligabue di Parma.\nNel 2009 il Centro Studi &amp; Archivio Antonio Ligabue ha organizzato una mostra nell'Auditorium Parco della Musica di Roma la mostra con 80 dipinti di Ligabue intitolata \"Antonio Ligabue: espressionista contemporaneo\" ed inaugurata dall'ex presidente della Repubblica Oscar Luigi Scalfaro.\nNel 2010 si tenne a Firenze presso la Galleria d'Arte Moderna di Palazzo Pitti la mostra \u201cRUGGITO. Antonio Ligabue: la lotta per la vita\u201d (30 ottobre 2010 - 16 gennaio 2011), che mette a confronto una serie di capolavori documentando la visione esistenziale dell'artista. il Centro Studi &amp; Archivio Antonio Ligabue di Parma inaugura una serie di esposizioni, come sempre documentate, discusse e studiate in specifici cataloghi, sul tema affascinante della \u201cfollia\u201d dell'artista, a incominciare nel 2011 dall'antologica intitolata \"Antonio Ligabue. La follia del genio\", che lo stesso Centro Studi infatti realizza, dall'11 marzo al 26 giugno del 2011, presso la Fondazione Magnani-Rocca, a Mamiano di Traversetolo (in provincia di Parma).\nNell'ambito degli itinerari culturali patrocinati da Expo Milano 2015, le opere di Antonio Ligabue assieme a quelle dell'artista Pietro Ghizzardi, vengono inserite in tre eventi a cura di Vittorio Sgarbi in qualit\u00e0 di \"Ambasciatore Expo alle Belle Arti\":\nNel 2015, a Gualtieri, a 50 anni dalla sua morte, nasce la \"Fondazione Museo Antonio Ligabue\", che realizza un'antologica con 180 opere dell'artista tra dipinti, disegni, incisioni e sculture. La mostra \"Ligabue, Gualtieri. Il ritorno\" \u00e8 allestita nel Salone dei Giganti di Palazzo Bentivoglio ed \u00e8 aperta dal 31 maggio all'8 novembre 2015. A fronte dell'enorme successo ottenuto dalla mostra, al 31 ottobre 24 000 ingressi, l'apertura viene prorogata all'8 dicembre 2015.\nIl tema della follia \u00e8 stato ripreso e approfondito nel 2016 con la mostra \"Museo della Follia. Antonio Ligabue- Pietro Ghizzardi\", tenutasi a Catania presso Castello Ursino dal 22 aprile 2016 al 12 febbraio 2017.\nNel 2017, a Napoli, la \"Fondazione\" allestisce la mostra \u00abAntonio Ligabue\u00bb nella Cappella Palatina del Maschio Angioino, con oltre ottanta lavori dell'artista.\nNel 2017 a Pavia , mostra nelle scuderie del castello.\nNel 2017 nasce a Parma la Fondazione Archivio Antonio Ligabue, accogliendo interamente l'eredit\u00e0 culturale, promozionale, organizzativa, operativa e scientifica espletata in toto dal Centro Studi &amp; Archivio Antonio Ligabue a partire dal 1983, anno di fondazione del centro di cui si considera, a tutti gli effetti e per qualsiasi scopo, sia erede sia continuatrice.\nNel 2018, dal 19 gennaio al 17 febbraio, al Museo del Presente di Rende (in provincia di Cosenza) si tiene, per la prima volta in Calabria, una mostra monografica sull'artista dal titolo \"Antonio Ligabue. Vita, opere e oggetti di un geniale artista\", curata da Alessandro Mario Toscano e Marco Toscano, con pi\u00f9 di 40 opere di Ligabue e oltre 30 oggetti personali appartenuti all'artista, organizzata dall\"Associazione N. 9\" in collaborazione con la Casa Museo Ligabue di Gualtieri.\nNel 2018 si svolge a Mosca, dal 25 gennaio al 20 maggio 2018, la mostra \"Antonio Ligabue \u2013 Lo specchio dell'anima\" presso il Museo Statale Centrale della Storia Contemporanea della Russia. L'antologica, a cura di Vittorio Sgarbi e Marzio Dall'Acqua, \u00e8 prodotta e organizzata dalla Fondazione Archivio Antonio Ligabue di Parma. In catalogo testi dei curatori e interventi critici di Alexander Yakimovich e Irina Yazikova.\nNel 2021 al Forte di Bard viene ospitata una mostra dedicata al pittore, dal titolo \"'Antonio Ligabue e il suo mondo\"', che ripercorre i temi principali cui si \u00e8 dedicato l'artista: gli animali esotici e feroci e gli autoritratti. Accanto ai dipinti, la mostra dedica uno spazio anche alla scultura, con oltre venti opere bronzee."}
{"id": "90204", "revid": "128096", "url": "https://it.wikipedia.org/wiki?curid=90204", "title": "Condicio sine qua non", "text": "Condicio sine qua non o conditio sine qua non \u00e8 una frase latina, dal significato: \"condizione senza la quale non si pu\u00f2 verificare un evento\" (letteralmente: \"condizione senza la quale non\"). La frase \u00e8 generalmente usata per indicare un vincolo considerato irrinunciabile: ad esempio, \"Condicio sine qua non perch\u00e9 io accetti la presidenza \u00e8 che gli attuali candidati si ritirino\".\nDescrizione.\nLa locuzione \u00e8 diffusa anche in ambito legale, quando a qualche contratto, atto o scrittura in genere, si appone una clausola, una condizione, con l'aggiunta \"sine qua, non\", cio\u00e8 condizione e clausola essenziale, senza la cui osservanza il contratto o atto stesso diventa nullo.\nIn materia di diritto penale l'espressione \"condicio sine qua non\" identifica una teoria, detta anche teoria della equivalenza delle condizioni, formulata da Neil e integrata dal noto criminalista tedesco Maximilian von Buri nel 1873, secondo cui \u00e8 causa di un evento ogni antecedente senza il quale, alla stregua di una valutazione ex post, l'evento stesso non si sarebbe verificato.\nAd esempio \u00e8 tipica dei teoremi o delle dimostrazioni in matematica dove viene spesso data una condizione necessaria, sufficiente o non sufficiente, per l'accettazione dell'enunciato e la sua verifica."}
{"id": "90207", "revid": "124568367", "url": "https://it.wikipedia.org/wiki?curid=90207", "title": "Network Time Protocol", "text": "Il Network Time Protocol, in sigla NTP, \u00e8 un protocollo per sincronizzare gli orologi dei computer all'interno di una rete a commutazione di pacchetto, quindi con tempi di latenza variabili ed inaffidabili. L'NTP \u00e8 un protocollo client-server appartenente al livello applicativo ed \u00e8 in ascolto sulla porta UDP 123.\nFunzionamento.\nL'NTP \u00e8 uno dei pi\u00f9 vecchi protocolli tuttora in uso, ed \u00e8 giunto alla sua quarta versione. Fu sviluppato presso l'Universit\u00e0 del Delaware da Dave Mills, che ne segue tuttora lo sviluppo. Il funzionamento si basa sul rilevamento dei tempi di latenza nel transito dei pacchetti sulla rete. Utilizza il tempo coordinato universale ed \u00e8 quindi indipendente dai fusi orari. Attualmente \u00e8 in grado di sincronizzare gli orologi dei computer su internet entro un margine di 10 millisecondi e con una accuratezza di almeno 200 microsecondi all'interno di una LAN in condizioni ottimali.\nI diversi server NTP sono organizzati in una struttura gerarchica di \"strati\", dove lo strato 1 \u00e8 sincronizzato con una fonte temporale esterna quale un orologio atomico, GPS o un orologio radiocontrollato, lo strato 2 riceve i dati temporali da server di strato 1, e cos\u00ec via. Un server si sincronizza confrontando il suo orologio con quello di diversi altri server di strato superiore o dello stesso strato. Questo permette di aumentare la precisione e di eliminare eventuali server scorretti.\nUn server NTP \u00e8 in grado di stimare e compensare gli errori sistematici dell'orologio hardware di sistema, che normalmente \u00e8 di scarsa qualit\u00e0.\nIn una macchina che supporti l'NTP, il server \u00e8 costituito da un processo operante a livello utente, cos\u00ec come da altre funzioni accessorie. Per ottenere le migliori prestazioni \u00e8 utile che la parte relativa alla sincronizzazione dell'orologio sia implementata nel kernel del sistema operativo, piuttosto che affidata ad un processo utente (tutte le recenti versioni del kernel Linux hanno questa caratteristica).\nIl dato a 64 bit scambiato dal protocollo \u00e8 suddiviso in 32 bit che definiscono i secondi e altri 32bit per la parte decimale, potendo cos\u00ec rappresentare un intervallo di 232 ed una risoluzione temporale teorica di 2\u221232 secondi. Ogni 232 secondi l'intervallo temporale descritto dal protocollo si ripete, per cui \u00e8 necessario specificare a quale periodo ci si riferisce. Questo non \u00e8 un problema poich\u00e9 232 secondi corrispondono a circa 136 anni.\nI dettagli sul funzionamento dell'NTP sono definiti dalle RFC: RFC 778, RFC 891, RFC 956, RFC 1305 e RFC 5905 (anno 2010). L'NTP non deve essere confuso con i protocolli \"daytime\" (RFC 867) e \"time\" (RFC 868).\nUna versione semplificata di questo protocollo che non richiede la memorizzazione dei dati tra due successive comunicazioni \u00e8 il Simple Network Time Protocol, SNTP (RFC 1361, RFC 1769 e RFC 2030), impiegato in sistemi embedded dove non \u00e8 richiesta una grande precisione. Inoltre SNTP pu\u00f2 essere usato su sistemi che agiscano solo da client NTP o solo da server (apparecchiature dedicate che ricevono l'ora da un orologio esterno e la ridistribuiscono via NTP).\nImplementazione pratica.\nL'implementazione delle funzioni di client e server NTP sono disponibili per diversi sistemi operativi, tra cui Windows, Linux e MacOS. Esistono anche dispositivi autonomi progettati per svolgere la funzione di server NTP.\nDi seguito sono riportate le procedure ed i comandi utilizzabili per sincronizzare il proprio computer con un server NTP.\nLinux.\nLa soluzione preferita \u00e8 usare il demone NTP, \"ntpd\", configurando uno o pi\u00f9 server NTP di riferimento nel suo file di configurazione /etc/ntpd.conf. In questo modo, oltre ad aggiornare l'orologio di sistema, ntpd ne stima l'errore sistematico, ed \u00e8 in grado di correggerlo, evitando un andamento irregolare del tempo, e migliorando la precisione quando il computer non \u00e8 connesso alla rete.\nPer sincronizzare manualmente l'orologio di sistema con quello di un server, da console, con privilegi di root, dare il comando: formula_1\nQuesto comando viene spesso utilizzato in uno script di avvio, prima di avviare ntpd.\n\u00c8 anche possibile mettere ntpdate in crontab per mantenere automaticamente aggiornato l'orologio.\nUn comando pi\u00f9 vecchio presente in alcune distribuzioni, ma con sintassi simile a \"ntpdate\", \u00e8 \"netdate\".\nCon il comando \"hwclock\", \u00e8 possibile trasferire l'ora corretta anche all'orologio del BIOS, in modo che al riavvio del computer l'orologio sia corretto. Questo comando viene talvolta inserito negli script eseguiti al momento dello spegnimento del sistema operativo.\nWindows 95/98/NT.\nQuesti sistemi operativi non implementano un client NTP, che deve essere quindi installato a parte.\nUn client liberamente scaricabile ed open source \u00e8: Nettime\nWindows XP/2000/2003/Vista/2008.\nQueste versioni implementano di serie un client NTP.\nIn Windows XP, per attivare la sincronizzazione automatica, aprire la sezione \"data e ora\" nel \"pannello di controllo\". Aprire la linguetta \"Ora Internet\" ed attivare l'opzione \"Sincronizzazione automatica con server di riferimento ora\". Spesso i server di riferimento preimpostati da Windows XP non funzionano, motivo per cui in Italia conviene impostare a mano uno dei server del \"NTP POOL PROJECT\" attivi per l'Italia (http://www.pool.ntp.org/zone/it) (es. 0.it.pool.ntp.org, 1.it.pool.ntp.org, 2.it.pool.ntp.org, 3.it.pool.ntp.org)\n\u00c8 possibile avere maggiori informazioni direttamente sul sito di support tecnico della Microsoft.\nIn Windows 2000, da riga di comando \u00e8 possibile dare i comandi:\ncodice_1\ncodice_2\ncodice_3\nPer visualizzare il server ntp corrente digitare:\ncodice_4\nIn Windows 2003, dai servizi di sistema, \u00e8 possibile avviare il servizio \"Windows Time\" e configurare l'indirizzo del server NTP.\nIn Windows7 e Windows 2008 il comando net time /querysntp \u00e8 deprecato e sostituito dal w32tm /query /status\nMac OS X.\nIl sistema operativo macOS \u00e8 UNIX compatibile (in particolare il kernel deriva da un sistema BSD), quindi vale lo stesso comando descritto per Linux.\nNelle \"Preferenze di Sistema\" fare clic sull'icona \"Data &amp; Ora\".\nNel pannello \"Data &amp; Ora\" della finestra di dialogo, attivare la box di spunta \"Imposta automaticamente Data &amp; Ora\" e inserire, nel campo di testo, il nome del server NTP.\nSi pu\u00f2 scegliere tra quelli predisposti oppure immettere il nome completo del server."}
{"id": "90208", "revid": "1875050", "url": "https://it.wikipedia.org/wiki?curid=90208", "title": "Ligabue", "text": " "}
{"id": "90210", "revid": "6923", "url": "https://it.wikipedia.org/wiki?curid=90210", "title": "La storia vera", "text": "La storia vera (, propriamente Storie vere), nota anche come Una storia vera, \u00e8 un'opera narrativa in due libri in forma autobiografica scritta da Luciano di Samosata con intento parodistico. \u00c8 uno dei pi\u00f9 noti e fantasiosi romanzi prodotti dalla letteratura greca, in cui \u00e8 narrata l'avventura di un gruppo di persone, che, capitanate dall'autore, decidono di attraversare le Colonne d'Ercole per vivere avventure strabilianti. Luciano trasporta il lettore in un'atmosfera di fantastica parodia che permea tutto il romanzo, rinunciando ad ogni pretesa di verosimiglianza e lasciando viaggiare senza freni la sua fantasia. \u00c8 il primo testo fra quelli conservati in cui viene descritto un viaggio sulla Luna.\nTrama.\nLibro primo.\nNel prologo Luciano afferma che racconter\u00e0 una storia fantastica per rinfrescare la mente da letture pi\u00f9 impegnative e che l'unica cosa vera del racconto \u00e8 che \u00e8 tutto falso. L'autore inizia con la descrizione del suo viaggio immaginario assieme a cinquanta compagni oltre le Colonne d'Ercole, animato come Odisseo dal desiderio di conoscere cose nuove. Subito l'equipaggio \u00e8 colto da una tempesta di vento che sballotta la nave per settantanove giorni finch\u00e9 all'ottantesimo, al termine della tempesta, riescono a sbarcare su un'isola misteriosa. Scoprono una colonna di bronzo con un'iscrizione greca che attesta che Eracle e Dioniso hanno viaggiato fin l\u00ec e impronte di piedi giganti. Qui si imbattono in un fiume di vino dove nuotano pesci al sapore di vino e in un gruppo di esseri, che hanno forma di viti dai fianchi in gi\u00f9 e di donne dai fianchi in su.\nLasciata quest'isola la nave si imbatte in un tifone e viene sollevata in aria a 3000 stadi d'altezza. Dopo otto giorni di volo finisce in \"una terra vasta come un'isola, splendente e sferica e illuminata da una grande luce\", la Luna. Sbarcati sulla superficie lunare, Luciano e i suoi compagni sono catturati dagli \"Ippogipi\" (uomini che cavalcano enormi avvoltoi) e portati al cospetto del re selenita Endimione, che era impegnato in una guerra contro il re del Sole Fetonte per la colonizzazione di Vespero, Venere. Questa \u201cguerra stellare\u201d, combattuta da guerrieri improbabili come i \"Caulomiceti\" armati di funghi come scudi e gambi di asparagi come lance, o come i \"Psyllotoxoti\" che cavalcano pulci grandi come dodici elefanti, \u00e8 vinta dall'esercito del Sole. Luciano e i suoi compagni, che avevano combattuto alleati con i seleniti sono fatti prigionieri e portati sul Sole. La loro prigionia non dura molto, e una volta liberi decidono di tornare sulla Terra nonostante Endimione cerca di trattenerli con s\u00e9 promettendogli grandi onori. Prima di riprendere la narrazione del suo viaggio Luciano dichiara di riferire \"le cose nuove e straordinarie che osservai durante l'intervallo del mio soggiorno sulla Luna\", iniziando una minuziosa quanto inverosimile descrizione dell'aspetto e delle abitudini dei seleniti, come l'assenza di donne e la nascita dei bambini dai polpacci degli uomini.\nLa nave torna sulla Terra, ma viene inghiottita da una balena di mille e cinquecento stadi di lunghezza. Al suo interno c'\u00e8 un'isola abitata da fantastiche trib\u00f9. L'equipaggio li stermina tutti. Dopo un anno e nove mesi dall'apertura della bocca del mostro assistono alla battaglia tra giganti che su isole lunghe remano come fossero navi.\nLibro secondo.\nLuciano cerca una soluzione per uscire in mare aperto e alla fine la nave scappa attraverso la bocca aperta del mostro marino.\nAttraversa quindi un mare di latte, scoprono un'isola di formaggio e le Isole dei Beati, governata dal cretese Radamanto, dove incontra Omero, Ulisse, Socrate, Pitagora e altri famosi personaggi mitologici e storici defunti.\nQuindi salpano e giungono presso l'isola dove vengono puniti da personaggi mitici e storici, come Ctesia ed Erodoto eternamente puniti per le \"menzogne\" da loro narrate. Quindi giungono presso l'isola dei sogni dove rimangono trenta giorni. Dopo tre giorni giungono all'isola di Ogigia, dove consegnano una lettera a Calipso da parte di Odisseo dove spiega che avrebbe preferito rimanere con lei per poter vivere in eterno. Quindi riprendono la navigazione, giungono presso una voragine nell'Oceano profonda 1000 stadi, la superano remando faticosamente su un ponte d'acqua che unisce le due sponde e si ritrovano in un mare tranquillo. Dopo aver visto altre isole, scoprono un continente. Mentre discutono se sbarcare per poco tempo o inoltrarsi nell'entroterra, una burrasca sbatte la nave sul lido e la sfascia.\nIl romanzo si conclude improvvisamente con la promessa di raccontare le successive avventure nei libri seguenti.\nL'intento parodico del romanzo.\nFin dal prologo Luciano chiarisce i contenuti dello scritto dichiarando che in esso una cosa sola era vera: che nulla di quanto raccontato era vero. Nonostante questa premessa la \u201cStoria vera\u201d \u00e8 strutturata secondo i criteri storiografici esposti in seguito dallo stesso Luciano nel trattato \u201cCome si scrive la storia\u201d, perci\u00f2 la fantastica avventura \u00e8 narrata nello stile di un resoconto di viaggio realmente compiuto.\nFonti.\nSi pensa che, come sostenuto gi\u00e0 da Fozio di Costantinopoli, la narrazione di Luciano possa essere stata ispirata dal romanzo \"Le incredibili meraviglie al di l\u00e0 di Tule\" di Antonio Diogene, che Fozio sostiene fosse l'oggetto della parodia di Luciano.\nInfluenza culturale.\nEssendo un precursore del tema classico del viaggio immaginario, si ritiene che \"La storia vera\" abbia influenzato la fantasia degli autori di scritti quali \"I viaggi di Gulliver\", \"Ventimila leghe sotto i mari\", l\"'Orlando Furioso\" e persino \"Le avventure di Pinocchio\"."}
{"id": "90211", "revid": "125451347", "url": "https://it.wikipedia.org/wiki?curid=90211", "title": "Gary Cooper", "text": "Eroe per eccellenza del \"western\" e del melodramma hollywoodiano, l'American Film Institute ha inserito Cooper all'11\u00ba posto tra le pi\u00f9 grandi star della storia del cinema.\nBiografia.\nGary Cooper nacque a Helena, nel Montana, figlio di immigrati britannici. Visse in Inghilterra con sua madre Alice Brazier, donna originaria del Kent, fino al 1914, quando, all'et\u00e0 di tredici anni, rimase ferito alla schiena in un incidente automobilistico; torn\u00f2 quindi ad abitare nel Montana con il padre Charles Henry Cooper, brillante avvocato, presso il \"ranch\" nel quale impar\u00f2 a cavalcare per ristabilirsi dai postumi dell'incidente. Durante questo periodo fece amicizia con Myrna Loy, che viveva vicino a lui.\nCome avrebbe riferito anni dopo in un'intervista alla giornalista Hedda Hopper, celebre \"columnist\" di Hollywood, la vera vocazione di Cooper non era il cinema, ma la professione di disegnatore: \u00abSono diventato attore solo per sbarcare il lunario, dopo aver fallito come disegnatore e caricaturista politico. Era questa infatti la mia vera ed unica vocazione giovanile\u00bb.\nNel 1924 si trasfer\u00ec a Los Angeles con l'intenzione di diventare commerciante d'arte, ma il tentativo non ebbe grande successo. Appena tre mesi pi\u00f9 tardi inizi\u00f2 a lavorare nell'industria cinematografica come comparsa e, l'anno successivo, ebbe la possibilit\u00e0 di affrontare il suo primo vero ruolo di attore in un cortometraggio con Eileen Sedgewick quale protagonista. All'uscita del film, Cooper venne contattato dalla Paramount che gli offr\u00ec un contratto a lungo termine. L'attore accett\u00f2 e, su consiglio della sua agente Nan Collins, cambi\u00f2 il proprio nome Frank James in Gary, dal nome della citt\u00e0 omonima nello Stato dell'Indiana, che doveva evocare lo stile \"duro e puro\" del luogo.\n\"Coop\", come lo chiamavano i colleghi, inizi\u00f2 una carriera che l'avrebbe portato a partecipare a pi\u00f9 di 100 film. Nel 1936 interpret\u00f2 la commedia \"\u00c8 arrivata la felicit\u00e0\" di Frank Capra, che gli valse la prima candidatura agli Oscar come miglior attore protagonista. I primi anni quaranta furono il periodo di maggior successo per l'attore, che nel 1942 vinse il suo primo Oscar al miglior attore protagonista per il film bellico \"Il sergente York\" (1941). Nei due anni successivi ottenne altre due candidature come miglior attore per i film \"L'idolo delle folle\" (1942), biografia del giocatore di baseball Lou Gehrig, e \"Per chi suona la campana\" (1943), dall'omonimo romanzo di Ernest Hemingway, ma in entrambi i casi non riusc\u00ec a portare a casa la statuetta.\nDopo un periodo di minor successo, nel 1953 Cooper vinse un secondo Oscar come miglior attore protagonista per la sua memorabile interpretazione del tormentato sceriffo Will Kane in \"Mezzogiorno di fuoco\" (1952), il suo ruolo pi\u00f9 ricordato e probabilmente anche la sua migliore interpretazione.\nVita privata.\nIn giovent\u00f9 ebbe relazioni sentimentali con attrici come Clara Bow, Lupe V\u00e9lez e con Dorothy Caldwell Taylor, ex moglie dell'aviatore inglese . Nel 1933 spos\u00f2 Veronica Balfe, un'esponente dell'alta societ\u00e0 newyorkese, che aveva lavorato brevemente come attrice sotto il nome di Sandra Shaw, nipote dello scenografo Cedric Gibbons. Durante il matrimonio, da cui nacque la figlia Maria, nel 1937 e che dur\u00f2 fino alla morte di lui, a Cooper vennero attribuiti flirt con diverse co-protagoniste dei suoi film, incluse Grace Kelly e Patricia Neal.\nCooper si convert\u00ec ufficialmente al cattolicesimo nel 1958, ricevendo il sacramento del battesimo; aveva iniziato un percorso di avvicinamento alla fede sin dal 1950. Al contrario di quanto viene frequentemente riportato, la sua conversione non fu sollecitata dall'incombere della malattia sulla sua vita. \u00abAssolutamente no - ha detto sua figlia Maria Janis Cooper - ci arriv\u00f2 da solo, a suo tempo... pezzi e pezzi della sua stessa vita che ha voluto mettere assieme in un nuovo modo\u00bb.\nGary Cooper mor\u00ec per un tumore alla prostata e fu sepolto nel cimitero \"Sacred Heart Cemetery\" a Southampton nello Stato di New York.\nRetaggio.\nPer il suo contributo all'industria cinematografica, Gary Cooper \u00e8 ricordato con una stella presso la Hollywood Walk of Fame, all'altezza del 6243 di \"Hollywood Boulevard\" (Los Angeles). Nel 1966 fu riconosciuto come uno dei migliori cowboy e un omaggio alla sua memoria \u00e8 presente al \"National Cowboy &amp; Western Heritage Museum\" (Museo dei ricordi dei Cowboy e del West) a Oklahoma City, nello Stato dell'Oklahoma.\nNella storia del cinema Cooper ha un posto fra i grandi interpreti dello schermo, essendo per l'appunto considerato uno dei pi\u00f9 grandi attori di tutti i tempi. Nessuno ha saputo essere \u00abantidivo\u00bb quanto lui. Grazie al suo modo di essere e grazie ai suoi sani principi morali era in grado di trasmettere nei confronti del pubblico emozioni che solo pochi attori sono riusciti a trasmettere, tra cui James Stewart, considerato allo stesso livello di Gary se non superiore, e Gregory Peck.\nRiconoscimenti.\nPremio Oscar\nGolden Globe"}
{"id": "90213", "revid": "767487", "url": "https://it.wikipedia.org/wiki?curid=90213", "title": "Fitzcarraldo", "text": "Fitzcarraldo \u00e8 un film del 1982 scritto e diretto da Werner Herzog.\nPresentato in concorso al 35\u00ba Festival di Cannes, ha vinto il premio per la miglior regia.\nLa storia si ispira in parte alla vita del peruviano Carlos Fitzcarrald, che come il protagonista del film fece davvero issare una nave sulla cima di una montagna.\nTrama.\nSiamo in Amazzonia, a cavallo fra '800 e '900. Brian Sweeny Fitzgerald (che si fa chiamare \"Fitzcarraldo\" perch\u00e9 i nativi del luogo non riescono a pronunciare il suo cognome) ha un grande sogno: costruire un grande Teatro dell'Opera a Iquitos, piccolo villaggio amazzonico isolato dal resto del mondo, per farvi esibire i pi\u00f9 grandi nomi della lirica, uno su tutti il famoso cantante Enrico Caruso, che ammira al teatro dell'opera di Manaus.\nFitz ha per\u00f2 altri progetti in sospeso, come quello di una ferrovia transandina e di una fabbrica di ghiaccio che gestisce, ma la sua amante lo convince a dedicarsi alla raccolta del caucci\u00f9 per finanziare l'idea del teatro. Il fiume dove si trovano pi\u00f9 alberi di \"hevea brasiliensis\" da cui si ricava \u00e8 l'Ucayali, spartito tra i grandi produttori di caucci\u00f9, tra cui Don Aquilino, che mostra a Fitz i metodi di produzione. Informato di una zona ricchissima di alberi liberi nel corso superiore del fiume, ma pericolosa per la confluenza con il Rio delle Amazzoni e per le violentissime rapide del Pongo das Mortes, Fitz decide ugualmente di attraversare in un punto dove i fiumi quasi si toccano.\nGli viene quindi l'idea di raggiungere la zona passando dall'altro fiume, trascinando la nave oltre il poggio che lo divide dall'Ucayali. La sua fidanzata lo aiuta a comperare la nave e, una volta ingaggiato l'equipaggio, il viaggio inizia. Ma appena la nave giunge sul Pachitea, tra i marinai serpeggia il malcontento, perch\u00e9 il fiume \u00e8 abitato dai feroci indios Hivaros. Proprio per questo l'equipaggio un giorno abbandona la nave, lasciando Fitz, il capitano, il meccanico Cholo e il cuoco alcolizzato.\nQuando i quattro decidono di tornare indietro, gli indios arrivano e aiutano Fitz nel suo progetto credendo che, secondo una leggenda, quest'ultimo sia il loro dio e che li condurr\u00e0 in paradiso. Dopo un tentativo, egli riesce a portare la nave oltre il monte e poi sull'altro fiume. Gli indios per\u00f2 dopo una notte di festa sciolgono gli ormeggi, facendo percorrere alla nave le rapide, che per miracolo riesce a superare. Tornato a Iquitos Fitzcarraldo rivende la nave per il fallimento del progetto. Con il ricavato, Fitz ingaggia un'orchestra per una suggestiva esecuzione finale sulla barca.\nTemi.\n\u00abChi sogna pu\u00f2 muovere le montagne\u00bb: questa frase detta nel film rappresenta la spina dorsale dell'opera pi\u00f9 impegnativa e grandiosa del regista tedesco Werner Herzog.\nCome il regista stesso ha detto nel documentario \"Burden of Dreams\", che mostra le riprese del film, \u00e8 esistito veramente un uomo di nome Fitzcarraldo, magnate della gomma, che per raggiungere un territorio smont\u00f2 la sua nave per ricostruirla oltre una collina. Ad Herzog non interessava la scalata al successo di quell'uomo, bens\u00ec l'idea che per raggiungere i propri obiettivi si potesse far passare una nave per una collina.\nQuesto moderno Sisifo (personaggio della mitologia greca costretto a trascinare una grossa pietra solo per lasciarsela sfuggire e ricominciare tutto da capo) prese cos\u00ec i lineamenti di un grande sognatore, di un affarista \"sui generis\", in quanto considera il denaro non come un fine, ma come un mezzo per realizzare i propri desideri.\n\u00c8 interessante, da questo punto di vista, la contrapposizione con gli altri affaristi della citt\u00e0, i quali rifiutano di sovvenzionargli l'impresa. Questi infatti tengono a dimostrare sovrabbondanza di denaro bruciandolo o dandolo in pasto ai pesci: quasi a suggerire al protagonista che non \u00e8 per soldi che non l'aiutano ma semplicemente perch\u00e9 non credono nella sua idea. Il protagonista invece \u00e8 convinto che non tutto si possa comprare con il denaro, ed il suo rapporto con esso \u00e8 orientato pi\u00f9 strettamente alla realizzazione del proprio sogno.\nPer la sua impresa, Fitzcarraldo dovr\u00e0 stringere rapporti con gli Indios della zona. Terrorizzato dalla possibilit\u00e0 che possano ucciderlo per difendere la propria terra, Fitzcarraldo asseconder\u00e0 infatti una loro antica credenza: li indurr\u00e0 a crederlo una divinit\u00e0 pronta a condurli verso un mondo privo di sofferenza. Cos\u00ec facendo, non solo placher\u00e0 ogni ostilit\u00e0 difensiva degli Indios, ma otterr\u00e0 addirittura il loro lavoro, fondamentale per la riuscita dell'impresa. \u00c8 da notare il rapporto controverso che si instaurer\u00e0 tra Fitzcarraldo e gli Indios, i quali avranno anche delle perdite umane durante il lavoro affidatogli. Nel proseguire della diegesi \u00e8 costante la tensione e paura in Fitzcarraldo, che teme gli Indios possano scoprire le sue intenzioni (aprire una nuova via economico-logistica al caucci\u00f9) ed ucciderlo.\nNel film non ci sono solo i sogni di Fitzcarraldo, ci sono anche quelli del regista. Herzog, infatti, ha stretto i denti, insieme alla sua troupe ed agli attori, per ben quattro anni di lavorazione del film. A chi gli chiedeva perch\u00e9 non mollasse tutto, rispondeva che non voleva vivere senza sogni, ed il film era un suo grande sogno.\nProduzione.\nLa lavorazione di \"Fitzcarraldo\" \u00e8 famosa nella storia del cinema per l'incredibile sequenza di disgrazie, incidenti ed imprevisti di cui \u00e8 stata costellata.\nFalsa partenza.\nUn primo tentativo di iniziare le riprese avvenne nel novembre 1979, in un'area del Per\u00f9 vicina al confine con l'Ecuador, ma un gruppo politico che rappresentava la locale trib\u00f9 Aguaruna si oppose in tutti i modi alla lavorazione del film, diffondendo pessime voci riguardo alla troupe e minacciando di morte chi li avesse appoggiati. Il 1\u00ba dicembre l'accampamento della produzione venne circondato da indigeni armati che intimarono a tutti i presenti di andarsene e, dopo che essi ebbero ubbidito, bruciarono l'accampamento. Pass\u00f2 circa un anno prima che Herzog trovasse un altro luogo adatto per le riprese, che iniziarono nel gennaio del 1981.\nProblemi con gli attori.\nOriginariamente il protagonista non era interpretato da Klaus Kinski, bens\u00ec da Jason Robards, ed era presente un altro personaggio, Wilbur, attore spalla di Fitzcarraldo, che era interpretato da Mick Jagger, leader dei Rolling Stones. Il capitano della nave era invece interpretato da Mario Adorf. Dopo cinque settimane il 40% delle riprese era stato effettuato, quando Jason Robards si ammal\u00f2 gravemente e il medico gli proib\u00ec di tornare sul set. Cos\u00ec Herzog si trov\u00f2 a dover gettare via le scene gi\u00e0 girate e a mettere in pausa la produzione per altre sei settimane, mentre cercava un sostituto. In questo periodo Mick Jagger sciolse il contratto, essendo troppo occupato nell'ambiente musicale, ed Herzog scelse di eliminare il suo personaggio piuttosto che affidarlo ad un altro attore. Klaus Kinski, che aveva gi\u00e0 recitato in tre film di Herzog, accett\u00f2 il ruolo di protagonista e nell'aprile del 1981 le riprese ricominciarono da capo.\nLe navi.\nHerzog aveva espresso fin dall'inizio la volont\u00e0 di girare la scena della montagna non con un modellino ma con una vera nave, poich\u00e9 voleva che il pubblico percepisse che era tutto vero, e a causa di questa sua insistenza perse la possibilit\u00e0 di far produrre il film alla 20th Century Fox. Herzog aveva a disposizione tre navi per le riprese: la prima, la \"Nari\u00f1o\", fu utilizzata solo per le riprese a Iquitos, quando la nave non \u00e8 ancora restaurata; la seconda, la \"Huallaga\" (entrambe furono costruite all'inizio del novecento), fu invece rimessa in sesto e venne fatta navigare fino al luogo delle riprese in mezzo alla giungla, dove sarebbe poi stata issata sulla montagna. La nave pesava circa 300 tonnellate, mentre quella trasportata dal vero Fitzcarraldo pesava solo 30 tonnellate. Per ottimizzare i tempi fu fatta costruire anche una terza nave, identica alla seconda, per effettuare le riprese nelle rapide e il finale del film mentre l'altra veniva ancora issata sulla montagna.\nLa montagna.\nPer il traino della nave sulla montagna (situata 1500 miglia a sud di Iquitos) Herzog chiese l'aiuto dell'ingegnere brasiliano Laplace Martins, che progett\u00f2 il sistema di argani che si vede nel film. L'ingegnere pensava comunque che fosse un sistema troppo pericoloso e che diverse persone potessero perdere la vita, anche perch\u00e9 Herzog si ostinava a utilizzare un pendio inclinato di 40 gradi, mentre il sistema di Martins era progettato per un'inclinazione di 20 gradi. Martins allora abbandon\u00f2 il progetto e Herzog decise di tentare comunque con il suo sistema. Inizialmente la nave si mosse ma subito un tirante si ruppe e la nave scivol\u00f2 di nuovo gi\u00f9; questa scena \u00e8 esattamente quella che si vede nel film.\nLe rapide.\nMentre la Huallaga era bloccata ai piedi del pendio, Herzog utilizz\u00f2 la terza nave per girare la scena delle rapide nelle \"\u201cpongo das mortes\u201d\" (le \u201crapide della morte\u201d). Mentre si effettuavano le riprese nelle rapide l'imbarcazione urt\u00f2 contro la parete rocciosa e all'operatore Thomas Mauch cadde la macchina da presa sulla mano, aprendogliela. Inoltre, dopo aver lasciato le rapide la nave si incagli\u00f2; entrambe le navi erano cos\u00ec bloccate che la produzione rimase ferma per diversi mesi.\nA questo punto alla domanda \u201cCosa farai dopo aver finito il film?\u201d Herzog rispose: \u201cNon dovrei pi\u00f9 fare film, dovrei andare direttamente in manicomio. (...) Nessuno riuscir\u00e0 a convincermi ad essere felice di tutto questo.\u201d\nLa conclusione.\nCon la stagione delle piogge la nave si disincagli\u00f2 e venne usata per la scena finale. L'altra nave venne finalmente fatta salire sulla montagna grazie a nuovi mezzi e a un nuovo team di ingegneri di Lima. Le riprese si conclusero nel novembre del 1981, due anni dopo l'inizio della lavorazione del film.\nDistribuzione.\nIl film usc\u00ec in Germania il 4 marzo 1982.\nIn Italia \u00e8 stato distribuito in DVD dalla Ripley's Home Video."}
{"id": "90215", "revid": "1652635", "url": "https://it.wikipedia.org/wiki?curid=90215", "title": "Navigazione a schede", "text": "La navigazione a schede \u00e8 una funzione che consente di navigare pi\u00f9 pagine web contemporaneamente, mantenendo per\u00f2 il tutto all'interno di una sola finestra, in modo da semplificare la navigazione tra l'una e l'altra e di consumare meno risorse di sistema.\nIl nome viene dall'inglese \"tab\", \u00ablinguetta\u00bb, perch\u00e9 le varie schede con le diverse pagine visualizzate hanno in cima una linguetta, appunto, che consente di scegliere quale mostrare\nStoria.\nAdottata inizialmente nel 1994 da Opera secondo il Multiple document interface (navigazione/visione contemporanea di pi\u00f9 siti), nel frattempo viene sperimentata dall'InternetWorks della BookLink Technologies nel 1994 il metodo attualmente adottato, quello di pi\u00f9 pagine web aperte contemporaneamente e selezionabili tramite una linguetta posta in alto e introdotta poi al grande pubblico nel 1999 dal browser IBrowse per AmigaOS, e l'anno dopo da Opera e poi da altri quali Mozilla Firefox, Konqueror, Safari e Internet Explorer (a partire dalla versione 7),\nIn precedenza (prima di questa tecnologia), per ogni sito (indirizzo IP) veniva aperta una finestra dedicata. Le finestre potevano poi essere sovrapposte in orizzontale o in verticale.\nCaratteristiche.\nAll'introduzione dei \"tab\" \u00e8 legato il concetto di sessione informatica. La sessione pu\u00f2 essere considerata un insieme di \"tab\". Per la navigazione off-line \u00e8 necessario salvare le singole pagine aperte; navigando con i \"tab\", \u00e8 possibile salvare la sessione, ossia tutte le pagine aperte nella finestra del browser che si sta utilizzando. Al passaggio del mouse vicino alla linguetta viene mostrato l'indirizzo completo, nel caso in cui lo spazio disponibile non sia sufficiente. L'apertura di molte schede in contemporanea genera un altro inconveniente: per ritrovare un determinato sito, \u00e8 necessario scorrere tutte le schede, o le linguette in alto e verificare l'indirizzo. Alcuni plugin pongono rimedio a questo problema. \nUn'estensione di Firefox, \"Showcase\", mostra in un'unica scheda un riepilogo con le anteprime di tutte le pagine aperte durante la sessione. Opera ha una funzionalit\u00e0 simile, che consente di creare una scheda con il link a un sito Web e l'anteprima di questo salvata in locale. Si tratta, per\u00f2, di una pagina statica, non generata in automatico come quella di Firefox-Mozilla. In Opera, Firefox e Internet Explorer (grazie al plugin IE7Pro) \u00e8 possibile definire dei comandi personalizzati collegate a movimenti del mouse: fra questi, si pu\u00f2 impostare lo scorrimento da una scheda alla successiva con un dato movimento del mouse (tasto destro, sinistro, rotellina, etc.).\nInternet Explorer (obsoleto a favore di Microsoft Edge che supporta a sua volta la navigazione a schede) permette di gestire \"gruppi di schede\" o cartelle di schede, con la possibilit\u00e0 di salvare, aggiornare o eliminare con un'unica operazione tutte le schede dello stesso gruppo. Analoga opzione \u00e8 presente in Opera, a partire dalla versione 11.5.7, oltre alla possibilit\u00e0 di regolare lunghezza e larghezza delle anteprime, recuperare i tab chiusi per errore, bloccare la chiusura di una scheda..\nGoogle Chrome, nato nel 2008, \u00e8 stato il primo software ad utilizzare le schede come processi Windows indipendenti. Se l'apertura di una pagina Web rallenta la connessione, \u00e8 bloccata dal \"firewall\" o dall'antivirus, l'utente pu\u00f2 chiudere la singola pagina, tenendo aperte le altre aperte con Chrome. In precedenza, era inevitabile la perdita dell'intera sessione, essendo il \"browser\" un unico processo informatico. Premendo CTRL+ALT+CANC l'utente vede le singole schede aperte con Chrome, mentre con gli altri programmi compare solo il nome del software. Fra le funzionalit\u00e0 presenti nei vari browser relativamente alla navigazione a schede:\nEsempio di navigazione a schede nel web.\nHTML e CSS.\nHTML:\n&lt;div class=\"tab\"&gt;\n &lt;button class=\"tablinks\" onclick=\"openCity(event, 'London')\"&gt;Londra&lt;/button&gt;\n &lt;button class=\"tablinks\" onclick=\"openCity(event, 'Paris')\"&gt;Parigi&lt;/button&gt;\n &lt;button class=\"tablinks\" onclick=\"openCity(event, 'Tokyo')\"&gt;Tokyo&lt;/button&gt;\n&lt;/div&gt;\n&lt;div id=\"London\" class=\"tabcontent\"&gt;\n &lt;h3&gt;London&lt;/h3&gt;\n &lt;p&gt;Londra \u00e8 la capitale dell'Inghilterra&lt;/p&gt;\n&lt;/div&gt;\n&lt;div id=\"Paris\" class=\"tabcontent\"&gt;\n &lt;h3&gt;Paris&lt;/h3&gt;\n &lt;p&gt;Parigi \u00e8 la capitale della Francia&lt;/p&gt;\n&lt;/div&gt;\n&lt;div id=\"Tokyo\" class=\"tabcontent\"&gt;\n &lt;h3&gt;Tokyo&lt;/h3&gt;\n &lt;p&gt;Tokyo \u00e8 la capitale del Giappone&lt;/p&gt;\n&lt;/div&gt;\nCSS:\n.tab {\n overflow: hidden;\n border: 1px solid #ccd;\n background-color: #f3f3f3;\n.tab button {\n background-color: inherit;\n float: left;\n border: none;\n outline: none;\n cursor: pointer;\n padding: 18px 22px;\n transition: 0.2s;\n.tab button:hover {\n background-color: #dcc;\n.tab button.active {\n background-color: #ccd;\n.tabcontent {\n display: none;\n padding: 8px 14px;\n border: 1px solid #ccd;\n border-top: none;\nAJAX.\nHTML:\n&lt;ul id=\"nav\"&gt;\n &lt;li&gt;&lt;a href=\"Pagina_1.html\"&gt;Pagina 1&lt;/a&gt;&lt;/li&gt;\n &lt;li&gt;&lt;a href=\"Pagina_2.html\"&gt;Pagina 2&lt;/a&gt;&lt;/li&gt;\n &lt;li&gt;&lt;a href=\"Pagina_3.html\"&gt;Pagina 3&lt;/a&gt;&lt;/li&gt;\n&lt;/ul&gt;\n&lt;div id=\"ajax-content\"&gt;Testo di default&lt;/div&gt;\nJavaScript:\n$(document).ready(function() {\n $(\"#nav li a\").click(function() {\n $(\"#ajax-content\").empty().append(\"&lt;div id='loading'&gt;&lt;img src='images/loading.gif' alt='Loading' /&gt;&lt;/div&gt;\");\n $(\"#nav li a\").removeClass('current');\n $(this).addClass('current');\n $.ajax({ url: this.href, success: function(html) {\n $(\"#ajax-content\").empty().append(html);\n });\n return false;\n});\nAccordion.\nLa fisarmonica (\"accordion\") \u00e8 un elemento di controllo grafico che comprende un elenco di elementi impilato verticalmente, come etichette o miniature. Ogni elemento pu\u00f2 essere \"espanso\" o \"compresso\" per rivelare il contenuto associato a quell'elemento. Si tratta di una tipologia di navigazione a schede.\nIl termine deriva dalla fisarmonica musicale in cui le sezioni del mantice possono essere espanse tirando verso l'esterno.\nEsempio\nHTML:\n&lt;button class=\"accordion\"&gt;Sezione 1&lt;/button&gt;\n&lt;div class=\"panel\"&gt;\n &lt;p&gt;Lorem ipsum...&lt;/p&gt;\n&lt;/div&gt;\n&lt;button class=\"accordion\"&gt;Sezione 2&lt;/button&gt;\n&lt;div class=\"panel\"&gt;\n &lt;p&gt;Lorem ipsum...&lt;/p&gt;\n&lt;/div&gt;\n&lt;button class=\"accordion\"&gt;Sezione 3&lt;/button&gt;\n&lt;div class=\"panel\"&gt;\n &lt;p&gt;Lorem ipsum...&lt;/p&gt;\n&lt;/div&gt;\nCSS:\n.accordion {\n background-color: #fef;\n color: #454;\n cursor: pointer;\n padding: 20px;\n width: 100%;\n text-align: left;\n border: none;\n outline: none;\n transition: 0.3s;\n.active, .accordion:hover {\n background-color: #ccd;\n.panel {\n padding: 0 28px;\n background-color: white;\n display: none;\n overflow: hidden;\nJavaScript:\nvar acc = document.getElementsByClassName(\"accordion\");\nvar i;\nfor (i = 0; i &lt; acc.length; i++) {\n acc[i].addEventListener(\"click\", function() {\n this.classList.toggle(\"active\");\n var panel = this.nextElementSibling;\n if (panel.style.display === \"block\") {\n panel.style.display = \"none\";\n } else {\n panel.style.display = \"block\";\n });\nPro e contro.\nPro\nContro"}
{"id": "90216", "revid": "481349", "url": "https://it.wikipedia.org/wiki?curid=90216", "title": "Skin (informatica)", "text": "La skin (dall'inglese \"pelle\"), in informatica, \u00e8 uno dei possibili aspetti grafici di un programma, quando c'\u00e8 la possibilit\u00e0 di scegliere tra pi\u00f9 varianti.\nCaratteristiche.\nGeneralmente consiste in uno o pi\u00f9 file. Una skin si pu\u00f2 applicare a un programma per dare a quest'ultimo un'interfaccia grafica pi\u00f9 gradevole, o che meglio si adatti alle esigenze dell'utente. Alcune skin non si limitano alla semplice modifica dell'aspetto grafico del programma, ma possono aggiungere anche altre funzionalit\u00e0 oppure personalizzare i suoni.\nUtilizzo.\nSolitamente le skin, a causa del loro scopo puramente estetico, sono usate in software ricreativi o di svago come programmi di instant messenger e media player: Trillian e Winamp ne sono un esempio. Anche i browser internet come Mozilla Firefox non mancano di questa funzionalit\u00e0, infatti Mozilla vanta un archivio vastissimo di temi.\nLa maggior parte dei software professionali invece, non concedono all'utente la possibilit\u00e0 di personalizzare la propria interfaccia, se non in casi molto circoscritti (come ad esempio l'organizzazione dei menu o delle barre pulsanti). Ci\u00f2 \u00e8 dovuto, oltre che al relativo disinteresse dell'utenza professionale a questo tipo di personalizzazioni, anche per una questione di coerenza di immagine e identificabilit\u00e0 dei prodotti.\nLe personalizzazioni possono essere applicate anche a livello di sistema operativo, applicando in questo modo lo stesso stile grafico a tutti i programmi. Inizialmente i sistemi operativi specialmente a causa della pochezza di risorse, permettevano di personalizzare soltanto alcuni elementi della propria interfaccia grafica (colori, sfondo scrivania), delegando a software sviluppati da terzi di svolgere questo compito, spesso estremamente stressante in termini di consumo di risorse. Gradualmente con l'aumento della potenza disponibile o le maggiori richieste hardware dei nuovi os, la maggior parte di loro supporta nativamente la personalizzazione avanzata della propria interfaccia, permettendo con i giusti settaggi persino di render il computer pi\u00f9 veloce.\nWindows XP \u00e8 stato il primo sistema operativo di casa Microsoft, capace di supportare nativamente i \"temi\", offrendo all'utente la possibilit\u00e0 di poter scegliere tra due temi differenti: il tema \"classico\" (che riprende lo stile utilizzato in Windows 95, Windows 98, Windows 2000 e Windows ME) e il nuovo tema \"Luna\", introddoto proprio con Windows XP. Tuttavia \u00e8 possibile ottenere risultati ancora pi\u00f9 \"estremi\" usando software come WindowBlinds. Sui sistemi Macintosh, prima dell'avvento di OSX, il software pi\u00f9 diffuso per personalizzare l'interfaccia grafica era Kaleidoscope. Con l'avvento del nuovo sistema operativo di casa Apple, kaleidoscope cess\u00f2 di essere sviluppato, rimanendo comunque perfettamente funzionante in ambiente classic. Venne quindi sviluppato ShapeShifter il quale forse a causa della \"bellezza\" della interfaccia grafica del nuovo os, non riusc\u00ec mai a raggiungere la diffusione, ne la vastit\u00e0 di temi che poteva vantare kaleidoscope.\nBench\u00e9 Apple disapprovi la tecnica dello skinning, sostenendo che pu\u00f2 generare confusione nell'utente corrompendo l'omogeneit\u00e0 dell'esperienza visiva del proprio os, introdusse dalla versione di system 8.5 la possibilit\u00e0 di cambiare tema, senza per\u00f2 fornire ufficialmente alcuna alternativa a quello standard. I sistemi operativi liberi e open source, come quelli basati su linux o *bsd, sono soliti offrire alla propria utenza grandi possibilit\u00e0 di personalizzazione della propria interfaccia, specialmente se si utilizzando i pi\u00f9 recenti Desktop Enviroment com gnome, kde o xfce.\nNei videogiochi le \"skin\" sono varianti cromatiche dei modelli, cio\u00e8 variazioni delle texture che ricoprono i modelli 3D dei personaggi.\nDibattito sull'utilit\u00e0.\nLa vera utilit\u00e0 di queste skin \u00e8 spesso oggetto di dibattito. sostengono che le skin possono appesantire il sistema e/o rallentarlo, giacch\u00e9 queste intervengono sul sistema, . . \nNonostante la multitudine di skin e temi liberamente scaricabili da internet, la maggior parte degli utenti di computer non si avvale di questo genere di personalizzazioni, limitandosi il pi\u00f9 delle volte a cambiare lo sfondo desktop.\nAttualmente, \u00e8 molto in voga personalizzare Windows XP in modo da renderlo molto simile se non uguale a Windows Vista e al macOS. Ci\u00f2 tramite dei software che emulano non solo l'interfaccia grafica, ma anche le features proprie del sistema operativo come il dock o la sidebar."}
{"id": "90218", "revid": "31886", "url": "https://it.wikipedia.org/wiki?curid=90218", "title": "Serie C 1965-1966", "text": "La Serie C 1965-1966 \u00e8 stata la 28\u00aa edizione della terza categoria del campionato italiano di calcio, disputato tra il 19 settembre 1965 e il 22 maggio 1966, si \u00e8 concluso con la promozione del , dell' e della .\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:"}
{"id": "90221", "revid": "729019", "url": "https://it.wikipedia.org/wiki?curid=90221", "title": "Bristol Centaurus", "text": "Il Bristol Centaurus era un motore radiale 18 cilindri doppia stella raffreddato ad aria sviluppato dall'azienda britannica Bristol Engine Company nei tardi anni trenta.\nUtilizzato da numerosi modelli di velivoli militari e civili, fu uno degli ultimi motori a pistoni ad equipaggiare aerei di linea prima della diffusione, anche nell'aviazione civile, dei motori a getto.\nStoria.\nSviluppo.\nIl Centaurus rappresenta l'ultimo sviluppo nei motori a pistoni dotati di valvole a fodero prodotti dalla Bristol Engine Company, divisione motoristica della Bristol Aeroplane Company. Il Centaurus era un grande Motore radiale a 18 cilindri disposti su due stelle di 9 cilindri ognuna. Nelle ultime versioni il motore erogava 3\u00a0000 hp (2\u00a0237 kW).\nCome molti motori prodotti dalla Bristol, della quale riprendeva la meccanica generale, anche il Centaurus era dotato del classico, per la Bristol, pistone da 146 mm di diametro che era stato usato per la prima volta nel 1918 sullo Jupiter. In questo motore il pistone era sistemato in un cilindro a corsa lunga. Questo, e il raddoppio del numero dei cilindri, faceva s\u00ec che la cilindrata totale del motore raggiungesse i 53,6 litri, facendolo entrare di diritto tra i pi\u00f9 grandi motori a pistoni del suo tempo.\nLa Bristol considerava il motore pronto per il 1938 ma la produzione non cominci\u00f2 che nel 1942. In realt\u00e0 alla fine il motore verr\u00e0 utilizzato solo verso la fine del secondo conflitto mondiale. Il suo primo impiego si ebbe su un velivolo non molto fortunato: il Vickers Warwick. Fu poi impiegato, anche dopo la fine del conflitto, sul Bristol Brigand e sul Buckmaster, sullo Hawker Tempest II e Sea Fury. Venne utilizzato anche sul Blackburn Firebrand. Il motore conobbe anche un limitato impiego civile. Erano dei Centaurus i motori utilizzati sul Brabazon, progetto fallito per un grande velivolo da trasporto commerciale postbellico di produzione britannica.\nSebbene per alcuni punti di vista fosse, alla fine del conflitto, ritenuto pi\u00f9 affidabile degli equivalenti motori stellari di grande potenza americani il Centaurus non ebbe, a causa della diversa forza dell'industria aeronautica inglese, la stessa diffusione di questi ultimi. Inoltre con l'avvento del de Havilland DH.106 Comet, primo aviogetto di linea al mondo, il suo destino quale motore per l'aviazione commerciale era in ogni caso ormai segnato."}
{"id": "90222", "revid": "729019", "url": "https://it.wikipedia.org/wiki?curid=90222", "title": "Bristol Mercury", "text": "Il Bristol Mercury era un motore aeronautico radiale a 9 cilindri distribuiti su una singola stella, sviluppato e prodotto dalla britannica Bristol Aeroplane Company nel 1925. La progettazione del Mercury inizi\u00f2 quando fu evidente che il suo predecessore, lo Jupiter, stava ormai arrivando al limite del proprio sviluppo.\nFuori dall'Inghilterra venne prodotto su licenza dalla industria polacca PZL che lo mont\u00f2 sul suo PZL P.11, dalla svedese NOHAB con il quale equipaggi\u00f2 alcuni modelli SAAB e dall'italiana Alfa Romeo che lo produsse con la denominazione Alfa Romeo Mercurius.\nInizialmente l'interesse per un motore dello stesso livello di potenza del Jupiter era scarsa, ma il Ministero dell'Aria inglese decise di finanziare lo sviluppo di tre prototipi. Con lo sviluppo dei prototipi divenne chiaro che questo motore avrebbe costituito un altro successo per Roy Fedden, gi\u00e0 progettista del Jupiter.\nNel Mercury non vennero progettate \"ex novo\" tutte le parti meccaniche ma si riutilizzarono molte delle parti gi\u00e0 disponibili del precedente motore. Solo la corsa dei pistoni venne ridotta di 25 mm (1 pollice). Questo permise di aumentare il numero di giri al minuto che il motore poteva raggiungere, ma costrinse i progettisti ad inserire un gruppo di riduzione tra il motore e l'elica. Le prestazioni segnarono un regresso rispetto alle ultime versioni del Bristol Jupiter ma, data l'ampia introduzione dei compressori meccanici nell'industria aeronautica si trov\u00f2 ragionevole applicarne uno ad un motore, tutto sommato piccolo, per aumentarne le prestazioni.\nLa ridotta sezione frontale del motore ne consigliava l'uso sui caccia ed infatti venne montato sul Gloster Gauntlet e sul successore Gloster Gladiator, tutti e due biplani.\nVenne utilizzato anche sui bombardieri, ai quali era stato destinato il Bristol Pegasus perch\u00e9 pi\u00f9 grande del Mercury. Tra questi va ricordato il bimotore Bristol Blenheim."}
{"id": "90225", "revid": "2232", "url": "https://it.wikipedia.org/wiki?curid=90225", "title": "Bristo Mercury", "text": ""}
{"id": "90226", "revid": "729019", "url": "https://it.wikipedia.org/wiki?curid=90226", "title": "Isola di Savo", "text": " \nL'isola di Savo \u00e8 un'isola minore dell'arcipelago delle Isole Salomone che si trova nel Pacifico del Sud. Appartiene allo Stato delle Isole Salomone. L'isola \u00e8 situata a nord est di Capo Speranza, punta settentrionale dell'Isola di Guadalcanal, ed ha una forma circolare. \u00c8 di origine vulcanica.\nL'isola divenne famosa durante la seconda guerra mondiale per gli scontri navali che ebbero luogo nelle sue vicinanze durante la campagna di Guadalcanal. Intorno all'isola furono combattute cinque battaglie che vennero inizialmente denominate \"Prima battaglia dell'isola di Savo\", \"Seconda battaglia dell'isola di Savo\" cos\u00ec via fino alla quinta. In seguito a questi scontri fu cambiato il nome ed assunsero quello delle localit\u00e0 nelle cui vicinanze avvennero i combattimenti.\nL'isola \u00e8 presente anche nel videogioco \"\"."}
{"id": "90227", "revid": "767487", "url": "https://it.wikipedia.org/wiki?curid=90227", "title": "Billy Cunningham", "text": "Carriera.\nCunningham frequenta il college di North Carolina, approdando al basket professionistico nella stagione 1965-66 con la maglia dei Philadelphia 76ers, franchigia con cui trascorrer\u00e0 la sua intera carriera NBA, terminata alla fine della stagione 1975-76 e con cui vincer\u00e0 il titolo NBA 1967.\nNel 1966 Cunningham viene inserito nel quintetto delle migliori matricole della NBA, dal 1969 al 1971 viene inserito nel primo quintetto NBA, e nel 1972 viene inserito nel secondo quintetto.\nPartecipa a 4 NBA All-Star Game (1969, 1970, 1971, 1972).\nLa sua maglia numero 32 \u00e8 stata ritirata dai Philadelphia 76ers.\nTerminata la carriera di giocatore, Cunningham intraprese quella di allenatore, vincendo come capo-allenatore dei Philadelphia 76ers il titolo NBA 1982-83.\nNel 1985 viene inserito nella Basketball Hall of Fame. \u00c8 stato un presidente dei Miami Heat."}
{"id": "90228", "revid": "1516566", "url": "https://it.wikipedia.org/wiki?curid=90228", "title": "Skin", "text": ""}
{"id": "90230", "revid": "117296384", "url": "https://it.wikipedia.org/wiki?curid=90230", "title": "Sei Sigma", "text": "La denominazione Sei Sigma (dal termine statistico in lingua inglese \"Six Sigma\") indica un programma di gestione della qualit\u00e0 basato sul controllo dello scarto quadratico medio (indicato con la lettera greca sigma) che ha lo scopo di portare la qualit\u00e0 di un prodotto o di un servizio a un determinato livello, particolarmente favorevole per il consumatore.\nIntrodotto per la prima volta dalla Motorola nella seconda met\u00e0 degli anni ottanta da Bob Galvin e Bill Smith, si diffuse ad altre importanti compagnie, come General Electric, Toyota, Honeywell e Microsoft.\nL'obiettivo del metodo \u00e8 di raggiungere un tale controllo del processo da avere soltanto 3,4 parti difettose per milione, il che porta a limiti molto restrittivi sulla variabilit\u00e0 del processo produttivo. \nTale variabilit\u00e0 viene a essere cos\u00ec ristretta che, inizialmente, l'opinione comune era che fosse impossibile da raggiungere \u2013 e molti ritenevano che solo una strategia \"tre sigma\" potesse essere accettabile. Tuttavia, alcune industrie hanno dimostrato che un simile obiettivo \u00e8 raggiungibile. La metodologia \"Sei Sigma\" mira all'eliminazione dei difetti e degli sprechi piuttosto che al semplice miglioramento della prestazione media. Questo garantisce un impatto diretto sul cliente, inteso come fruitore del processo o prodotto. Questo segna un progresso rispetto a un modo di pensare ampiamente diffuso prima dell'introduzione del metodo, come chiarito dal seguente esempio.\nEsempio.\nUn impiegato esce di casa tutti i giorni alle 8:00 e deve entrare al lavoro alle 8:30. Per raggiungere l'ufficio in auto ha due possibilit\u00e0: attraversare la citt\u00e0, o seguire un percorso di campagna, pi\u00f9 lungo ma meno trafficato. Per decidere quale sia il percorso pi\u00f9 conveniente, misura il tempo di percorrenza pi\u00f9 volte su entrambi i percorsi e trova che attraversando la citt\u00e0 impiega mediamente 25 minuti, mentre per il percorso in campagna occorrono in media 28 minuti. Quale percorso gli conviene seguire?\nStoria.\nNel corso degli anni settanta e della prima met\u00e0 degli anni ottanta molte societ\u00e0 impegnate nel settore tecnologico conobbero una rapida crescita e un consistente sviluppo. Ci\u00f2 fu garantito principalmente dalla possibilit\u00e0 di innovare continuamente e in tempi brevi i propri prodotti, grazie alla notevole disponibilit\u00e0 di risorse tecnologiche. \nIn questo scenario di accesa competizione sul piano dell'innovazione tecnologica, l'attenzione era rivolta, in misura crescente, verso la fase di progettazione e di realizzazione del prodotto, tendendo a trascurare le aspettative del cliente. La presa di coscienza di un imminente scollamento dal mercato, inteso come esigenza del consumatore, cominci\u00f2 a evidenziare che il successo avrebbe arriso a quelle aziende che non si fossero impegnate esclusivamente sul terreno della tecnologia, ma che fossero state in grado di intendere, nelle sue molteplici sfaccettature, le caratteristiche della domanda, indirizzando verso di essa lo sviluppo tecnologico.\nIl caso Motorola.\nIn questo contesto Motorola \u00e8 stata una delle prime aziende che si sono distinte per aver intuito la necessit\u00e0 di far guidare la tecnologia dal mercato e dal cliente. Puntando in questa direzione, l'obiettivo fondamentale divent\u00f2 la \"Total Customer Satisfaction\". Soddisfare completamente il cliente significa non solo accogliere, ma superare ogni sua richiesta; non significa semplicemente fornirgli un prodotto soddisfacente, ma significa assicurargli assistenza tecnica, disponibilit\u00e0 di prodotti, competenza da parte dei rappresentanti e altro ancora. La mancata soddisfazione del cliente, sia egli il consumatore finale o il responsabile della fase di processo successiva, equivale a generare un difetto. Allora, \u00e8 proprio dal numero di difetti per unit\u00e0 che si quantifica la qualit\u00e0 del prodotto: la riduzione dei difetti non solo permette di ridurre il tempo di ciclo per unit\u00e0, ma si traduce anche in un minor numero di difetti nel prodotto finito; il risultato netto \u00e8 una maggiore soddisfazione del cliente e una diminuzione dei costi di garanzia e di produzione per ogni singola unit\u00e0.\n\u00c8 nel 1987 quindi che, in questo quadro evolutivo dell'azienda, trova applicazione il \"Sei Sigma\", il cui padre \u00e8 da individuarsi in Bill Smith, \"senior engineer and scientist\" del settore prodotti per la comunicazione, ideatore delle statistiche che rappresentavano l'origine di quella che sarebbe diventata la cultura del \"Sei Sigma\". Bill Smith trov\u00f2 il sostegno di Bob Galvin, CEO dell'azienda, che lo spron\u00f2 ad andare avanti affinch\u00e9 il \"Sei Sigma\" divenisse l'elemento portante della cultura aziendale. A breve distanza di tempo Jack Germaine, Senior Vice President della Motorola, fu nominato direttore della qualit\u00e0 ed esord\u00ec puntando a rendere operativa la filosofia \"Sei Sigma\" a tutti i livelli della compagnia.\nIl piano di Motorola per il conseguimento degli obiettivi \"Sei Sigma\" part\u00ec sulla base di un esistente progetto fondato su un SPC (\"Statistical Process Control\"): questo, pur non avendo carattere di originalit\u00e0, fu certamente responsabile di una buona conoscenza e \"fiducia\" nei mezzi statistici anche nella struttura dirigenziale. Nel corso del 1987 la compagnia tenne un corso rivolto a tutti gli ingegneri mirato a preparare il personale al lancio del nuovo progetto. \nIn breve tempo si diffusero all'interno dell'azienda i concetti base: il linguaggio della qualit\u00e0 divenne comune, un terreno sul quale tutti erano disposti a confrontarsi e sul quale tutti riuscivano a muoversi con un certo agio. Si assistette alla nascita di una vera e propria cultura della qualit\u00e0 che perme\u00f2 l'intera azienda. Il passo successivo era quello di rendere operativo il programma.\nA ciascun dipartimento venne chiesto di stilare un piano quadriennale di incremento del livello qualitativo. I piani dovevano prestare particolare attenzione a quegli aspetti che interessavano direttamente la soddisfazione del cliente. Al termine di ogni annata fu assegnato a ciascun responsabile il compito di rivedere e ritoccare i progetti a seguito dell'analisi dei risultati intermedi registrati regolarmente a intervalli quadrimestrali.\nUna delle difficolt\u00e0 maggiori fu indubbiamente quella di trasformare un'azienda organizzata per funzioni in una struttura integrata orizzontalmente. Infatti, fino ad allora Motorola era organizzata con una forte integrazione \"verticale\", che generava dei compartimenti stagni e larghe zone d'ombra non assegnate a nessuno, con impatto disastroso sul cliente finale. \nIl coinvolgimento di tutte le attivit\u00e0 nello sviluppo delle strategie aziendali port\u00f2 a una maggiore integrazione orizzontale per processi, invece che per funzioni, con un impatto positivo sulla qualit\u00e0 del prodotto. \nUn altro accorgimento fu di assegnare premi alle squadre, gruppi o persone che avevano ottenuto i migliori tre risultati in termini di miglioramento della propria attivit\u00e0; questo contribu\u00ec a contrastare lo scetticismo nella nuova filosofia.\nSi era per\u00f2 venuta a creare una differenza tra Motorola e i suoi fornitori; nacquero perci\u00f2 una serie di attivit\u00e0 didattiche che diedero ai fornitori la conoscenza e gli strumenti per promuovere a loro volta un miglioramento di qualit\u00e0.\nRisultati.\nQuesto programma, che ha portato al raggiungimento della situazione \"Sei Sigma\" gi\u00e0 nel 1992, condusse a un periodo di crescita e di vendite mai registrato in precedenza e port\u00f2 la Motorola ad aggiudicarsi alcuni premi nazionali nel campo della qualit\u00e0. \nOggi si pu\u00f2 fare un parziale bilancio; si pu\u00f2 affermare che il successo del \"Sei Sigma\" sia andato ben oltre le pi\u00f9 ottimistiche previsioni. Inoltre, il \"Sei Sigma\" \u00e8 un fenomeno vivissimo, le cui prospettive di sviluppo sono ancora in gran parte da scoprire. \nIl metodo \u00e8 infatti in continuo sviluppo, alla ricerca di nuovi strumenti statistici per facilitare l'avvicinamento agli obiettivi \"Sei Sigma\". Nel frattempo Motorola \u00e8 stata individuata come \"riferimento internazionale per la qualit\u00e0 totale\".\nOggi, il \"Sei Sigma\" gode di un sempre crescente favore presso i circoli finanziari, pi\u00f9 di quanto non avvenga per altri tipi di gestione della qualit\u00e0, come la Qualit\u00e0 totale e la conformit\u00e0 alle ISO 9000. Questo accade non tanto per la maggiore efficacia dello strumento in s\u00e9, quanto per la facile lettura in termini di ricaduta finanziaria che esso consente. \nInfatti il \"Sei Sigma\" \u00e8 non solo un'iniziativa rivolta alla qualit\u00e0, ma anche alla parte economica, come solo le ultime versioni delle ISO 9000 cominciano a essere. Per la prima volta, la responsabilit\u00e0 non \u00e8 demandata al solo reparto di qualit\u00e0 ma a tutti i lavoratori. Ora il ruolo dell'Assicurazione di qualit\u00e0 non \u00e8 pi\u00f9 critico, ma di supporto, fornendo i mezzi e la consulenza per il raggiungimento degli obiettivi.\nIl metodo.\nLa teoria afferma che l'obiettivo da raggiungere \u00e8 quello di avere 6 deviazioni standard tra il limite superiore di specifica e il centro della produzione e altrettanto tra questo e il limite inferiore. In altre parole, la produzione deve avere una deviazione standard non superiore a un dodicesimo della larghezza delle specifiche. \nNella pratica, questo principio spesso non viene applicato in modo rigoroso; la metodologia viene quindi vista come un metodo generale per la riduzione dei difetti. Sotto questo punto di vista, viene anche applicata in ambienti non produttivi in senso stretto (per esempio, ai servizi), dove non viene usata tenendo rigorosamente conto degli aspetti statistici.\nDal punto di vista operativo il \"Sei Sigma\" non \u00e8 altro che un'applicazione rigorosa, fortemente orientata all'obiettivo e altamente efficiente, di tecniche statistiche e principi di qualit\u00e0; la metodologia fa ampio uso dei mezzi propri della tradizione della qualit\u00e0 aziendale, puntando a renderli pi\u00f9 efficaci con lo scopo di giungere a una performance globale pressoch\u00e9 esente da difetti. \nMolti punti del programma dettagliato si troveranno anche nelle norme volontarie ISO 9000.\nMiglioramento di processi esistenti.\nIl metodo applicato per migliorare processi gi\u00e0 esistenti e funzionanti si svolge secondo i seguenti passi:\nI principali strumenti utilizzati in questa fase sono:\nSi utilizzano tipicamente:\nGli strumenti utilizzati sono numerosi, alcuni tra i pi\u00f9 comuni sono qui elencati:\nPer selezionare la soluzione migliore, si utilizzano frequentemente:\nSi possono utilizzare i seguenti strumenti:\nDalle iniziali delle fasi, questo metodo \u00e8 indicato con l'acronimo DMAIC.\nA queste sono state successivamente aggiunte:\nNuovi processi.\nNel caso di nuovi processi ancora da progettare, i passi precedenti, pur avendo lo stesso significato, possono essere modificati come segue:\nDalle iniziali, questo approccio \u00e8 indicato con l'acronimo DMADV. Da notare come questi passi siano strettamente legati a quanto il cliente desidera dal prodotto / servizio.\nPerch\u00e9 \"Sei Sigma\".\nSecondo la distribuzione normale, solo due parti per miliardo cadono di l\u00e0 da una distanza di sei sigma dal valore centrale, differente dalle 3,4 parti per milione indicate dal metodo \"Sei Sigma\". In particolare, tale valore corrisponde a un intervallo di 4,5 sigma, fornendo quindi una \"deviazione\" di 1,5 sigma dal teorico. Tale deviazione viene introdotta per tener conto delle approssimazioni dei modelli, dato che spesso i processi produttivi non presentano distribuzioni normali; inoltre, gli strumenti usati per tenere sotto controllo i processi reagiscono necessariamente dopo un certo periodo, durante il quale tali processi forniscono distribuzioni con code da una sola parte della distribuzione. Se non si tenesse conto di questo effetto, il numero di difetti per milione sarebbe pi\u00f9 alto.\nTuttavia, l'introduzione di questa \"deviazione\" di 1,5 sigma \u00e8 stata criticata, soprattutto perch\u00e9 spesso viene applicata a torto. Spesso infatti, gli utilizzatori del sistema \"Sei Sigma\" aggiungono semplicemente 1,5 sigma al loro valore misurato. Un simile errore \u00e8 dovuto alla mancata comprensione del problema. Se infatti i calcoli vengono effettuati con dati a breve termine, dove con buona probabilit\u00e0 la deviazione non esiste, allora si deve sottrarre 1,5 sigma dal risultato per tener conto della deviazione potenziale. Per lo stesso motivo, se vengono usati dati a lungo termine, lo \"shift\" del processo vi sar\u00e0 gi\u00e0 compreso, per cui non sar\u00e0 necessario aggiungere o togliere la correzione.\nUn'altra obiezione comune \u00e8 che la scelta di 1,5 sigma sia arbitraria o che persino sia stata introdotta per motivi di migliore comunicazione (sei sigma si presenta meglio di 4,5 sigma, ma senza l'obiettivo irraggiungibile dei 2 difetti per miliardo). Tuttavia, dalla documentazione originale di Motorola, si troverebbe che, con un campione di 4 unit\u00e0, il punto in cui diventa visibile una deviazione \u00e8 proprio di 1,5 sigma, per cui sembra che tale numero non sia stato preso a caso.\n\"Sei Sigma\" e l'ambiente.\nNel 2006 l'Agenzia di Protezione Ambientale (EPA) statunitense ha prodotto il primo manuale che integra i metodi \"Lean \"e\" Sei Sigma\" con l'ambiente. Il metodo \"Sei Sigma\" dovrebbe naturalmente comportare una salvaguardia ambientale in quanto ha l'obiettivo di ridurre sprechi di risorse, tra cui rientrano di diritto risorse ambientali quali acqua e energia.\nRuoli richiesti per l'implementazione del \"Sei Sigma\".\nSono stati identificati cinque ruoli per una corretta implementazione del \"Sei Sigma\" nelle aziende.\nCritiche.\nAssenza di originalit\u00e0.\nL'affermato esperto di qualit\u00e0 Joseph M. Juran ha descritto Sei Sigma come \"\"una banale versione di miglioramento delle prestazioni\", affermando che \"non vi \u00e8 alcunch\u00e9 di nuovo. [...] Hanno adottato termini pi\u00f9 sgargianti, come le cinture con i differenti colori. [...] Ripeto, non \u00e8 un'idea nuova. La ASQ (American Society for Quality) ha istituito le certificazioni molto tempo fa, come per l'ingegneria dell'affidabilit\u00e0.\"\"\nSigma 6 \u00e8 il primo nome del famoso gruppo Pink Floyd che vede Roger Waters, Rick Wright e Nick Mason incontrarsi alla Regent Street School. Il gruppo comprendeva anche Clive Metcalf, Keith Noble e Sheilag Noble. Il nome Sigma sei, della omonima societ\u00e0 di consulenza italiana, \u00e8 un omaggio a tale prima formazione dei Pink Floyd."}
{"id": "90233", "revid": "1649409", "url": "https://it.wikipedia.org/wiki?curid=90233", "title": "Skin (cantante)", "text": "Biografia.\nNata nel quartiere londinese di Brixton da genitori di origine giamaicana, ha studiato Design d'Interni presso la Teesside University di Middlesbrough, ricevendo successivamente laurea honoris causa. Nel 1994 forma la band Skunk Anansie, con cui Skin pu\u00f2 mostrare la sua voce, la sua immagine caratterizzata dal capo a quei tempi completamente rasato, i testi in parte provocatori e politicizzati.\nNel 1995 appare nel film di fantascienza cyberpunk \"Strange Days\", dove esegue \"Selling Jesus\" assieme al resto della band, in centro a Los Angeles poco prima dell'avvento del nuovo millennio.\nNel 2000 collabora con il gruppo cuneese dei Marlene Kuntz duettando col cantante Cristiano Godano in \"La canzone che scrivo per te\" (contenuta nell'album del gruppo intitolato \"Che cosa vedi\") e con Maxim Reality dei Prodigy nel singolo \"Carmen Queasy\".\nL'11 agosto 2013 simula, non essendo ancora legale in Italia, un matrimonio omosessuale con la sua produttrice, Christiana Wyly, presso il Castel Campo (nel comune di Comano Terme) in Trentino-Alto Adige. Due anni dopo le due si separano.\nNel 2015 diventa giudice della nona edizione italiana di \"X Factor\" andando a sostituire Victoria Cabello. Con la sua partecipazione, diventa il secondo giudice di nazionalit\u00e0 inglese a prendere parte al programma.\nCarriera solista.\nNel 2002 partecipa come attrice nel corto drammatico intitolato \"Hideous Man\", scritto, diretto e narrato da John Malkovich, con Gary Sinise, Arielle Dombasle, Saffron Burrows, Shaznay Lewis, Anita Pallenberg e Emilia Fox.\nPubblica il suo primo album da solista \"Fleshwounds\" nel 2003, raggiunge il sesto posto in Italia ed il diciottesimo in Germania nelle classifiche degli album pi\u00f9 venduti. Si esibisce in tutta Europa, talvolta introducendo anche concerti di Robbie Williams e Placebo.\nNel 2006 esce il suo secondo album, \"Fake Chemical State\" anticipato dal singolo \"Alone in My Room\", i successivi singoli estratti sono \"Just Let the Sun\", \"Purple\" e \"Nothing But\". Seguono concerti in tutta Europa compresi importanti presenze al Rock Werchter in Belgio, ai Southside/Hurricane festival in Germania.\nNel maggio 2006 partecipa al concerto del Primo Maggio a Roma, in piazza di Porta San Giovanni.\nNel 2008 interpreta il brano \"Tear Down These Houses\" su musiche di Andrea Guerra, per la colonna sonora del film \"Parlami d'amore\" di Silvio Muccino. Per questa canzone viene realizzato un originale videoclip musicale diretto dal regista Marco Salom. \"Tear Down These Houses\" riceve la candidatura al Premio David di Donatello nella categoria \"Migliore Canzone Originale\".\nNel febbraio 2008 annuncia il nuovo progetto sul quale sta lavorando assieme a Timo Maas e Martin Buttrich, denominato Format 3.\nIl 20 luglio dello stesso anno interpreta, durante il concerto tributo ai Beatles di Sorrento (Premio Caruso 2008), \"Let it Be\" (duetto con Sin\u00e9ad O'Connor), \"Yesterday\" e \"Here Comes the Sun\" (duetto con i Marlene Kuntz).\nInizia il 2012 collaborando con il dj e \"producer\" Erick Morillo e il dj Eddie Thoneick dando la voce nella hit \"If This Ain't Love\" uscita il 25 gennaio 2012.\nHa di recente interpretato \"\", regia di Francesco Cinquemani insieme ad Alec Baldwin e in uscita nel 2016.\nInoltre ha interpretato la colonna sonora principale, intitolata \"Renaissance\", della serie televisiva I Medici, in onda dal 2016.\nVita privata.\nSkin \u00e8 dichiaratamente bisessuale e nel 2013 ha sposato civilmente la sua produttrice Christiana Wyly, figlia del miliardario americano Sam Wyly, dalla quale si \u00e8 separata nel 2015.\nNel settembre 2020 annuncia le future nozze con la performer e scrittrice canadese Ladyfag.\nNel dicembre 2021 diventa madre della piccola Lev Lylah.\nDoppiatrici italiane.\nNelle versioni in italiano dei suoi film, Skin \u00e8 stata doppiata da: "}
{"id": "90234", "revid": "834", "url": "https://it.wikipedia.org/wiki?curid=90234", "title": "Deborah Anne Dryer", "text": ""}
{"id": "90241", "revid": "300067", "url": "https://it.wikipedia.org/wiki?curid=90241", "title": "Maurice Cheeks", "text": "Dal 2018 \u00e8 fra i membri del Naismith Memorial Basketball Hall of Fame.\nCarriera.\nFrequenta il college di West Texas State.\nNel 1978 viene scelto al draft dai Philadelphia 76ers, con i quali inizia la sua carriera NBA, e con i quali rimarr\u00e0 per undici stagioni, vincendo il titolo NBA nella stagione 1982-83.\nLasciati i Sixers, Cheeks gioca con i San Antonio Spurs, i New York Knicks e gli Atlanta Hawks, terminando la sua carriera NBA ai New Jersey Nets alla fine della stagione 1992-93.\nComplessivamente Maurice Cheeks disputa 1101 gare NBA di regular season, 133 gare di play-off, partecipa all'NBA All-Star Game del 1983, del 1986, del 1987 e del 1988 e viene inserito per quattro stagioni consecutive (1983-1986) nel primo quintetto difensivo NBA, e per una stagione, nel 1987, viene inserito nel secondo quintetto difensivo della lega.\nFinita la carriera da giocatore \u00e8 passato a quella di allenatore. La sua prima esperienza da capo allenatore \u00e8 stata sulla panchina dei Portland Trail Blazers, squadra che nei primi anni del 2000 era famosa soprattutto per i suoi comportamenti poco ortodossi fuori dal campo. Dopo aver terminato sulla panchina dei Blazers \u00e8 passato ad allenare la squadra a cui era pi\u00f9 legato come giocatore, i Philadelphia 76ers dove ha allenato fino al dicembre 2008."}
{"id": "90243", "revid": "9", "url": "https://it.wikipedia.org/wiki?curid=90243", "title": "Bahama", "text": ""}
{"id": "90244", "revid": "15756", "url": "https://it.wikipedia.org/wiki?curid=90244", "title": "Inerzia", "text": "In fisica classica, in particolare in meccanica, l'inerzia di un corpo \u00e8 la propriet\u00e0 che determina la resistenza alle variazioni dello stato di moto ed \u00e8 quantificata dalla sua massa inerziale.\nL'inerzia \u00e8 descritta dal primo principio della dinamica, il principio di inerzia (o \"prima legge di Newton\"), che afferma che un corpo permane nel suo stato di quiete o di moto rettilineo uniforme a meno che non intervenga una forza esterna a modificare tale stato.\nIl concetto di inerzia \u00e8 correlato a diverse grandezze fisiche, come il momento di inerzia, che quantifica la resistenza alle accelerazioni angolari.\nIl termine \"inerzia\" viene utilizzato anche in senso pi\u00f9 generico in contesti non meccanici, dove significa resistenza alla variazione di una qualche grandezza nel tempo; ad esempio nell'ambito di considerazioni termodinamiche qualitative \u00e8 relativamente frequente parlare di \"inerzia termica\" intendendo con tale termine generico il calore specifico o la capacit\u00e0 termica di un corpo.\nDefinizione galileiana e newtoniana.\nIl principio di inerzia fu scoperto da Galileo Galilei e dettagliatamente descritto in due sue opere, rispettivamente, nel 1632 e nel 1638: il \"Dialogo sopra i due massimi sistemi del mondo\" e \"Discorsi e dimostrazioni matematiche intorno a due nuove scienze attenenti alla mecanica e i movimenti locali\".\nLa sua prima enunciazione formale \u00e8 di Isaac Newton (\"Philosophiae Naturalis Principia Mathematica\"): se un corpo \u00e8 fermo o si muove di moto rettilineo uniforme, vuol dire che non \u00e8 soggetto a forze oppure che la risultante delle forze che agiscono su di esso \u00e8 nulla. Viceversa, se la risultante delle forze applicate a un corpo \u00e8 nulla, esso \u00e8 fermo o si muove di moto rettilineo uniforme.\nNewton, nei \"Principia\", dedica all'inerzia la Definizione\u00a03:\nIl principio di inerzia vale nei sistemi di riferimento detti sistemi di riferimento inerziali: in tali sistemi l'accelerazione dei corpi \u00e8 dovuta a \"forze reali\", ossia a forze causate dall'azione o interazione di un corpo fisico su un altro; alcuni esempi sono la forza di gravit\u00e0, il pallone calciato da un giocatore, una navicella che si muove nello spazio, lontana da stelle e pianeti.\nProblematicit\u00e0 ed evoluzione storica.\nLa definizione newtoniana, dal momento che fa riferimento alla forza senza specificare lo strumento utilizzato per misurarla e identificandola sostanzialmente con la massa, ha dato origine a diverse problematiche, legate in particolare al sistema di riferimento nel quale si effettua la misura: il concetto di inerzia, come quello di forza, fu infatti storicamente criticato da molti pensatori, tra i quali Berkeley, Ernst Mach, Percy Williams Bridgman e Max Jammer. In particolare Mach, nel suo tentativo di eliminare gli elementi metafisici che persistevano nell'edificio della meccanica classica, critic\u00f2 la definizione newtoniana di massa (e quindi di inerzia) come quantit\u00e0 di materia, fornendone una definizione pi\u00f9 chiara (anche se non priva, a sua volta, di elementi controversi) e dalla sua opera prese le mosse la teoria della relativit\u00e0 generale di Albert Einstein, la quale per\u00f2 non risolve completamente il problema dell'inerzia, nonostante costituisca l'evento pi\u00f9 significativo nella storia di tale concetto dopo la sua formulazione iniziale. Einstein stesso disper\u00f2 di poter includere il principio di Mach all'interno della sua teoria.\nL'inerzia in meccanica relativistica e in cosmologia.\nSebbene il concetto di massa (e quindi di inerzia) sia ancora utilizzato, in particolare su un piano euristico, in relativit\u00e0 generale le quantit\u00e0 fisiche rilevanti (quelle che compaiono nelle equazioni di Einstein) sono il tensore energia impulso e il tensore di Ricci: in qualche senso il concetto di inerzia \u00e8 stato superato.\nParafrasando Kuhn, possiamo dire che la meccanica relativistica costituisce un paradigma nuovo rispetto alla meccanica classica: di conseguenza nascono delle difficolt\u00e0 nel mettere in relazione i concetti delle due teorie.\nAll'interno del tensore energia impulso \u00e8 possibile tuttavia riconoscere alcuni termini che si possono mettere in corrispondenza con la densit\u00e0 di massa, con la densit\u00e0 di quantit\u00e0 di moto e con il tensore degli sforzi della materia.\nL'origine dell'inerzia nelle teorie pi\u00f9 recenti.\nNon esiste una teoria unicamente accettata che pu\u00f2 spiegare l'origine dell'inerzia. Molteplici sforzi compiuti da fisici notevoli, come Ernst Mach (principio di Mach), Einstein, Dennis Sciama, e Bernard Haisch hanno incontrato notevoli critiche da parte di svariati teorici pi\u00f9 recenti. Un altro metodo \u00e8 stato suggerito da Emil Marinchev (2002).\nUn articolo recente dal fisico svedese-statunitense Johan Masreliez propone che il fenomeno di inerzia possa essere spiegato, se i coefficienti metrici nella linea elemento di Minkowski dovessero cambiare in conseguenza di accelerazione. Un determinato fattore di scala \u00e8 stato trovato, che modella l'inerzia come effetto di tipo gravitazionale. In un seguente articolo per Physica Scripta spiega come la relativit\u00e0 speciale pu\u00f2 essere compatibile con un universo con una struttura cosmologica fissa e unica di riferimento. La trasformazione di Lorentz e Woldemar Voigt potrebbe modellare formazione della struttura (\"morphing\") delle particelle commoventi, che potrebbero conservare le loro propriet\u00e0 cambiando le loro geometrie del locale spazio-tempo. Con questa la geometria si trasforma in dinamica e in una parte integrante di movimento. Esige questa geometria mutevole per essere la fonte di inerzia; si dice per generare la forza inerziale. Queste nuove cosmologie non standard, teoria del cosmo in espansione scalare (SEC), sono state controllate finora principalmente dai pari delle pubblicazioni recenti (2007), al pi\u00f9 tardi e di alcune dal resto della Comunit\u00e0 scientifica. Se accettata, l'inerzia potrebbe essere una qualit\u00e0 astuta che collegher\u00e0 la relativit\u00e0 speciale con quella generale."}
{"id": "90247", "revid": "30610", "url": "https://it.wikipedia.org/wiki?curid=90247", "title": "Kim Jong-il", "text": "Ha governato la Corea del Nord dal 1994 fino alla morte. \u00c8 stato preceduto dal padre Kim Il-sung, che ha governato la Corea del Nord dal 1948 alla morte nel 1994 e che conserva a tutt'oggi il titolo di \"presidente eterno\". Kim Jong-il \u00e8 stato presidente della Commissione di difesa nazionale e segretario del Partito del Lavoro di Corea (nominato segretario generale eterno del partito nell'aprile 2012).\nComandante del terzo esercito pi\u00f9 grande al mondo, in Corea del Nord veniva salutato come il \"caro leader\" o il \"grande leader della Patria\". L'anniversario della nascita \u00e8 inoltre una festivit\u00e0 pubblica.\nPrimi anni.\nSecondo gli archivi sovietici, Kim venne al mondo il 16 febbraio 1941 in un campo militare vicino a Chabarovsk, in Siberia; questa \u00e8 la data di nascita che viene comunemente accettata dagli storici occidentali. Secondo le fonti ufficiali nordcoreane, la nascita di Kim sarebbe invece avvenuta sul monte Paektu, in Corea del Nord, esattamente un anno dopo: il 16 febbraio 1942). Come gi\u00e0 ricordato, egli era figlio dell'importante membro del Partito Comunista Coreano in esilio Kim Il-sung, che era comandante di battaglione nell'88\u00aa Brigata (un'unit\u00e0 composta da guerriglieri cinesi e coreani), e della prima moglie di Kim Il-sung, Kim Jong-suk. Durante i suoi primi anni di vita, trascorsi in Unione Sovietica, Kim Jong-il avrebbe avuto come nome Jurij Irsenovi\u010d Kim.\nNel 1945, conclusasi la seconda guerra mondiale con la sconfitta del Giappone, la Corea dichiar\u00f2 l'indipendenza dai nipponici. Suo padre torn\u00f2 a Pyongyang nel settembre, mentre il piccolo Kim Jong-il raggiunse la Corea a fine novembre, sbarcando a Sonbong (\uc120\ubd09 \uad70, conosciuta anche come Unggi) da una nave sovietica. La famiglia si trasfer\u00ec in casa di un ex ufficiale giapponese a Pyongyang e nel 1948 dovette sopportare la morte del piccolo \"Shura\" Kim, fratello di Kim Jong-il, che anneg\u00f2 in piscina. L'anno seguente la madre di Kim mor\u00ec di parto; voci non confermate affermano che gli altri componenti della famiglia, pur vedendola sanguinante, non fecero nulla per salvarla.\nFormazione.\nSecondo la sua biografia ufficiale Kim ha completato il corso di istruzione generale tra il settembre del 1950 e l'agosto del 1960, frequentando la scuola elementare n. 4 e la scuola media n. 1 (Scuola Media Superiore Namsan, un istituto speciale per i figli dei dirigenti del partito) a Pyongyang. I media occidentali contestano quest'affermazione, sostenendo che quando scoppi\u00f2 la Guerra di Corea Kim Jong-il venne inviato nella Repubblica Popolare Cinese al fine di completare la sua istruzione, in modo che la sua vita non fosse messa a repentaglio dal conflitto.\nDurante tutto il periodo della sua formazione scolastica Kim si occup\u00f2 di politica. Fu attivo nell'Unione dei Ragazzi e nella Lega della Giovent\u00f9 Democratica (DYL), prendendo parte a gruppi di studio sulla teoria politica marxista e sulla letteratura, anche occidentale. Nel settembre del 1957 divenne vicepresidente della DYL e persegu\u00ec un programma di lotta contro la faziosit\u00e0, tentando di favorire una maggiore formazione ideologica tra i suoi compagni di classe; organizz\u00f2 inoltre concorsi accademici e seminari, oltre a contribuire alla realizzazione di visite guidate sul campo.\nDurante la sua giovinezza gli interessi di Kim spaziavano dalla musica all'agricoltura, fino a comprendere la riparazione di automobili. Si recava a scuola con autocarri e motori elettrici da lui costruiti in laboratorio e ha spesso favorito la visita di fabbriche e aziende agricole, che faceva insieme con i suoi compagni di classe. Gli piaceva inoltre leggere libri di filosofia e di arte militare.\nNel settembre del 1960 si iscrisse all'Universit\u00e0 Kim Il-sung di Pyongyang, dove frequent\u00f2 il corso di laurea in economia politica marxista. Durante il periodo universitario lavor\u00f2 come operaio in un'industria tessile e come riparatore di televisori, mentre nel luglio del 1961 si iscrisse ufficialmente al Partito del Lavoro di Corea; molto spesso Kim Jong-il accompagnava il padre nei suoi incontri con la popolazione in tutto il Paese.\nAll'inizio degli anni sessanta si rec\u00f2 in Germania Est (allora alleata della Corea del Nord) e a Berlino fu addestrato presso un'unit\u00e0 dell'aeronautica militare. Complet\u00f2 poi gli studi in Corea, laureandosi nell'aprile del 1964 con una tesi dal titolo \"La posizione e il ruolo di una circoscrizione nella costruzione del socialismo\". Nel corso degli anni settanta avrebbe inoltre studiato inglese all'Universit\u00e0 di Malta durante una vacanza sull'isola, ospite del primo ministro maltese Dom Mintoff.\nNel frattempo il vedovo Kim Il-sung si era risposato e dal secondo matrimonio aveva avuto un altro figlio, chiamato Kim Pyong-il in onore del fratellastro morto annegato; questi venne avviato alla carriera diplomatica e attualmente \u00e8 l'ambasciatore della Corea del Nord in Polonia. Alcuni giornalisti hanno ipotizzato che Kim Pyong-il sia stato mandato in luoghi lontani per evitare uno scontro fratricida con Kim Jong-il per la successione al potere.\nLa scalata al potere (1964-1979).\nSubito dopo la laurea cominci\u00f2 la scalata all'interno del partito. L'ingresso in politica avvenne in contemporanea alla crisi sino-sovietica che incrin\u00f2 l'unit\u00e0 del mondo comunista; all'interno del PLC egli si distinse come uno degli esponenti pi\u00f9 fedeli alla dottrina marxista-leninista e lanci\u00f2 anche una campagna contro i revisionisti (non a caso il Partito del Lavoro di Corea venne ribattezzato \"Partito Anti-Revisionista\") che, a suo dire, cedendo ad alcuni ideali della filosofia confuciana avevano annacquato la spinta rivoluzionaria del movimento, contravvenendo alle indicazioni di Kim Il-sung.\nNel 1965 Kim Jong-il venne nominato istruttore e capo sezione per il Comitato centrale del partito; lavor\u00f2 poi nell'importante Dipartimento dell'organizzazione e nel 1968 divenne membro del Politburo. Durante la fine degli anni sessanta Kim scrisse una serie di articoli in materia di economia: in essi stigmatizzava l'opinione secondo cui la principale forza trainante dello sviluppo economico era l'incentivazione salariale dei lavoratori, sostenendo invece che maggiori motivazioni potevano essere tratte dall'avere un'ideologia comune; fece quindi il giro del Paese, dando indicazioni sulla ristrutturazioni tecniche che si dovevano verificare in tutti i settori industriali del Paese.\nTra il 1967 e il 1969 si occup\u00f2 dell'Armata del popolo nordcoreano, accogliendo le critiche di chi sosteneva che la burocrazia delle forze armate opprimesse e imbavagliasse il partito. Kim si dedic\u00f2 a ribaltare la situazione, facendo in modo che i soldati fossero direttamente inquadrati all'interno del PLC: in occasione della quarta riunione plenaria indic\u00f2 come responsabili del tentativo di egemonizzare il partito alcuni ufficiali dell'Armata, che furono successivamente espulsi dall'esercito.\nDurante i primi anni nel Comitato centrale del partito Kim Jong-il supervision\u00f2 anche le attivit\u00e0 di propaganda e proselitismo del Dipartimento, con l'obiettivo di rivoluzionare l'arte coreana. Gli artisti furono invitati a creare opere che fossero innovative nel contenuto e nella forma e prodotte da nuovi metodi e sistemi totalmente scevri dalle antiche tradizioni delle arti coreane. \u00c8 in questo periodo che nacque la sua passione per il cinema: secondo Kim Jong-il un film era la combinazione di tutte le altre forme d'arte esistenti, pertanto l'evoluzione rivoluzionaria della produzione cinematografica avrebbe trainato tutte le altre manifestazioni artistiche. Adatt\u00f2 personalmente alla realt\u00e0 nordcoreana alcune opere realizzate o ambientate durante la seconda guerra mondiale che, a partire dagli anni settanta, vennero pubblicate.\nScelto come vice-direttore del Comitato centrale del partito nel settembre del 1970, venne eletto membro del Comitato nell'ottobre del 1972 e segretario della stessa organizzazione un anno dopo. In questa veste favor\u00ec una certa \"popolarizzazione\" del partito: i burocrati, che dovevano provenire dalle file dei militanti del PLC, dovevano lavorare per venti giorni al mese insieme con i lavoratori a loro subordinati di un livello nell'organigramma partitico o statale. Nel febbraio del 1974 Kim entr\u00f2 nel Comitato politico del partito e si cominci\u00f2 a chiamarlo \"caro \"leader\"\".\nFu molto attivo e si recava spesso in ogni angolo della Corea del Nord a tenere comizi e incontrare il popolo, fulcro della sua ideologia detta \"delle tre rivoluzioni\". Favor\u00ec la ricerca scientifica, sovvenzionandola con denaro pubblico, elabor\u00f2 un sistema di economia totalmente pianificata e si diede da fare nella costruzione di numerose organizzazioni politiche e militari di massa.\nStrenuamente favorevole alla riunificazione della Corea, nel 1977 fu tra i fondatori del \"Comitato internazionale di collegamento per l'indipendente e pacifica riunificazione della Corea\"; partecip\u00f2 di conseguenza a numerose trattative diplomatiche con i rappresentanti della Corea del Sud, che per\u00f2 ebbero sempre esito negativo.\nDagli anni ottanta alla morte di Kim Il-sung (1994).\nNell'ottobre del 1980 si svolse il sesto Congresso del Partito del Lavoro di Corea, da cui la posizione di Kim Jong-il usc\u00ec molto rafforzata: al termine delle riunioni egli fece il suo ingresso nel \"politburo\", nella commissione militare e nella segreteria del partito. Nel febbraio del 1982 l'Assemblea popolare suprema ratific\u00f2 la sua entrata all'interno dell'organizzazione e da quel momento in poi molti osservatori internazionali pensarono che si trattasse di un'investitura politica.\nCominci\u00f2 nei confronti del \"caro \"leader\"\" () un culto della personalit\u00e0 modellato su quello del padre, il \"grande \"leader\": Kim venne definito \"leader\" coraggioso\" e si parl\u00f2 di lui come \"il successore ideale per la causa rivoluzionaria\". Dopo Kim Il-sung era ormai lui la figura pi\u00f9 potente della Corea del Nord.\nIl governo della Corea del Sud ha accusato Kim Jong-il di aver ordinato nel 1983 l'attentato di Rangoon (oggi Yangon), in Birmania, che cost\u00f2 la vita a diciassette ufficiali sudcoreani, tra cui quattro componenti del governo. A lui venne attribuito anche l'attentato che nel 1987 cost\u00f2 la vita a tutti e 115 i passeggeri del Korean Air Flight 858: in questo caso l'agente che mise la bomba nell'aereo, Kim Hyon Hui, disse che l'ordine gli era stato dato direttamente da Kim.\nIl 24 dicembre 1991 Kim assunse la carica di comandante supremo delle forze armate della Corea del Nord: dal momento che l'esercito \u00e8 una componente fondamentale della vita nordcoreana, tale nomina fu molto rilevante nella sua carriera politica. Gi\u00e0 da tempo il ministro della difesa Oh Jin-wu aveva fatto in modo che i soldati divenissero fedeli a Kim (inizialmente visto con scetticismo, dato che non aveva svolto il servizio militare) e riusc\u00ec nell'intento, come dimostra il fatto che uno dei possibili rivali alla successione, il primo ministro Kim Il, venne da essi deposto il 29 aprile 1976.\nNel 1992 Kim Il-sung annunci\u00f2 che era ormai il figlio a occuparsi di tutta la politica interna e da quel momento in poi Kim Jong-il si rivolse al presidente nordcoreano chiamandolo \"caro pap\u00e0\" e non pi\u00f9 \"grande \"leader\"\", a dimostrazione del fatto che ormai agivano da pari a pari. Il 50\u00ba compleanno di Kim Jong-il fu l'occasione per la messa in scena di una grande manifestazione di piazza, superata come numero di partecipanti solo dall'80\u00ba compleanno del padre.\nSecondo Hwang Jang-yop (un politico nordcoreano che and\u00f2 in esilio volontario a Seul), il sistema della Corea del Nord \u00e8 diventato ancora pi\u00f9 centralizzato e autoritario con Kim Jong-il di quanto non fosse sotto Kim Il-sung: il \"caro \"leader\"\" esigeva unit\u00e0 e obbedienza assoluta, mentre ogni deviazione dal suo pensiero veniva interpretata come un segno di slealt\u00e0. Secondo Hwang egli dirigeva personalmente tutti gli affari di Stato, compresi i dettagli minori, come le dimensioni delle case dei segretari locali del partito e la scelta dei regali da inviare ai suoi collaboratori.\nNel 1992, durante una parata celebrativa in onore dei 60 anni delle forze armate, prese il microfono davanti a una folla raccolta intorno alla Piazza Centrale (oggi Piazza Kim Il-sung) e disse: \"Gloria agli eroici soldati dell'Esercito Popolare Coreano!\"; tutto il pubblico applaud\u00ec e i partecipanti al corteo gridarono: \"Diecimila anni\" per tre volte di seguito.\nQuando Kim Il-sung mor\u00ec l'8 luglio 1994 a causa di un attacco di cuore, non fu difficile per Kim Jong-il avere nelle mani un immenso potere (anche se, ufficialmente, non volle prendere la presidenza della Corea, che sarebbe rimasta \"eternamente\" al padre).\nMassimo dirigente dello Stato (1994-2011).\nMolti analisti credevano che, con la caduta del Muro di Berlino e il decesso del carismatico \"leader\" nordcoreano, il comunismo sarebbe radicalmente crollato a Pyongyang. Il fatto che Kim Jong-il rimase nell'ombra per alcuni giorni dopo la scomparsa del padre aliment\u00f2 questa ipotesi, ma alla fine la solidariet\u00e0 del partito gli consent\u00ec una tranquilla presa del governo.\nUfficialmente Kim Jong-il faceva parte di un triumvirato che gestiva il potere esecutivo all'interno della Corea del Nord: gli altri componenti erano il premier Kim Yong-il e il presidente del parlamento Kim Yong-nam. I poteri dei tre uomini politici erano divisi equamente: Kim Jong-il era il comandante delle forze armate, Kim Yong-il capo del governo e Kim Yong-nam gestiva le relazioni estere. Tuttavia Kim Jong-il esercitava un controllo assoluto sul governo e sul Paese.\nL'8 ottobre 1997 divenne presidente della Commissione di difesa nazionale e venne nominato segretario del Partito del Lavoro di Corea. Nel 1998 venne emessa una nuova costituzione, in base alla quale nessuno poteva assumere la carica di Presidente dello Stato, dato che questo ruolo spetta \"eternamente\" a Kim Il-sung.\nKim \u00e8 stato puntualmente rieletto all'Assemblea popolare suprema fino alla morte, sopraggiunta nel 2011.\nPolitica economica.\nKim Jong-il si \u00e8 arrogato il merito di un certo miglioramento economico della Corea del Nord. Tuttavia, durante i primi anni novanta la situazione sembrava critica a causa del collasso dell'Unione Sovietica e del raffreddamento dei rapporti con la Repubblica Popolare Cinese, dopo che Pechino aveva avviato trattative diplomatiche con la Corea del Sud. Alle alluvioni del 1995 e del 1996 segu\u00ec la siccit\u00e0 del 1997, tutti fattori che portarono a un peggioramento finanziario.\nTutto ci\u00f2, unito al fatto che solo il 18% delle terre era coltivabile e all'impossibilit\u00e0 di importare i beni necessari per sostenere l'industria fece entrare la Corea in crisi. Di fronte a un Paese in decadenza, Kim lanci\u00f2 la campagna \"L'esercito prima di tutto\" (\uc120\uad70\uc815\uce58, \"S\u014fn'gun ch\u014fngch'i\"), basata su un rafforzamento dell'industria pesante e sulla costruzione di un forte armamentario militare in grado di consentire al Paese di far girare l'economia e al regime di tenere in pugno le redini del Paese. Gli obiettivi furono raggiunti, ma ancora oggi la Corea del Nord ha bisogno di aiuti esteri (che principalmente le arrivano dalla Cina) per ci\u00f2 che concerne i prodotti alimentari.\nNella seconda met\u00e0 degli anni novanta Kim fece delle aperture al libero mercato, che per\u00f2 il ricercatore della Stanford University Daniel Sneider giudica \"moderatissime seppur utili\". Nel 2002 Kim dichiar\u00f2 che \"il denaro dovrebbe essere in grado di stabilire il valore di ogni bene di consumo\" e avvi\u00f2 un programma simile a quello sviluppato da Deng Xiaoping tra la fine degli anni ottanta e l'inizio degli anni novanta; durante una visita di Stato del 2006 Kim espresse soddisfazione e ammirazione per il rapido sviluppo economico della Cina.\nPolitica estera.\nNel corso degli anni Kim volle riallacciare alcune trattative diplomatiche con la Corea del Sud. Ci\u00f2 avvenne soprattutto a partire dal 1998, anno in cui il presidente sudcoreano Kim Dae-jung avvi\u00f2 la cosiddetta Sunshine policy (); la distensione diplomatica che ne segu\u00ec port\u00f2 alcune imprese sudcoreane ad approdare al Nord, mentre Pyongyang riusc\u00ec a importare da Seul tecnologia informatica (software in particolare).\nCome risultato della nuova politica, la citt\u00e0 di Kaes\u014fng venne demilitarizzata e al suo interno si stabilirono 250 societ\u00e0 sudcoreane che avevano tra i loro dipendenti circa 100.000 operai nordcoreani (dati del 2007). La non idilliaca prosecuzione dei rapporti tra le due Coree port\u00f2, nel marzo del 2007, allo smantellamento di quasi tutte le imprese sudcoreane in Corea del Nord; ne rimasero ventuno, che potevano contare su 12.000 lavoratori nordcoreani.\nLa strategia politica di Kim Jong-il (denominata da lui stesso \"la politica della bandiera rossa\") gli permise di instaurare rapporti amichevoli con la Cina, il Venezuela, Cuba, l'Iraq di Saddam Hussein e i ribelli maoisti del Nepal, poi approdati al potere sotto la guida di Pushpa Kamal Dahal. Giunsero a un discreto livello le trattative commerciali con la Russia, mentre pessimi furono i contatti con gli Stati Uniti d'America e gli altri Paesi occidentali, Italia inclusa.\nNel 1994 Corea del Nord e Stati Uniti firmarono un accordo (\"Agreed Framework\") in base al quale Pyongyang smantellava il suo programma nucleare in cambio di aiuti da Washington nella costruzione di due reattori nucleari. Tuttavia nel 2002 Kim rigett\u00f2 tali accordi, affermando che la Corea avrebbe prodotto armi nucleari a causa della presenza dell'esercito statunitense nella penisola sudcoreana e del peggioramento dei rapporti col presidente George W. Bush. Il 9 ottobre del 2006 l'Agenzia di stampa statale nordcoreana annunci\u00f2 che era stato condotto con successo un test nucleare sotterraneo: ricevette conseguentemente sanzioni dall'ONU.\nSalute.\nNell'agosto del 2008 il professore dell'universit\u00e0 di Waseda Toshimitsu Shigemura scrisse sul settimanale giapponese \"Sh\u016bkan Gendai\" che Kim Jong-il era morto alla fine del 2003 e che nei ricevimenti pubblici era stato sostituito da sosia usati gi\u00e0 in precedenza al fine di proteggerlo da attentati e assalti brutali.\nShigemura ribad\u00ec le sue teorie nel libro \"The True Character of Kim Jong-il\", che ebbe un discreto successo: riportando dichiarazioni di giornali giapponesi e sudcoreani, lo scrittore afferm\u00f2 che all'inizio del 2000 Kim era stato colpito da una brutta forma di diabete che lo aveva costretto dapprima a stare sulla sedia a rotelle e poi, dopo tre anni e mezzo, a un prematuro decesso. Shigemura aggiunse inoltre che un'analisi dell'impronta vocale dello statista nordcoreano effettuata nel 2004 non diede gli stessi risultati di una registrazione anteriore a quella data. Ad alimentare queste voci contribu\u00ec l'assenza di Kim alla cerimonia della torcia olimpica di Pyongyang, avvenuta il 28 aprile 2008, cosa che sconcert\u00f2 le agenzie internazionali.\nIl 9 settembre 2008 Kim disert\u00f2 la parata militare celebrativa del 60\u00ba anniversario della nascita dello Stato nordcoreano e molti cominciarono a speculare sul suo stato di salute: le agenzie d\"'intelligence\" statunitensi comunicarono che Kim poteva essere \"gravemente ammalato\" dopo aver subito un ictus o un infarto (l'ultima sua apparizione pubblica era avvenuta un mese prima). Di fronte alle dichiarazione di un ex ufficiale della CIA, secondo cui il quadro clinico di Kim era da considerarsi molto critico, i mass-media nordcoreani preferirono non replicare.\nUn rapporto dell'Associated Press deline\u00f2 un quadro non coeso all'interno della Corea del Nord: mentre Kim era favorevole al \"patto a sei\" (con Cina, Giappone, Russia, Corea del Sud e Stati Uniti), i militari avevano manifestato la loro contrariet\u00e0. Dato che con l'aumentare delle voci sul cattivo stato di salute di Kim la Corea sfoggiava una politica estera molto pi\u00f9 aggressiva, qualcuno ipotizz\u00f2 che la malattia aveva reso la posizione di Kim pi\u00f9 vulnerabile nei confronti dell'esercito.\nIl 10 settembre giunsero dalla Corea del Sud due notizie contrastanti: una, diffusa da ufficiali governativi di Seul, affermava che Kim si fosse sottoposto a un intervento chirurgico a seguito di un piccolo ictus e che, a causa di questa operazione, non avesse potuto recarsi alla manifestazione del giorno prima; l'altra, invece, diffusa dalla rivista \"Chosun Ilbo\", asseriva che Kim aveva avuto un infarto il 22 agosto precedente mentre si trovava a Pechino e che le sue condizioni di salute fossero terribili. Queste speculazioni furono smentite dal presidente dell'Assemblea popolare suprema Kim Yong-nam e dall'ambasciatore Song Il-ho, con quest'ultimo che parl\u00f2 di complotto ordito dagli statunitensi ai danni dello statista nordcoreano.\nTuttavia le speculazioni sulla salute di Kim non si fermarono: il \"New York Times\" riport\u00f2 che egli era molto malato e che aveva subito un infarto, ma che secondo l\"'intelligence\" statunitense la sua morte non era da considerarsi imminente, mentre la BBC rincar\u00f2 la dose, sostenendo che Kim aveva subito un infarto il 15 agosto e che il suo stato lasciava presupporre una morte non lontana, nonostante le smentite ufficiali dell'esecutivo asiatico.\nPer smentire queste voci, il 5 novembre l'Agenzia centrale di Pyongyang pubblic\u00f2 due foto in cui si vedeva un Kim Jong-il in forma posare davanti a una divisione dell'esercito nordcoreano: nelle immagini Kim, rilassato e sorridente, appariva in primo piano al centro, coi soldati schierati in prima fila, con tutte le sue caratteristiche, ossia pettinatura \"soufl\u00e8\", giacca maoista bianca e occhiali da sole. Il \"Times\" tuttavia mise in dubbio l'autenticit\u00e0 di una delle due immagini.\nNel novembre del 2008 la televisione giapponese Tokyo Broadcasting System sostenne che Kim aveva avuto un secondo infarto nel mese di ottobre, che gli aveva reso impossibile parlare, ma i servizi segreti sudcoreani smentirono tale asserzione. Secondo la televisione sudcoreana YTN e l\"'intelligence\" cinese, Kim avrebbe avuto un cancro al pancreas con un'aspettativa di vita non superiore a cinque anni. I segni della malattia sarebbero stati evidenti: Kim era apparso visibilmente dimagrito e scavato in volto nell'ultima sua manifestazione pubblica per la commemorazione del padre.\nIn risposta alle dichiarazioni inerenti alla salute di Kim e alla sua presunta perdita di potere, nell'aprile del 2009 la Corea del Nord pubblic\u00f2 un video che mostrava Kim visitare fabbriche e altri luoghi in tutto il Paese tra il novembre e il dicembre del 2008. A partire dal luglio 2009 le voci circa il suo cattivo stato di salute sembrarono diradarsi, venendo infine confermate pi\u00f9 di due anni dopo, con il decesso del 17 dicembre 2011.\nSuccessione al potere.\nI tre figli di Kim, nonch\u00e9 il suo genero e ufficiale dell'esercito O Kuk-ryol, venivano considerati come suoi possibili successori al vertice dello Stato nordcoreano, anche se ufficialmente l'esecutivo di Pyongyang non aveva dato nessuna indicazione in merito. Secondo i media sudcoreani il favorito era il figlio Kim Jong-chul (1981-), mentre gli oppositori del regime suggerivano il nome di suo fratello minore Kim Jong-un, che veniva descritto \"proprio come suo padre\" e di cui condivideva \"le idee politiche e il temperamento esplosivo\"; tuttavia lo studioso Kim Yong Hyun, docente all'Universit\u00e0 di Dongguk, sosteneva che le istituzioni nordcoreane fossero contrarie alla prosecuzione della dinastia dei Kim.\nIl primogenito Kim Jong-nam venne per molto tempo considerato l'erede designato alla guida del governo, ma cadde in disgrazia nel 2001 quando venne trovato all'aeroporto di Tokyo-Narita con un passaporto falso. Il 2 giugno del 2009 venne riferito che a prendere il posto di Kim Jong-il sarebbe stato il pi\u00f9 giovane tra i suoi figli, Kim Jong-un.\nPare che Kim avesse stabilito che il \"compagno brillante\" (questo il soprannome ufficiale di Jong Un) dovesse prendere il suo posto nell'esecutivo nel 2012, quando egli avrebbe compiuto settant'anni (a partire dalla data di nascita fornita dalle fonti ufficiali nordcoreane).\nLa rielezione del 2009.\nIl 9 aprile 2009 Kim Jong-il fu rieletto all'unanimit\u00e0 presidente della Commissione Nazionale per la Difesa del Partito del Lavoro di Corea e poco dopo fece un'apparizione all'Assemblea popolare suprema, dove tenne un discorso di ringraziamento in cui espose il suo programma politico per il futuro e durante il quale ricevette numerose ovazioni: si tratt\u00f2 della sua prima manifestazione pubblica dall'agosto del 2008.\nSequestro e rilascio di due giornaliste statunitensi.\nNel marzo del 2009 le sentinelle di frontiera nordcoreane che pattugliavano i boschi al confine con la Cina sequestrarono le due giornaliste statunitensi di origine coreana (non specificato se del Nord o del Sud) Euna Lee e Laura Ling, che lavoravano per l'emittente satellitare indipendente \"Current TV\", che stavano effettuando un reportage sui tanti casi di fuga dalla Corea del Nord della popolazione civile. Con l'accusa di essere delle spie vennero arrestate, processate e condannate con l'accusa di aver valicato illegalmente i confini della Corea del Nord con fini di spionaggio, ricevendo la condanna a dodici anni di lavori forzati.\nLe reazioni alla sentenza non si fecero attendere: l'organizzazione non governativa Reporter senza frontiere parl\u00f2 apertamente di esito gi\u00e0 scritto e di \"processo farsa\", mentre la segretaria di Stato degli Stati Uniti Hillary Clinton afferm\u00f2 che le accuse alle due giornaliste erano \"infondate\". L'episodio giudiziario rischiava quindi di peggiorare le gi\u00e0 fragili relazioni tra gli Stati Uniti e la Corea del Nord.\nIl 4 agosto seguente l'ex presidente degli Stati Uniti Bill Clinton and\u00f2 in missione a Pyongyang per incontrare Kim Jong-il: l'obiettivo della visita era esclusivamente \"ottenere il rilascio di Euna Lee e Laura Ling\". Secondo l'Agenzia di stampa statale nordocoreana (KCNA), Clinton fu portatore di un messaggio ufficiale di Barack Obama a Kim, ma tale circostanza venne smentita dall'esecutivo di Obama. Sempre secondo la KCNA, Clinton e Kim Jong-il ebbero una \"conversazione esaustiva\" che incluse \"un ampio scambio di vedute sulle questioni di interesse comune\".\nLa KCNA rifer\u00ec inoltre che la Commissione Nazionale per la Difesa della Corea del Nord, di cui Kim era presidente, aveva organizzato una cena in onore di Clinton, ma non specific\u00f2 di cosa si era discusso durante la cerimonia. In ogni caso, nelle prime ore del mattino del 5 agosto Kim Jong-il decise di concedere la grazia presidenziale alla Lee e alla Ling.\nMorte.\nIl 19 dicembre 2011 la televisione di stato nordcoreana ne annunci\u00f2 la morte per infarto mentre viaggiava in treno tornando da un cantiere edile. Il successivo 28 dicembre si tennero i solenni funerali. Il corpo di Kim Jong-il venne imbalsamato, brevemente esposto e tumulato al Palazzo del sole di Kumsusan, accanto al padre Kim Il-sung.\nNel giorno del decesso e fino al giorno dei funerali i media nordcoreani diffusero immagini ritraenti folle di cittadini che piangevano e invocavano il nome del defunto presidente. Secondo il quotidiano \"Daily Nk\", con sede in Corea del Sud, alcune fonti anonime della provincia del Nord Hamkyung riferirono di misure punitive nei confronti di cittadini accusati di aver fatto circolare voci critiche sul passaggio del potere al nuovo comandante supremo Kim Jong-un, che non avevano preso parte agli incontri tenuti nel periodo di lutto o che avevano partecipato senza piangere o che lo avevano fatto sembrando poco convincenti\nCulto della personalit\u00e0.\nKim Jong-il \u00e8 parte di un elaborato culto della personalit\u00e0 ereditato dal padre e fondatore della Repubblica Popolare Democratica di Corea, Kim Il-sung. Nelle scuole nordcoreane i giovani vengono indottrinati alla divinizzazione di padre e figlio. Egli si trova al centro dell'attenzione dei cittadini nordcoreani anche nei momenti di vita quotidiana: il giorno del suo compleanno \u00e8 infatti una delle ricorrenze pi\u00f9 importanti dell'anno.\nIn occasione del suo sessantesimo compleanno (festeggiato in accordo alla data di nascita ufficiale) si sono verificate celebrazioni di massa in tutto il Paese; \u00e8 per\u00f2 da sottolineare che il raggiungimento dei sessant'anni \u00e8 nella penisola coreana una ricorrenza particolare, chiamata Hwangab, che viene sempre festeggiata in maniera pi\u00f9 imponente del solito. Coloro che alimentano il culto della personalit\u00e0 di Kim affermano (spesso con l'utilizzo di radio e televisione) che egli abbia poteri magici e soprannaturali in grado, ad esempio, di cambiare le condizioni meteorologiche.\nUn'interpretazione che viene fatta del culto della personalit\u00e0 di Kim Jong-il \u00e8 che esso rappresenti una forma di rispetto nei confronti di suo padre. Realisticamente si tratta di strategia del terrore instaurato dal regime monarchico/comunista di Kim. La paura di ricevere una punizione e la pressione costante con la quale il popolo nordcoreano convive agiscono nella stessa direzione del culto individuale di Kim. I mass-media occidentali generalmente sostengono quest'ultima affermazione e allo stesso modo la pensa il Dipartimento di Stato statunitense. A tutto ci\u00f2 le fonti governative nordcoreane replicano parlando di \"riconoscenza popolare e genuina\" nei confronti di un vero \"eroe del lavoro\".\nIn onore di Kim Jong-il \u00e8 stata creata nel 1992 una canzone dal titolo \ub2f9\uc2e0\uc774 \uc5c6\uc73c\uba74, \uc870\uad6d\ub3c4 \uc5c6\ub2e4 (traducibile approssimativamente in italiano come \"Nessuna patria senza di te\") cantata dal coro dell'esercito popolare nordcoreano; il brano \u00e8 diventato subito uno dei pi\u00f9 popolari e \"apprezzati\" della storia del paese.\nVita privata.\nFamiglia.\nNon ci sono informazioni ufficiali disponibili sulla vita coniugale e familiare di Kim Jong-il, ma si ritiene che egli abbia avuto una moglie e tre compagne con cui non diede vita ad alcun matrimonio. Ha avuto cinque figli: due femmine (la maggiore Sul-song, che gli faceva da segretaria, e Il-soon) e tre maschi (in ordine decrescente d'et\u00e0 Kim Jong-nam, Kim Jong-chul e Kim Jong-un).\nLa sua prima moglie fu Kim Young-sook, figlia di un alto ufficiale dell'esercito nordcoreano: pare che sia stato Kim Il-sung a scegliere questa ragazza al figlio. Da questo rapporto nacque nel 1974 la prima figlia femmina del dittatore nordcoreano Kim Sul-song, ma dopo alcuni anni il matrimonio naufrag\u00f2.\nLa prima compagna di Kim fu Song Hye-rim, una celebre attrice nordcoreana gi\u00e0 sposata con un altro uomo che, a detta dei suoi detrattori, fu costretto a divorziare da lei. Dato che il rapporto non venne mai ufficializzato dalle nozze Song non assurse mai al ruolo di \"first lady\" e nel 2002, dopo che gi\u00e0 si era allontanata da molti anni da Kim, mor\u00ec all'et\u00e0 di sessantacinque anni in un ospedale di Mosca. Da lei Kim Jong-il ebbe il suo primogenito maschio Kim Jong-nam, nato nel 1971.\nLa seconda compagna di Kim, Ko Young-hee, era una ballerina giapponese di origine nordcoreana. Il loro rapporto fu sereno e, anche se non convolarono a nozze, la donna negli incontri ufficiali ag\u00ec da moglie e non da semplice fidanzata. Mor\u00ec di cancro al seno nell'agosto del 2004: con lei Kim divenne padre di Kim Jong-chul nel 1981 e di Kim Jong-un (noto anche come \"Jong Woon\" e \"Jong Woong\") nel 1983 o 1984.\nDopo la morte di Ko ha convissuto con Kim Ok, che era stata sua segretaria personale a partire dagli anni ottanta. La donna agiva quasi come una \"first lady\" e accompagnava spesso Kim nelle sue visite alle basi militari e negli incontri con diplomatici e ambasciatori stranieri in visita. Era insieme con Kim nel suo viaggio segreto nella Repubblica Popolare Cinese del gennaio del 2006, dove venne ricevuta dai funzionari cinesi come la compagna ufficiale di Kim.\nPassioni e carattere.\nCos\u00ec come suo padre, Kim Jong-il aveva paura di volare in aereo e nei suoi viaggi all'estero utilizzava treni blindati. Secondo Konstantin Pulikovskij, un emissario russo che ha viaggiato insieme con Kim nel 2003 durante una sua missione a Mosca, Kim aveva una grande passione culinaria per le aragoste e se le faceva servire in treno ogni giorno: la testimonianza, riportata dalla BBC, non ha per\u00f2 trovato altre conferme.\nKim Jong-il asseriva di essere un grande appassionato di cinema e di possedere oltre 20.000 videocassette: tra i suoi film (occidentali) preferiti compaiono \"Venerd\u00ec 13\", \"Rambo\", la saga di James Bond e \"Godzilla\"; prediligeva inoltre i film cinesi d'azione e la sua attrice preferita era Elizabeth Taylor. Scrisse anche un libro sull'argomento, intitolato \"Sull'arte del cinema\".\nNel 1978, su ordine di Kim, il regista sudcoreano Shin Sang-ok e sua moglie, l'attrice Choi Eun-hee, vennero rapiti al fine di costruire un'industria cinematografica della Corea del Nord. Nel 2006 partecip\u00f2 alla produzione del film \"Il diario di una giovane studentessa\" la cui trama, inerente alla vita di una ragazza i cui genitori sono scienziati, era coerente con la filosofia \"Juche\"; una relazione del KNA afferma che Kim \"ha migliorato la sceneggiatura e guidato la sua produzione\".\nViene descritto come un appassionato di pallacanestro, tanto che l'ex segretario di Stato statunitense Madeleine Albright al termine del loro \"summit\" gli regal\u00f2 un pallone di basket autografato da Michael Jordan. I media nordcoreani asseriscono che egli fosse un grande giocatore di golf, capace di fare buca con un solo colpo tre volte a partita, nonostante le possibilit\u00e0 di riuscirci in una sola occasione sono circa 1 su 5.000. Kim inoltre e si \u00e8 autodefinito esperto utente di internet. Queste sue caratteristiche sono ritenute dalla stampa occidentale ingigantite dalla propaganda nordcoreana.\nTalune fonti della stampa citano il fatto che egli possedeva diciassette tra palazzi e appartamenti. Aveva un alloggio privato nei pressi della montagna Baitou, una villa sul mare a W\u014fnsan e un complesso residenziale a Pyongyang dotato di linee di recinzione, bunker sotterraneo e batterie antiaeree; tuttavia la sua biografia ufficiale smentisce con forza queste affermazioni. Il 25 novembre 2010 il direttore della Caritas internationalis Duncan MacLaren, di ritorno dalla Corea del Nord, denunci\u00f2: \u00abKim Jong-il \u00e8 semplicemente il proprietario di una nazione; il titolare indiscusso dei beni dell'intera Corea del Nord. Si tratta del Paese pi\u00f9 isolato del mondo, \u00e8 sottomesso alla dittatura della famiglia Kim e del suo \"entourage\" militare completamente indifferenti alle sofferenze della popolazione e interessati solo a mantenere il potere, anche a costo di destabilizzare la regione, come si \u00e8 visto con le minacce di corsa al nucleare e i recenti attacchi alla Corea del Sud\u00bb e \u00aboltre alla carestia dilagante, sono rimasto terrorizzato dalla strumentazione tecnica negli ospedali: andrebbe bene per un museo del passato e non per curare la gente oggi. Ho visto la disperazione vivente e comprendo le ragioni che hanno spinto altre associazioni umanitarie come Medici senza frontiere e Action contre la faim ad abbandonare questa nazione; purtroppo l'Occidente tace forse perch\u00e9 non sa o non vuole sapere per vergogna, ma il popolo nordcoreano sta subendo un dramma umano di una gravit\u00e0 non classificabile. Se gli Stati Uniti disgraziatamente mettessero l'embargo anche alla Corea del Nord, succederebbe qualcosa di inimmaginabile, dalla guerra all'esodo di ventitr\u00e9 milioni di esseri umani che ucciderebbero di conseguenza anche l'economia della Corea del Sud; paradossalmente forse \u00e8 meglio che Washington appoggi il regime di Kim Jong-il\u00bb."}
{"id": "90248", "revid": "767487", "url": "https://it.wikipedia.org/wiki?curid=90248", "title": "Hal Greer", "text": "Carriera.\nDopo aver frequentato il college di Marshall approda al basket professionistico nella stagione 1958-59 con i Syracuse Nationals con i quali disputa 5 stagioni, fino alla stagione 1962-63.\nNell'autunno 1963 la franchigia di Syracuse si trasferisce a Filadelfia. Con i Philadelphia 76ers, Hal Greer passer\u00e0 tutto il resto della sua carriera, che terminer\u00e0 nel 1973, vincendo il titolo NBA nella stagione 1966-67. Dal 1963 al 1969, viene inserito nel secondo quintetto NBA.\nPartecipa a dieci NBA All-Star Game, dal 1961 al 1970, risultandone l'MVP nel 1968. La sua maglia numero 15 verr\u00e0 ritirata dai Philadelphia 76ers. Nel 1981 \u00e8 stato inserito nella Basketball Hall of Fame."}
{"id": "90254", "revid": "297031", "url": "https://it.wikipedia.org/wiki?curid=90254", "title": "Antonio Serra (fumettista)", "text": "\u00c8 noto soprattutto per avere creato (assieme a Medda e Vigna) il fumetto fantascientifico \"Nathan Never\" per Bonelli.\nInizi.\nSerra, dopo aver fondato a soli quindici anni e collaborato alla fanzine di fantascienza \"Fate largo\" (fine anni settanta), costituisce insieme a Michele Medda e Bepi Vigna il cosiddetto \"gruppo dei tre sardi\" (agli inizi degli anni ottanta). Collabora come saggista per la rivista \"Fumo di china\" e a \"L'enciclopedia dei fumetti\" edita da De Agostini. Entra alla Sergio Bonelli Editore ufficialmente nel 1987, anche se si ricordano sue collaborazioni sin dal 1985 dopo essersi trasferito a Milano nel 1986.\nIl progetto Nathan Never.\nDopo aver sceneggiato alcune storie di Martin Myst\u00e8re e Dylan Dog (la prima \u00e8 l'albo n.29 intitolato \"Quando la citt\u00e0 dorme\"), nel 1991 insieme a Medda e Vigna e con la collaborazione di Claudio Castellini, a cui \u00e8 affidata la realizzazione grafica, idea \"Nathan Never\" la prima testata fantascientifica della casa editrice milanese e a tutt'oggi il suo personaggio pi\u00f9 noto e di maggior successo.\nSuccessivamente (1995) da uno dei personaggi coprotagonisti di Nathan Never, \"Legs Weaver\", Serra ed altri autori daranno vita ad uno \"spin-off\", anch'esso a suo modo innovativo nel panorama bonelliano, trattandosi del primo fumetto che ha come protagonista una donna. Relativamente inedite sono anche alcune tematiche affrontate nel fumetto, tra cui l'omosessualit\u00e0 di Legs. Anche se la testata cessa le pubblicazioni nel 2005, non scompare il personaggio di Legs che rientrer\u00e0 successivamente nei \"ranghi\" della serie principale.\nOltre a sceneggiare episodi per la serie regolare di Nathan Never, Serra ha anche scritto storie per \"Agenzia Alfa\", una pubblicazione collegata alla testata principale con uscite per lo pi\u00f9 semestrali, caratterizzata da un ruolo pi\u00f9 marginale del protagonista e pi\u00f9 incentrata sulle figure dei \"colleghi\" di lavoro. \u00c8 autore di alcune delle voci dedicate alle produzioni fumettistiche giapponesi dell'enciclopedia a fascicoli \"La grande avventura dei fumetti\", edita dall'Istituto Geografico De Agostini nel 1990/91.\nGregory Hunter.\nNel 2001 viene pubblicato \"Gregory Hunter\", ispirato a un personaggio creato in giovent\u00f9 dall'autore sardo; \u00e8 anch'essa una serie di fantascienza ma molto lontana dalle ambientazioni cupe, drammatiche e \"noir\" di Nathan Never. Gregory Hunter \u00e8 uno scanzonato avventuriero spaziale e l'ambientazione della serie appare ispirata, con una certa ironia, all'estetica dei film fantascientifici degli anni cinquanta; tra i molteplici riferimenti della serie vi \u00e8 il \"ciclo di Dune\" di Herbert. Gregory Hunter non riscuoter\u00e0 il successo di pubblico auspicato e scomparir\u00e0 dalle edicole dopo l'uscita di 17 albi e di un unico speciale.\nGreystorm.\nSerra, oltre a seguire la realizzazione di tutte le pubblicazioni legate a \"Nathan Never\", ha ideato (con Gianmauro Cozzi per la parte grafica) la miniserie \"Greystorm\", pubblicata a partire da ottobre 2009 con cadenza mensile, di cui sono previsti 12 numeri (11 di 94 pagine e 1 di 240). Il fumetto \u00e8 ispirato ai romanzi scientifico-avventurosi di Giulio Verne e, per la prima volta nelle serie Bonelli, non ha per protagonista un eroe positivo.\nOdessa.\nIl 25 maggio 2019 viene pubblicata \"Odessa\" la nuova collana a fumetti \"science-fantasy\", di cui \u00e8 supervisore.\nRadio.\nAntonio Serra collabora alla trasmissione radiofonica C\"ult\", in onda il venerd\u00ec alle 11.30 su Radio Popolare, conducendo una rubrica dedicata ai fumetti."}
{"id": "90263", "revid": "1522738", "url": "https://it.wikipedia.org/wiki?curid=90263", "title": "Capi di Stato della Polonia", "text": "Questa lista raccoglie i capi di Stato della Polonia dalla ricostituzione dello Stato polacco nel 1916 ad oggi. Per i sovrani dal Medioevo alla terza spartizione della Polonia, si rimanda alla voce Sovrani di Polonia."}
{"id": "90265", "revid": "1534511", "url": "https://it.wikipedia.org/wiki?curid=90265", "title": "Piast", "text": "Piast (in ceco: \"Piastovci\"; in tedesco: \"Piasten\"; in polacco: \"Piastowie\"; in italiano: \"Piasti\") furono una dinastia di re e di duchi che governarono il Ducato prima e il Regno di Polonia poi, dai primordi semi-mitici (IX secolo circa) fino al 1370.\nI rami collaterali della dinastia dei Piast continuarono a governare i ducati separati della Masovia, fino al 1526, e della Slesia, fino al 1675.\nEtimologia.\nI primi duchi e re di Polonia si consideravano discendenti del semi-leggendario Piast Ko\u0142odziej; il suo nome viene menzionato per la prima volta nella \"Cronic\u00e6 et gesta ducum sive principum Polonorum\" (Cronaca e atti di principi o re polacchi), scritto intorno al 1113 da Gallus Anonymus. Tuttavia, il termine \"dinastia dei Piast\" fu creato da alcuni storici del XVII secolo al servizio dei duchi di Slesia.\nStoria.\nLe origini della dinastia si fondono e confondono con le leggende. Sicuramente \u00e8 documentato che i primi \"Piast\", di probabile origine polana, apparvero intorno alla prima met\u00e0 del X secolo nel territorio della Grande Polonia presso la roccaforte di Giecz, nella Polonia centro-occidentale. Poco dopo trasferirono la propria residenza a Gniezno, dove il principe Mieszko I govern\u00f2 sulla Civitas Schinesghe dal 960, circa, alla sua morte (992). I Piast contemporaneamente governaronono sulla Pomerania, la Boemia e la Lusazia, cos\u00ec come sulla Rutenia e sulla regione ungherese di Spi\u0161 nell'attuale Slovacchia. Il sovrano portava il titolo di duca o di re, a seconda del proprio potere.\nLa monarchia polacca dovette affrontare le politiche espansionistiche del Sacro Romano Impero nell'Europa occidentale; i vari sovrani cercarono di proteggere lo Stato polacco dai trattati tedeschi, giurarono fedelt\u00e0 all'Impero e attuarono una oculata politica matrimoniale imparentandosi con le pi\u00f9 importanti famiglie europee ed imperiali (come gli Ottoniani e i Salici).\nDopo il regno di Boleslao III, dal 1107 al 1138, il suo testamento, che prevedeva la divisione del regno tra i suoi figli, fu quasi subito rotto, portando per oltre duecento anni alla frammentazione feudale della Polonia e a un conseguente indebolimento della dinastia Piast.\nDopo l'estinzione della linea reale Piast nel 1370, la Corona polacca pass\u00f2 agli Angioini con il gi\u00e0 re d'Ungheria Luigi I, figlio di Elisabetta Piast, sorella dell'ultimo sovrano di Polonia della dinastia,\nCasimiro III. Il ramo di Masovia dei Piast si estinse con la morte del duca Janusz III nel 1526. Il ramo dei Piast della Slesia, invece, si estinse in linea maschile alla morte del duca Giorgio IV Guglielmo nel 1675. L'ultima erede legittima fu la duchessa Carolina di Legnica-Brieg, morta nel 1707 e sepolta nell'Abbazia di Trzebnica."}
{"id": "90266", "revid": "124318066", "url": "https://it.wikipedia.org/wiki?curid=90266", "title": "David di Donatello 1998", "text": "La cerimonia di premiazione della 43\u00aa edizione dei David di Donatello si \u00e8 svolta il 5 luglio 1998 al Teatro delle Vittorie di Roma, con la conduzione di Milly Carlucci e trasmessa su Raiuno.\nVincitori e nominati.\nVengono di seguito indicati in grassetto i vincitori."}
{"id": "90267", "revid": "88740", "url": "https://it.wikipedia.org/wiki?curid=90267", "title": "Angeli e demoni (romanzo)", "text": "Angeli e demoni (titolo originale in lingua inglese: \"Angels &amp; Demons\") \u00e8 il secondo romanzo thriller dello scrittore Dan Brown, scritto nel 2000, e pubblicato in Italia nel novembre 2004.\n\u00c8 il primo romanzo della serie con protagonista il professore Robert Langdon.\nTrama.\nIl romanzo comincia quando Maximilian Kohler, il presidente dell'istituto CERN di Ginevra, chiama nel suo studio Robert Langdon, docente di simbologia religiosa ad Harvard, per dare il suo parere sul mistero legato all'assassinio di Leonardo Vetra, uno scienziato/sacerdote dell'istituto, sul cui cadavere \u00e8 stato ritrovato marchiato a fuoco un ambigramma. L'ambigramma viene decifrato come il simbolo degli Illuminati, una setta segreta antireligiosa ritenuta estinta, ispirata da Galileo Galilei per l'affermazione degli ideali scientifici contro l'oscurantismo ecclesiastico. In seguito arriva anche Vittoria Vetra, figlia adottiva dello scienziato, con cui stava lavorando a un progetto segreto: la creazione e l'isolamento di una ingente quantit\u00e0 di antimateria. L'antimateria, annichilendosi con l'ordinaria materia, trasforma interamente la sua massa in una fonte enorme di energia secondo la formula formula_1, potenzialmente un'arma pi\u00f9 potente dell'ordinaria bomba atomica all'uranio, al plutonio o all'idrogeno. Con un sopralluogo nel laboratorio di Vetra, accessibile solo per riconoscimento della retina, scoprono che il contenitore maggiore di antimateria \u00e8 stato trafugato dallo stesso assassino, utilizzando l'occhio dello scienziato, cavato dalle sue orbite prima di ucciderlo.\nIntanto nella Citt\u00e0 del Vaticano da poche settimane \u00e8 venuto a mancare il Papa e si sta per aprire il Conclave per l'elezione del nuovo pontefice. Ma a poche ore dall'inizio dell'evento risultano dispersi i quattro cardinali \"papabili\", successori pi\u00f9 probabili al soglio pontificio. Inoltre uno dei monitor della guardie svizzere mostra un misterioso congegno legato a un conto alla rovescia. L'immagine proviene da una videocamera senza fili che \u00e8 stata spostata e non \u00e8 rintracciabile all'interno del Vaticano.\nVittoria Vetra, recatasi sul posto insieme con Langdon, riconosce il congegno come il contenitore di antimateria che, grazie ad alcuni elettromagneti, mantiene confinata in sospensione l'antimateria, evitandone il contatto con l'ordinaria materia che ne provocherebbe l'annichilazione e la conseguente immensa esplosione. L'alimentazione degli elettromagneti \u00e8 fornita da batterie con un'autonomia di sole ventiquattro ore.\nLangdon e Vittoria spiegano la situazione al camerlengo Carlo Ventresca che durante la sede vacante \u00e8 la massima autorit\u00e0 della Chiesa cattolica. Durante il colloquio il camerlengo riceve una telefonata che rivendica a nome degli Illuminati tutto l'operato e annuncia che i quattro cardinali verranno uccisi, uno ogni ora e in una differente chiesa del cosiddetto \"Cammino dell'Illuminazione\", il percorso iniziatico nascosto tra i monumenti di Roma che i neofiti seguivano attraverso gli \"Altari della Scienza\" per entrare a far parte della setta.\nL'operazione costituirebbe una spietata vendetta servita a freddo per la persecuzione operata diversi secoli prima dalla Santa Inquisizione che port\u00f2 alla decapitazione della setta e all'uccisione di quattro membri, con i loro cadaveri marchiati a fuoco col segno della Croce e gettati nelle strade di Roma a monito.\nIl professore, aiutato da Vittoria e dal comandante della Guardia Svizzera Ernesto Olivetti, cerca di intuire la prima tappa del percorso, scovando alcuni versi nascosti all'interno del \"Diagramma della Verit\u00e0\", un inedito quanto sconosciuto saggio di Galileo Galilei la cui unica copia \u00e8 conservata nell'Archivio Segreto Vaticano. I versi portano i protagonisti al Pantheon, ma in realt\u00e0 allo scadere del primo ultimatum comprendono che il primo altare dell'illuminazione \u00e8 la basilica di Santa Maria del Popolo, dove si trova la Cappella Chigi realizzata da Raffaello Sanzio. Nella tomba terrena del Santi ritrovano il corpo del primo cardinale con sopra marchiato a fuoco l'ambigramma \"earth\", la terra, uno dei quattro elementi fondamentali del sistema scientifico aristotelico.\nDopo aver intuito che la tomba costituiva il primo \"Altare della Scienza\", ossia le tappe del cammino iniziatico degli Illuminati, Langdon, Vittoria e Olivetti proseguono la loro ricerca individuando il passo successivo in Piazza San Pietro, pi\u00f9 precisamente il bassorilievo del West Ponente: qui trovano un altro cardinale ormai esanime, con inciso l'ambigramma \"air\", l'aria.\nOrmai \u00e8 chiaro che ogni tappa \u00e8 segnata dalla presenza di un'opera del Bernini e da un obelisco: per individuare la tappa successiva il protagonista consulta i registri dell'Archivio Vaticano. Si reca dunque con Olivetti nella chiesa di Santa Maria della Vittoria, dove la celebre \"Estasi di Santa Teresa\" costituisce l'Altare del fuoco. E difatti qui trovano il terzo cardinale appeso con delle catene e marchiato dall'ambigramma \"fire\", fuoco; improvvisamente interviene l'assassino che uccide Olivetti e instaura una colluttazione con Langdon e Vittoria. Alla fine dello scontro la ragazza viene rapita e lo studioso rimane intrappolato sotto un sarcofago, rischiando di morire soffocato.\nL'ultima tappa, dedicata all'acqua, \u00e8 chiaramente una fontana: Langdon individua l'ultima opera del Bernini, la Fontana dei Quattro Fiumi in Piazza Navona. Qui riesce finalmente ad anticipare il misterioso assassino, che tenta di ucciderlo affogandolo nella fontana. Fortunatamente riesce a salvarsi la vita grazie al sistema ad aria di essa, il cardinale tuttavia non sopravvive. In seguito scopre che Vittoria \u00e8 ancora viva, e che si trova nella cosiddetta \"Chiesa dell'Illuminazione\", ritrovo segreto della setta e ultima meta del percorso iniziatico. Dopo alcuni ragionamenti, individua in Castel Sant'Angelo la tappa finale del suo percorso: rubata un'automobile, giunge alla fortezza dove si scontra con l'assassino, e grazie al tempestivo intervento della ragazza riescono a liberarsi dell'omicida.\nAll'ultimo momento per\u00f2 si scopre che esiste un quinto e ultimo marchio, che il capo degli Illuminati - un anonimo \"Giano\" - sta per impiegare sul camerlengo. Dopo aver appreso poco prima che Kohler, il direttore del CERN, stava giungendo in Vaticano per discutere con lui della situazione, intuiscono il pericolo e attraverso il Passetto giungono nel Palazzo Apostolico in modo da salvare la vita del sacerdote. Giunti negli appartamenti papali, scoprono il camerlengo Ventresca urlante di dolore e marchiato dall'ultimo ambigramma mentre Kohler gli punta contro una pistola. Al petto, marchiato a fuoco, l'ultimo ambigramma, il Diamante degli Illuminati, che riassume in s\u00e9 gli ambigrammi dei quattro elementi. Ventresca addita Kohler come Illuminato dopo che questi \u00e8 stato appena colpito dal fuoco delle guardie svizzere: durante l'agonia il direttore del CERN affida a Langdon una minicamera, chiedendogli di consegnare tutto ai mass media.\nIl camerlengo, ormai sotto shock, comincia a gridare e a farneticare, finch\u00e9 come in estasi comincia a rispondere a una presenza invisibile, e si precipita all'interno della Basilica consapevole di poter salvare la situazione. Giunto alla Nicchia dei Palli, e inseguito dai protagonisti, accede alle Grotte Vaticane fino alla tomba di Pietro, dove si trova effettivamente l'antimateria. A pochi minuti dall'esplosione, salendo su un elicottero insieme con Langdon porta lontano l'ordigno, che esplode ad alta quota nel cielo, salvandosi per\u00f2 con un paracadute. Robert Langdon invece si salva in extremis lanciandosi con un telone cerato, e scendendo nelle acque del Tevere. Ormai il camerlengo \u00e8 osannato come un santo, e il conclave \u00e8 pronto a eleggerlo papa facendo uno strappo a regole secolari.\nMa il video registrato da Kohler e conservato da Langdon lo inchioda alle sue responsabilit\u00e0, smascherandolo come il famigerato Giano, colui che ha organizzato e diretto l'uccisione di Leonardo Vetra e dei cardinali e che ha nascosto il cilindro di antimateria nel cuore della Basilica di San Pietro, e colui che ha ucciso il Papa appena trapassato, suo padre adottivo, in quanto credeva che non avesse rispettato il voto di castit\u00e0. Infatti il Papa gli aveva confessato di aver un figlio, ma non aveva avuto il tempo di dirgli che il figlio era lo stesso camerlengo. Infatti esso lo uccide e solo alla fine si scopre che il figlio era lui, ma i genitori per mantenersi vergini (infatti sua madre era una suora) adoperano l'inseminazione artificiale. Ventresca sapendo che loro hanno scoperto tutto si suicida dandosi fuoco. Nell'ultima pagina, Vittoria spiega che in futuro, stufa dell'antimateria, intende misurare la massa dei neutroni, al che il sagace Langdon chiede se intenda farlo con il centimetro, confondendo evidentemente le dimensioni delle grandezze.\nPubblicazione in Italia.\nLa serie con Robert Langdon in Italia non ha seguito la sequenza cronologica, in quanto il primo romanzo di Dan Brown pubblicato \u00e8 stato \"Il codice da Vinci\" nel 2004, e \"Angeli e demoni\" \u00e8 uscito, per strategia di vendita, solamente a fine 2004 per sfruttare l'enorme successo che aveva reso Dan Brown famosissimo in tutto il mondo. Grazie a tale strategia, a differenza che negli USA, in Italia anche \"Angeli e demoni\" ha avuto un grande successo per copie vendute.\nVersioni cinematografiche.\nDopo il grande successo dell'adattamento cinematografico del primo romanzo, la Sony Pictures - che detiene i diritti cinematografici dei libri di Dan Brown - annunci\u00f2 nel maggio 2006 di aver affidato al premio oscar Akiva Goldsman il compito di adattare \"Angeli e demoni\" per un copione. Il 10 aprile 2007 la stessa produzione annunci\u00f2 che Tom Hanks avrebbe interpretato nuovamente il ruolo di Robert Langdon, e che anche il regista Ron Howard avrebbe lavorato al film.\nIl film \u00e8 uscito nelle sale cinematografiche il 13 maggio 2009 in Italia e Stati Uniti e il 15 maggio nei restanti paesi."}
{"id": "90270", "revid": "702184", "url": "https://it.wikipedia.org/wiki?curid=90270", "title": "David di Donatello 1997", "text": "La cerimonia di premiazione della 42\u00aa edizione dei David di Donatello si \u00e8 svolta il 20 aprile 1997 al Teatro delle Vittorie di Roma.\nVincitori e nominati.\nVengono di seguito indicati in grassetto i vincitori."}
{"id": "90271", "revid": "1543377", "url": "https://it.wikipedia.org/wiki?curid=90271", "title": "La Rambla", "text": "La Rambla \u00e8 un viale di Barcellona lungo un chilometro e quattrocento metri che collega Pla\u00e7a de Catalunya con il \"Port Vell\".\nCaratteristiche.\nLa Rambla \u00e8 uno dei luoghi pi\u00f9 emblematici della citt\u00e0, frequentatissimo tutto l'anno sia da turisti sia dagli abitanti del luogo, e ha nomi diversi nei suoi diversi tratti, per cui a volte \u00e8 chiamata al plurale \"Les Rambles\" in catalano e \"Las Ramblas\" in castigliano. La parola \"rambla\" deriva dall'arabo \"raml\" (sabbia) e designa, come in altre citt\u00e0 spagnole, una strada ricavata da un corso d'acqua asciutto, interrato o coperto.\nNel bene e nel male le Ramblas riassumono la vivacit\u00e0 e l'originalit\u00e0 di Barcellona. Se da un lato sono animate da artisti di strada, caff\u00e8 e bancarelle, d'altro canto sono prese di mira dai borseggiatori e di notte si trasformano in un viale a luci rosse.\nI nomi della Rambla.\nI cinque viali che compongono la Rambla, da nord a sud, sono cos\u00ec chiamati:\nAnche la via che prosegue oltre Pla\u00e7a Catalunya, attraversando l'Eixample, fino all'Avinguda Diagonal ha il nome di Rambla: \"Rambla de Catalunya\". La passeggiata che prosegue la Rambla, oltre il monumento a Colombo, prende il nome di \"Rambla de Mar\".\nL'attentato dell'agosto 2017.\nAlle 16.45 del 17 agosto 2017, La Rambla ha subito un grave attentato, rivendicato dall'ISIS. Un furgone Fiat Talento l'ha percorsa per 600\u00a0m da Pla\u00e7a de Catalunya, all'altezza di Carrer Bonsucc\u00e8s, fino al mercato de La Boqueria, investendo i passanti e provocando 16 morti e circa 130 feriti. Le nazionalit\u00e0 delle persone coinvolte sono 35."}
{"id": "90273", "revid": "1222", "url": "https://it.wikipedia.org/wiki?curid=90273", "title": "Lepisma", "text": ""}
{"id": "90276", "revid": "16073", "url": "https://it.wikipedia.org/wiki?curid=90276", "title": "Acciughina", "text": ""}
{"id": "90279", "revid": "1924342", "url": "https://it.wikipedia.org/wiki?curid=90279", "title": "Beastie Boys", "text": "I Beastie Boys sono stati un gruppo musicale rap statunitense formatosi a New York nel 1981.\nLa band era costituita da tre elementi principali: i rapper Adam \"Ad-Rock\" Horovitz, Michael \"Mike D\" Diamond aka Clarence aka the King of Lunch (nato il 20/11/65, sposato con Tamra Davis) e Adam \"MCA\" Yauch, con aggiunti il dj Mix Master Mike, il percussionista Alfredo Ortiz e il tastierista Money Mark. Tutti i tre componenti principali sono di origine ebraica, mentre gli altri provengono rispettivamente da San Francisco, Los Angeles e Detroit: questi ultimi hanno fatto il loro ingresso nel gruppo durante gli anni novanta in momenti differenti.\nNel 1979 fondarono la band The Young Aborigines e cambiarono nome in Beastie Boys due anni dopo. Il nome \"Beastie\", inventato dall'ex componente John Berry, \u00e8 l'acronimo della frase \"Boys Entering Anarchistic States Towards Inner Excellence\", e significa \"Ragazzi che entrano in Stati anarchici per ottenere la perfezione interiore\".\nI Beastie Boys nacquero come un gruppo hardcore punk, che prendeva ispirazione dalla musica dei Bad Brains, una nota band hardcore punk di Washington DC, per poi trasformare il proprio stile musicale, dopo avere conosciuto il produttore discografico Rick Rubin, che l'indirizz\u00f2 a un genere (il crossover), del quale sarebbero stati eletti, un giorno, precursori e maestri.\nDi tutti i gruppi che caratterizzarono la scena musicale old school hip hop degli anni ottanta i Beastie Boys sono rimasti gli unici a produrre fino agli anni 2010 nuovi lavori discografici e a esibirsi in concerti e festival davanti alle folle.\nCon la morte di Adam \"MCA\" Yauch il 4 maggio del 2012 (causata da un tumore alla gola diagnosticatogli nel 2009) i componenti rimasti dei Beastie Boys hanno smesso di esibirsi e di comporre nuovo materiale, e nel 2014 \u00e8 stato dichiarato ufficialmente lo scioglimento della band.\nStoria del gruppo.\nEsordi e passaggio dal punk all'hip hop.\nNel 1979 Michael Diamond, Kate Schellenbach, John Berry e Jeremy Shatan fondarono il gruppo musicale dei The Young Aborigenes, di chiara matrice hardcore, cominciando cos\u00ec a suonare presso alcuni locali punk di New York e in occasione di feste di compleanno di amici comuni. Due anni dopo, durante un concerto dei Bad Brains, Diamond conobbe Adam Yauch, un ragazzo che frequentava a New York il suo stesso college e che si dilettava, nel tempo libero, a suonare il basso ed era intenzionato a creare una band. Condividendo la passione per lo stesso genere musicale, Diamond lo invit\u00f2 a partecipare alle audizioni del gruppo, che decise, senza consultarsi con il bassista Shatan, di rimpiazzarlo con Yauch, dando vita al nuovo progetto dei Beastie Boys: curiosamente, la neonata band debutt\u00f2 a casa del suo nuovo componente durante la festa di compleanno dello stesso, il 5 agosto 1981.\nYauch si aspettava che l'esperimento musicale durasse giusto il tempo di un paio di spettacoli, percependolo come un temporaneo divertimento. Al contrario i concerti si susseguirono a ripetizione, cos\u00ec la band s'inser\u00ec stabilmente nel novero dei gruppi musicali della scena punk di New York.\nLa prima canzone dei Beastie Boys fu \"Egg Raid on Mojo\", nata dall'improvvisazione di Yauch e Berry, che un giorno avevano marinato la scuola e si erano recati a casa di John, vicino Broadway per provare qualche accordo. Il testo del brano fu ispirato da un buttafuori, soprannominato Mojo, che alcune volte faceva entrare gratis i ragazzi in un club di NY, mentre in altre occasioni si rifiutava di farlo; i Beastie Boys immaginarono una situazione di questo tipo, organizzando un raid a base di uova sul malcapitato \"omaccione\".\nNel 1982, il giovane produttore discografico Dave Parsons propose ai Beastie Boys di lavorare per lui, invitandoli a produrre un Extended Play con la Ratcage Records. Trasferito il loro studio al 171 A (dove si esibivano spesso), scrissero una decina di canzoni e, scremate di numero, le pubblicarono in un breve album intitolato \"Pollywog Stew\", che riscosse un discreto interesse da parte del giovane pubblico newyorchese che affollava il negozio della Ratcage e un locale, l'A 7, dove si suonava musica hardcore. Nel frattempo, John Berry allent\u00f2 i suoi legami con il resto del gruppo, e non dimostrandosi pi\u00f9 interessato al progetto, decise di abbandonarlo per unirsi ai Thwig; la sua partenza fu presto rimpiazzata dall'arrivo del chitarrista dei The Young and the Useless, Adam Horovitz; egli conosceva bene i Beastie visto che la sua band apriva sempre i loro concerti e suonava cover del gruppo.\nIl 1983 fu un anno molto importante per il gruppo, che per tre quarti dei suoi membri era restio a portare avanti lo stile adottato in precedenza; si assistette cos\u00ec a una svolta musicale, che condusse i Beastie Boys ad avvicinarsi all'hardcore hip hop dei Run DMC, dei quali ammirarono il coraggio di creare una musica originale, basata sulla fusione di generi distanti e tanto diversi come hardcore e rap. Il secondo EP \"Cooky Puss\" fu in questo senso decisivo, poich\u00e9 dimostr\u00f2 senza dubbio che gli obiettivi musicali prefissi dai ragazzi del gruppo non potevano conciliare con quelli della batterista Schellenbach, fedele a suoni tradizionali e per altro unica componente femminile. L'omonimo singolo fu trasmesso in modo martellante dalla radio del college dei ragazzi; le novit\u00e0 del sound dell'album, caratterizzato da \"scratching\" e \"beat\" tipici del rap, convinsero Diamond che la via intrapresa era quella giusta; ma per fare dell'esperimento un vero successo, era necessario contattare qualcuno che potesse cambiare definitivamente lo stile musicale dei Beastie Boys.\nCi\u00f2 fu compiuto da Rick Rubin, fondatore dell'etichetta discografica Def Jam che divenne impresario e deejay della band e indusse la Schellenbach, a seguito di reiterati atteggiamenti sessisti nei suoi confronti (durante i concerti i quattro maschi erano al centro dell'attenzione, mentre la batterista appariva in secondo piano; inoltre erano sorte antipatie molto forti tra i due, che avevano indotto Rubin a escluderla di fatto da ogni incontro e idea), ad abbandonare il gruppo. La goccia che fece traboccare il vaso fu la scelta improvvisa di Rubin, compiuta senza consultare la batterista, di equipaggiare il gruppo con tute dell'Adidas, fatto che la ragazza seppe con qualche giorno di ritardo, avendo trascorso il seguente week-end fuori citt\u00e0.\nKate Schellenbach partecip\u00f2 comunque alle prove da cui scatur\u00ec il terzo album dei Beastie Boys, un Extended Play come negli altri casi, uscito nel 1984 con il titolo \"Rock Hard\"; dal breve album fu estratto il singolo omonimo, consistente in una reinterpretazione di un brano di Mark Kamins, datato 1977.\nMike D, MCA e Adrock con Madonna e Run DMC.\nPer la grande occasione della loro vita i Beastie Boys, rimasti in tre, dovettero aspettare solo qualche mese, quando i loro \"idoli\", i Run DMC, firmarono per la Def Jam di Rick, nata da un accordo di fusione tra la Ratcage Records e una sconosciuta etichetta dello stesso Rubin, con la quale era stato pubblicato anche \"Rock Hard\". I Beastie furono invitati ad adottare dei nomi d'arte; fu cos\u00ec che Michael Diamond, Adam Yauch e Adam Horovitz divennero \"Mike D\", \"MCA\" e \"(King) Adrock\": la moda dei soprannomi invest\u00ec quindi anche la band newyorchese, pronta a intraprendere professionalmente la carriera musicale, dopo che per diversi anni la musica era stata per loro solo un divertente hobby.\nArrivarono anche i primi soldi; infatti Diamond fece causa alle British Airways per avere usato senza permesso alcuni estratti della canzone \"Cookie Puss\" in una delle loro pubblicit\u00e0. Il processo termin\u00f2 con la vittoria dei musicisti, che per decisione del giudice dovettero essere risarciti con 40.000 dollari. Con questo denaro il trio acquist\u00f2 un appartamento, prima adibito a locale di manifattura cinese, a Manhattan nei pressi di un bordello gestito da persone di origine coreana.\nIl 1985 vide la prima collaborazione eccellente dei Beastie Boys, che furono contattati direttamente da Madonna per partecipare al suo Virgin Tour, in giro per il Nord degli Stati Uniti. La cantante voleva ingaggiare i Run DMC, ma la loro indisponibilit\u00e0 convinse Madonna a puntare su un altro gruppo innovativo in termini di cultura musicale, gruppo che accett\u00f2 la proposta dell'artista e part\u00ec con lei per la lunga tourn\u00e9e, durante la quale i Beastie, dediti a ogni tipo di eccesso, furono spesso sonoramente fischiati dai fan. Fu in particolare Yauch a ubriacarsi e a mostrare i genitali in pubblico pi\u00f9 di una volta; questo comportamento mise alle corde il rapporto di cordialit\u00e0 che c'era tra Madonna e il gruppo, e solo le scuse ufficiali di MCA gli permisero di continuare la preziosa esperienza con i compagni. Intanto l'EP \"Rock Hard\" ottenne una discreta diffusione, grazie al tour promozionale del gruppo, e la canzone valse alla Def Jam una denuncia, da parte degli AC/DC, per utilizzo illegale di un sample. Per chiarire la controversia Diamond contatt\u00f2 personalmente gli avvocati della band, che alla fine decise per\u00f2 di rimanere nella sua posizione e comportando di fatto lo stop alla pubblicazione dell'EP, mai pi\u00f9 ristampato e per questo divenuto con il passare del tempo una rarit\u00e0.\nIn un momento di pausa Rubin fece il suo debutto come regista di video musicali con \"She's on It\", canzone goliardica che valse ai Beastie Boys l'ingresso, sebbene di breve durata, nelle classifiche discografiche statunitensi. Il video mostra il trio alla ricerca di una ragazza in bikini, escogitando diverse strategie per attirare la sua attenzione e per conquistarla, anche se alla fine il loro piano fallisce miseramente a causa di una bomba che esplode in ritardo. Il successo della canzone, una delle colonne sonore del film \"Krush Groove\" e interpretata tra l'altro davanti allo scioccato pubblico giunto per assistere agli show di Madonna, fu merito di un piccolo canale televisivo di New York, U68, un incrocio tra MTV e canale pubblico, che trasmetteva video di musica sperimentale, senza preferenze di generi musicali. Fu cos\u00ec che i Beastie Boys furono ingaggiati da un noto club della citt\u00e0, il City Gardens, per una serata che si preannunciava molto calda, per la presenza di una band di Washington. Ma tutti commisero l'errore di perdersi le previsioni del tempo; un tremendo acquazzone fece tornare a casa tutti i ragazzi accorsi allo spettacolo, e solo cinque persone assistettero allo show del trio.\nAlla fine del 1985 il gruppo fece la sua prima apparizione al cinema, ricoprendo una piccola parte nel film \"Krush Groove\", firmato da Run DMC e Rick Rubin.\nTerminata la tourn\u00e9e al seguito di Madonna i Beastie Boys ripartirono immediatamente, questa volta con i Run DMC nel loro \"Raising Hell\" tour. Il deejay che accompagnava sul palco i rapper era Doctor Dre, da non confondere con Dr. Dre. I Run DMC non furono comunque gli unici a esibirsi, visto che anche LL Cool J, Whodini e Timex Social Club parteciparono agli spettacoli. I Beastie Boys ebbero poi l'opportunit\u00e0 di aprire i concerti dei Public Image Ltd., gruppo che non disdegn\u00f2 di concedere una chance a chi, come i Beastie Boys, cercava di rivoluzionare e sviluppare il linguaggio e la musica punk.\nI Beastie Boys costruirono una base itinerante per i fan, oltre a partecipare come gruppo di apertura ai concerti, dove le nuove performance inclusero un nuovo brano, \"Slow and Low\", prestato loro dai Run DMC e al quale il trio cambi\u00f2 una sola strofa, mantenendo intatta la struttura fondamentale della canzone. A questo brano \u00e8 legato un aneddoto curioso; mentre si trovava negli studi della Def Jam, Yauch trov\u00f2 una musicassetta della canzone e copi\u00f2 i testi senza essere visto. Pi\u00f9 tardi, durante le registrazioni di \"Licensed to Ill\", i tre chiesero a Simmons e McDaniels il permesso di farne una cover e lo ottennero.\nL'eccezionale diffusione di \"Licensed to Ill\" e la scandalosa tourn\u00e9e.\nL'inizio del 1986 vide i Beastie Boys impegnati nella realizzazione del video di \"Hold It Now, Hit It\", singolo uscito nei negozi per preparare il pubblico statunitense alla pubblicazione del primo disco, ormai quasi pronto dopo due anni di prove in studio. Il brano entr\u00f2 subito nelle classifiche R&amp;B e dance americane, senza per\u00f2 sfondare. Qualche mese dopo fu la volta del doppio vinile \"Paul Revere\" / \"The New Style\", seguito nel mese di novembre dal loro primo album in studio, \"Licensed to Ill\", il cui successo fu travolgente; trainato dal famoso singolo \"(You Gotta) Fight for Your Right (to Party)\", celebre anche per il video, nel quale i tre ragazzi di New York recitano in un fantomatico party con torte in faccia e baci galeotti (la canzone raggiunse la settima posizione nella speciale classifica del \"The Billboard Hot 100\" del 1987), vendette 700.000 copie in poche settimane, divenute alla fine cinque milioni: un risultato che nessun album hip hop degli anni ottanta seppe eguagliare. L'album \u00e8 stato poi nominato, nel 2003, il 217\u00ba album pi\u00f9 bello di tutti i tempi secondo la rivista Rolling Stone\nIl disco, che avrebbe dovuto contenere anche una reinterpretazione di \"I'm Down\" dei Beatles (Michael Jackson, che ne deteneva i diritti, si rifiut\u00f2 di concederli alla Def Jam), raggiunse il primo posto nelle classifiche di vendita e lo mantenne per pi\u00f9 di un mese, anche per merito delle televisioni musicali che tendevano a influenzare sempre pi\u00f9 i gusti del pubblico, specialmente quello adolescenziale. Infatti, le canzoni dei Beastie Boys divennero degli inni generazionali che, con il loro uso di espressioni volgari e anticonformiste, spesso sessiste - come in \"Girls\", dove i tre ragazzi bianchi invitano le donne, con disprezzo misto a ironia, a occuparsi delle faccende domestiche, come lavare i piatti e fare il bucato - incarnavano perfettamente la dilagante moda giovanile, specialmente maschile, del divertimento eccessivo, con la stretta combinazione tra alcool e libert\u00e0 in materia sessuale e una concezione materialista del mondo femminile.\nDal punto di vista musicale l'album \u00e8 caratterizzato da pezzi ben diversi tra di loro quanto a stile e strumenti utilizzati; pur essendoci una prevalenza di suoni tipici del rap, non mancano riff di chitarra elettrica, che mescolati ai groove del comune hip hop, danno vita a una musica originale e capace di attirare l'attenzione di appassionati di altri generi, come il metal, che i Beastie parodiarono nel video di \"No Sleep Till Brooklyn\", pezzo che li fece conoscere anche in Inghilterra e chiaramente ispirato dall'album dei Mot\u00f6rhead \"No Sleep 'til Hammersmith\". A mostrare interesse e curiosit\u00e0 verso tali sperimentazioni furono anche musicisti di questo genere, come il chitarrista degli Slayer Kerry King, che collabor\u00f2 alla realizzazione della parte prettamente rock sia di \"Fight For Your Right\" che di \"No Sleep Till' Brooklyn\": altri accordi metal compaiono nei brani \"Rhymin' &amp; Stealin' \" e \"She's Crafty\".\nLa maggior parte di queste canzoni sono per la maggior parte senza senso compiuto, o comunque riguardano argomenti frivoli, trattati con altrettanta leggerezza e vacuit\u00e0. Tra una strofa e l'altra, \u00e8 difficile trovare legami logici, visto che spesso non si registra alcuna consonanza per temi e situazioni descritte. Queste caratteristiche sono comunque volute appositamente dal trio, che da quel momento cercher\u00e0 sempre di discutere in maniera allegra e \"non-sense\" di qualsiasi argomento, dal pi\u00f9 al meno serio.\nIl 1987 fu l'anno del lungo tour in giro per gli Stati Uniti d'America e per l'Europa, che vide i Beastie Boys trasferirsi da una localit\u00e0 all'altra in compagnia dei Fishbone, di una ragazza ingaggiata per ballare durante i concerti dentro una gabbia e di un fallo di gomma di circa otto metri da esibire sul palco (non tanto diverso da quello che i Rolling Stones portarono con s\u00e9 in un tour). Il nuovo dj del gruppo fu Wendell Fite, in arte DJ Hurricane, che sostitu\u00ec il partente Doctor Dre. Numerosi furono gli episodi riprovevoli di cui si macchiarono i membri del gruppo: dall'ubriachezza continua alla distruzione di camere d'albergo, dal lancio di mobili nelle piscine degli hotel a condotte scandalose.\nIl corso degli eventi provoc\u00f2 il peggioramento dei rapporti con la Def Jam, che rifiut\u00f2 la proposta di MCA di realizzare la pellicola \"Scared Stupid\", per la quale tutto era gi\u00e0 pronto, dagli attori alle battute. Ma il peggio doveva ancora venire.\nGiunti in Inghilterra, dove la moralista opinione pubblica britannica aveva gi\u00e0 abbondantemente espresso la propria preoccupazione per l'arrivo dei musicisti, i Beastie Boys non si risparmiarono, offrendo un'immagine di s\u00e9 ancora peggiore di quella gi\u00e0 nota. In un primo momento, si scaten\u00f2 una rissa tra Jam Master Jay, deejay dei Run DMC - accompagnavano il trio - e Adam Yauch, che, in evidente stato di ebbrezza, lo colp\u00ec con un pugno in faccia al solo scopo di avere un titolo di giornale tutto per s\u00e9. Poi, in uno show a Liverpool, alcuni spettatori lanciarono bottigliette e lattine addosso ad Adam Horovitz, che reag\u00ec indirizzando contro di loro una mazza di baseball; pur non facendolo di proposito, Adrock colp\u00ec in pieno volto una ragazza del pubblico, e questa reazione gli cost\u00f2 due giorni di prigione.\nSuccessivamente una giovane fan, essendole stato rifiutato un autografo, diffuse alla stampa britannica la falsa notizia secondo cui i Beastie Boys avrebbero deriso, in ospedale, dei pazienti malati terminali di leucemia. Adrock, il portavoce del gruppo, contatt\u00f2 immediatamente la redazione della rivista \"Smash Hits\" per smentire quanto affermato da giornali come il \"Daily Mirror\", ma le sue parole non impedirono alle radio britanniche di sospendere la trasmissione di loro canzoni: la situazione degener\u00f2 quando pervennero alla sede della Def Jam minacce di morte.\nTornati finalmente a casa i Beastie Boys terminarono il loro lunghissimo tour con un concerto al Madison Square Garden di New York davanti a ventimila persone. Sembrava fosse finalmente giunta l'ora di dedicare qualche settimana al riposo, dopo lo stress psicologico e lavorativo di tanti mesi di tourn\u00e9e, ma Rick Rubin insistette perch\u00e9 il momento di fama e di successo fosse prolungato il pi\u00f9 possibile: il proprietario della Def Jam auspicava che il trio si rimettesse al lavoro per produrre subito un nuovo album. I Beastie Boys rifiutarono la proposta, suscitando la reazione sdegnata del produttore, la quale diede adito a un periodo di forti tensioni, anche a livello legale, perch\u00e9 i Beastie cercarono in tutti i modi di svincolarsi dal contratto che li legava a Rubin: la sospirata rescissione dell'accordo sarebbe avvenuta solo due anni dopo. Alla fine del 1987 la band si trasfer\u00ec a Los Angeles, dove Adam Horovitz si leg\u00f2 sentimentalmente all'attrice Molly Ringwald e inizi\u00f2 a recitare come attore insieme a Donald Sutherland. All'inizio del 1988, i Beastie Boys firmarono quindi per la Capitol Records, per la quale si apprestarono a lavorare su un nuovo album, dopodich\u00e9 furono invitati dagli storici \"compagni di viaggio\", i Run DMC, a partecipare al loro film \"Tougher Than Leather\".\nL'approdo alla maturit\u00e0 musicale con \"Paul's Boutique\".\nIl trasferimento dalla East alla West Coast permise ai Beastie Boys di tagliare i ponti con il passato, sia dal punto di vista musicale che dell'immagine. Infatti i ragazzi di Brooklyn cercarono di dimenticare gli eccessi del periodo precedente, perseguendo il viatico della maturit\u00e0 professionale e comportamentale. Per farlo si avvalsero della collaborazione di altri musicisti, come Matt Dyke, Mario Caldato Jr. e soprattutto i Dust Brothers, che avevano realizzato tra il 1987 e l'anno successivo pezzi psichedelici di carattere strumentale. Fu soprattutto Adam Horovitz a rimanere estasiato dall'originalit\u00e0 dei loop, dopo che ne ascolt\u00f2 casualmente un paio a una festa in un locale di Los Angeles; chiese a Dyke chi ne fosse l'autore, e alla sua risposta, con cui precisava di averli realizzati insieme agli altri ragazzi, insistette perch\u00e9 ne potesse ascoltare altri.\nFu proprio Dyke, amico comune di Yauch e Diamond, a fare conoscere loro il tastierista di San Paolo e i Dust Brothers (Easy Mike e Giz), con cui s'instaur\u00f2 un interessante sodalizio che sfoci\u00f2 nel disco \"Paul's Boutique\", pubblicato dalla Capitol il 25 luglio 1989. L'album prese vita in alcuni mesi nell'appartamento di Dyke, adibito temporaneamente a studio di registrazione; in quel periodo, i Beastie Boys affittarono a Los Angeles una casa presso il quartier generale della Grasshopper Unit, mantenendone come nome quello della coppia (\"The Grassholf\") che vi aveva abitato in precedenza. Il disco fu molto diverso da quello di due anni prima; in esso si mescolano sonorit\u00e0 funk, soul e rock, con un elevato numero di campionamenti (da Johnny Cash - maestro indiscusso della musica country - ai Beatles, dai Pink Floyd ai Led Zeppelin e a moltissimi altri artisti ancora) e di stili, a sovrapporsi e intercambiarsi di canzone in canzone. In una pubblicazione del 2006 realizzata dal critico musicale Dan LeRoy riguardo al disco (e riaggiornata nel 2014 in occasione dell'anniversario dei 25 anni dall'uscita dell'album con il titolo: \"For Whom The Cowbell Tolls - 25 Years of Paul's Boutique\"), si stimano all'incirca trecento campionamenti adoperati dalla band e dallo staff di produzione durante le sessioni di registrazione in studio del lavoro. I Beastie Boys hanno sempre dichiarato di avere corrisposto tutti i dovuti indennizzi agli autori originali delle varie opere da cui furono estratti i \"samples\"; a tal proposito Micheal Diamond ha dichiarato anni dopo nell'autobiografia \"Beastie Boys Book\" pubblicata nel 2018 che la realizzazione di \"Paul's Boutique\" cost\u00f2 alla band \u00abla perdita di centinaia di migliaia di dollari che furono inizialmente pagati dalla Capitol e che poi i Beastie Boys dovettero restituire alla propria casa discografica tramite prelievo dalle royalties dell'opera loro spettanti\u00bb.\nNel maggio 2012, a pochi giorni di distanza dalla scomparsa di Adam Yauch, i Trouble Funk, tra le pi\u00f9 importanti band della scena go-go funk di Washington, citarono in giudizio i Beastie Boys proprio per questioni relative al copyright perch\u00e9, a dire dei membri del gruppo, alcuni loro brani, ossia la hit del 1982 \"Drop The Bomb\" insieme alle altre loro canzoni \"Say What\" e \"Let's Get Small\" sarebbero stati illegalmente campionati in \"Hold It Now Hit It\" e \"The New Style\" su Licensed To Ill e in \"Car Thief\" e \"Shadrach\" su Paul's Boutique. Nel 2015 il giudice titolare del caso ha assolto i Beastie Boys da ogni accusa mossa nei loro confronti. All'epoca dell'uscita di Paul's Boutique, il pubblico non seppe per\u00f2 apprezzare lo sforzo compositivo dei Beastie Boys, che pagarono probabilmente la scelta di accantonare la loro immagine di machi; dalle catene, gli anelli voluminosi e i giubbotti di pelle si pass\u00f2 cos\u00ec a camicie hawaiane, occhiali scuri e semplici jeans. Fu cos\u00ec che i membri del gruppo si guadagnarono finalmente il rispetto del mondo discografico statunitense, che qualche tempo prima, riferendosi al loro primo lavoro, li aveva definiti come \"Tre idioti che hanno realizzato un capolavoro\"; ebbene questo antipatico appellativo era stato s\u00ec rimosso, ma a spese di fama e successo, che vennero improvvisamente a mancare. L'album, pur vendendo quasi un milione di copie ed entrando nelle classifiche, anche se di soppiatto, con la loro hit \"Hey Ladies\" (raggiunse la 36\u00aa posizione nella speciale classifica del \"The Billboard Hot 100\" del 1989 e il 10\u00ba posto nelle \"R&amp;B charts\" dello stesso anno), fu un fallimento commerciale.\nL'ottima fattura dell'album fu riconosciuta solo tanti anni dopo, quando il successo internazionale tornato a sorridere ai Beastie Boys port\u00f2 a un recupero del loro materiale uscito in precedenza. Solo a quel punto la critica rivalut\u00f2 il disco, ancora oggi ritenuto uno dei migliori album hip hop di sempre. L'inconfutabilit\u00e0 di questa affermazione \u00e8 dimostrata dalle prestigiose classifiche redatte dalle principali riviste musicali negli ultimi anni, che inseriscono \"Paul's Boutique\" nel novero degli album ad avere inciso di pi\u00f9 sulla storia della musica. Nei dettagli, il disco fu classificato:\nIl 19 luglio 2019 i Beastie Boys hanno annunciato, in occasione del trentennale dell'album, la pubblicazione in formato digitale di sei EP legati all'epoca di Paul's Boutique contenenti remix, live, b-sides e qualche inedito del periodo dell'uscita dell'opera: \"An Exciting Evening At Home With Shadrach, Mesach, Abdenego\"; \"Love American Style Ep\"; \"Hey Ladies\" (Remixes); \"Shadrach\" (Remixes); \"Shake Your Rump\" (Remixes); \"Looking Down The Barrell Of A Gun\" (Remixes).\nIl ritorno agli strumenti e la collaborazione con Money Mark.\nDopo il parziale fallimento di \"Paul's Boutique\" i Beastie Boys si rimisero subito al lavoro, trasformando il loro \"loft\" di L.A. in uno studio di registrazione, fornito all'esterno di una rampa per skateboard e di un campo da pallacanestro, la grande passione dei Beastie. Alla fine del 1989 il gruppo riprese in mano gli strumenti musicali che giacevano in cantina da diverso tempo, per provare di nuovo insieme dopo tanti anni. L'esperimento fu positivo, anche se inizialmente non aveva come obiettivo quello di realizzare nuovi brani, ma di capire se vi fossero nel gruppo le stesse sensazioni positive di un tempo. Intanto i Beastie cominciarono ad ascoltare musica funk degli anni sessanta, dalla quale trassero grande ispirazione per il prosieguo della loro carriera musicale, ispirazione che li convinse che nella formazione corrente mancava qualcosa. Infatti, si sent\u00ec la mancanza di suoni che n\u00e9 chitarra n\u00e9 basso potevano fornire: su consiglio di Mario Caldato, il tecnico del suono che aveva organizzato la struttura dell'album precedente, i Beastie Boys contattarono un suo amico d'infanzia, Mark Nishita, di mestiere carpentiere ma tastierista per diletto. Fu Adam Horovitz a conoscere per primo Nishita, quando lo mand\u00f2 a chiamare per installare a casa sua alcuni mobili e apparecchiature elettroniche; i due cominciarono a discutere di musica, in particolare di jazz e indie rock, generi che li accomunavano, e da l\u00ec a un invito in studio il passo fu breve.\nA un certo punto i Beastie Boys si trasferirono temporaneamente in un piccolo appartamento di propriet\u00e0 di Horovitz per lavorare pi\u00f9 comodamente, ma questa soluzione non risolse il problema di trovare un luogo pi\u00f9 grande dove suonare. Intervenne ancora una volta Caldato, che mise in piedi una grande sala per le registrazioni a casa di Dyke: l'ideale per lavorare in tranquillit\u00e0 e senza problemi di spazi. Fu in questo studio che matur\u00f2 il terzo album in studio dei Beastie Boys, \"Check Your Head\", ancora una volta distante dal disco precedente, come gi\u00e0 accaduto per la seconda uscita rispetto alla prima.\nPrima della pubblicazione i Beastie tornarono a New York, dove furono colpiti dalla tragica morte per overdose del loro amico d'infanzia Dave Scilken, che Horovitz conosceva benissimo avendo suonato con lui nei The Young and the Useless; i funerali dello sfortunato giovane furono per il gruppo l'occasione di riappacificarsi con Kate Schellenbach, che qualche mese prima era stata ingaggiata dai Luscious Jackson come batterista. Michael Diamond intanto, diede prova delle sue spiccate doti manageriali fondando la Grand Royal, casa discografica che sponsorizz\u00f2 immediatamente la nuova uscita del gruppo insieme a diverse altre band, tra cui appunto quella dell'amica di lunga data ed ex membro originale dei Beastie Boys. Diamond realizz\u00f2 anche un'omonima rivista specializzata in interviste ad artisti e inserti di ogni tipo, sia di musica che di abbigliamento.\nIl disco, pubblicato nell'aprile 1992 e prodotto da Caldato, \u00e8 caratterizzato dall'ennesimo radicale cambiamento di genere, stile e mentalit\u00e0. Innanzitutto, dei venti brani che compongono l'album, quelli davvero hip hop si contano sulle dita di una mano; nella restante parte dell'album, si passa velocemente dal jazz al funk, dall'hardcore al rock alternativo, in una distesa multicolore di suoni e grooves che infondono al disco grande ecletticit\u00e0 e sperimentalismo. Brani come \"Pass the Mic\" (buon successo nei locali dance) e \"So What'cha Want\" (92\u00ba posto nelle classifiche statunitensi), dove \u00e8 la potenza delle parole a incidere maggiormente, si alternano a pezzi (semi) strumentali, dove il basso di Yauch e le tastiere di Money Mark - alias Mark Nishita - rivestono un ruolo preminente. Non scompaiono comunque i campionamenti, che talvolta esercitano la parte di protagonisti come in \"Something's Got to Give\", dove la risata malefica che ricorre in continuazione, nata da un'originale \"Smile Machine\" acquistata da Horovitz nell'89, conferisce al brano un'atmosfera di misteriosa e indecifrabile spiritualit\u00e0.\nL'elemento religioso inizi\u00f2 a suscitare l'interesse della band e in particolare di Yauch, che pass\u00f2 in un battibaleno da un estremo all'altro: da \"ragazzaccio\" circondato da ogni tipo di bevanda alcolica e di droga, a musicista colto, attento alle pratiche religiose e rispettato dalle autorit\u00e0 politiche. Uno stile che Yauch da allora ha sempre mantenuto, sapendo conservare grande seriet\u00e0 anche nei momenti in cui, sul palco, ogni rapper si scatena di solito con vocaboli duri e sopra le righe.\nTanta musica suonata, dunque; un fatto inaspettato per chi non si ricordava degli albori della storia del gruppo, e non considerava i Beastie avvezzi a suonare gli strumenti. Tuttavia, mentre i suoni delle origini erano piuttosto grezzi e poco orecchiabili, la nuova musica strumentale \u00e8 fine, elaborata e piacevole all'ascolto. La combinazione tra tastiere, chitarra e basso, senza dimenticare gli scratches di DJ Hurricane e la batteria di Mike D, ottenne l'apprezzamento del pubblico; il disco arriv\u00f2 in cima alle classifiche, anche se vi rimase una sola settimana. Questa volta, a differenza di quanto accaduto per \"Paul's Boutique\", che non fu seguito da un tour promozionale per decisione della Capitol Records, i Beastie Boys partirono dopo cinque anni in tourn\u00e9e: per la prima volta toccarono anche l'Italia, dove ad aprire i loro concerti fu il giovane rapper Frankie hi-nrg mc.\nTerminato il lungo giro per il mondo il 31 dicembre a Detroit i Beastie Boys si separarono per qualche mese; Mike D fu impegnato come gi\u00e0 detto nei suoi progetti editoriali e discografici (spos\u00f2 anche la regista Tamra Davis, da cui ha avuto due figli), Adrock fu condannato a prestare 200 ore di servizi sociali per avere malmenato il fotografo di una rivista scandalistica, mentre MCA si rec\u00f2 in Nepal per attuare la sua conversione al buddismo, religione che infine abbracci\u00f2, sentendo comunanza d'intenti, anche in ambito politico, con il popolo tibetano.\nIl successo delle nuove sperimentazioni e la solidariet\u00e0 verso il Tibet.\nIl momento di grande ispirazione, culminato con l'uscita di \"Check Your Head\", prosegu\u00ec anche nei mesi successivi. I Beastie Boys fecero s\u00ec che il loro parziale rilancio sul mercato musicale, avuto con l'ultima uscita discografica, non s'interrompesse e non costituisse solo una parentesi. Mentre la prima met\u00e0 del 1993 fu trascorsa lontano dagli studi di registrazione, successivamente la band si rimise al lavoro con i suoi fidati collaboratori, ai quali si aggiunse il percussionista afroamericano Eric Bobo, figlio del pi\u00f9 noto Willie. Nel periodo invernale, in Alaska, nei momenti in cui era impossibile praticare lo snowboard per le cattive condizioni meteorologiche, Yauch aveva provato a suonare un nuovo strumento, il contrabbasso, che fu utilizzato in maniera continua nella registrazione del nuovo album (avvenuta in parte a New York, nel quartiere dei Tin Pan Alley, in parte presso i G-Son Studios di Los Angeles).\nPrima della pubblicazione del quarto album in studio, \"Ill Communication\", i Beastie Boys raccolsero i loro vecchi brani, quelli della fase hardcore punk, nell'antologia \"Some Old Bullshit\" (46\u00ba posto nelle classifiche), utile a comprendere le origini artistiche, a molti ignote, del gruppo. All'inizio del 1994 coniarono inoltre il neologismo \"mullet\", indicante una particolare pettinatura di capelli, inserito nella canzone \"Mullet Head\" uscita in formato singolo nel 1995.\nLe ottime vendite del nuovo disco \"Ill Communication\", uscito nel mese di maggio, furono trainate dal singolo \"Sabotage\", divenuto famoso grazie alla geniale interpretazione dei Beastie Boys nel rispettivo video musicale, diretto da Spike Jonze, dove i membri del gruppo, buffamente camuffati in alcune scene da guardie e in altre da ladri, inscenano avventurosi e spiritosi inseguimenti: il loro intento era chiaramente di parodiare i telefilm polizieschi tanto in voga negli anni settanta, come \"Starsky &amp; Hutch\". \"Sabotage\" \u00e8 stata poi inserita alla posizione numero 475 della lista delle 500 migliori canzoni di tutti i tempi secondo Rolling Stone, pubblicata nel novembre 2004. La formula della canzone - pesanti riffs di basso elettrico distorto accompagnati dal suono altrettanto deciso e a tratti stridulo delle tastiere di Money Mark, pur non essendo completamente innovativa visto il precedente di \"Licensed to Ill\", fu azzeccata e la fama acquisita con questo brano si prolung\u00f2 con i singoli successivi, basati sulla commistione di campionamenti e parti strumentali di chitarra, contrabbasso e percussioni. Queste ultime furono usate in abbondanza anche nei brani non o parzialmente cantati che appaiono nell'album, pi\u00f9 numerosi rispetto ai pezzi basati unicamente sui campionamenti prodotti da Hurricane e Mario C.\nL'apporto di Eric Bobo si fa sentire specialmente in \"Sabrosa\", caratterizzata da un inebriante giro di basso a combinarsi con il suono rimbombante delle percussioni, il suono stridente delle tastiere e la precisione dello scratching, e in \"Bobo on the Corner\", dove il nome del musicista non appare a caso, essendo il pezzo suonato quasi per intero con le percussioni. Tra i pezzi strumentali, si possono segnalare anche \"Shambala\" e \"Bodhisattva Vow\", dove abbondano melodie orientali ed esotiche - alla registrazione del primo dei due brani collabora anche un coro di voci tibetane a comporre il suono di sottofondo - ed \"Eugene's Lament\", in cui il \"lamento\" \u00e8 quello del violino di Eugene Gore. Anche Biz Markie, Q-Tip e Amery Smith collaborarono alla produzione dell'album, seppur in maniera minore rispetto agli altri.\nAlla fine i Beastie Boys furono premiati con riconoscimenti di vario tipo da parte di magazine musicali inglesi e statunitensi, mentre non arriv\u00f2 il titolo di migliore video musicale dell'anno per \"Sabotage\" dagli MTV Video Music Awards. I Beastie erano stati nominati in quattro categorie di premi, tutti legati al loro video di spettacolari inseguimenti, ma non ne vinsero neppure uno, superati in due occasioni dagli Aerosmith e altrettante dai R.E.M.. Quando la band di Michael Stipe fu annunciata vincitrice della quarta categoria, quella del migliore regista di video musicali dell'anno e si present\u00f2 sul palco per ricevere la statuetta e ringraziare il pubblico, scherzosamente MCA, truccato da Nathaniel H\u00f6rnblow\u00e9r (fantomatico regista svizzero che aveva firmato con Jonze il video, sotto i cui panni Yauch ha sempre nascosto il suo hobby di regista per i Beastie Boys), insorse contro Stipe e contro l'organizzazione dell'evento, fingendo di essere arrabbiato per l'ennesimo smacco della serata. Il cantante, non conoscendo tanto Yauch quanto la sua abituale mascherata, rimase confuso da quanto avvenuto, non sapendo che la scena era stata organizzata con largo anticipo da Yauch in accordo con MTV; dopo qualche secondo, MCA - H\u00f6rnblow\u00e9r fu accompagnato fuori dal palco da due persone, e solo in quel momento Stipe cap\u00ec di essere stato preso in giro.\nNel 1994 Adam Yauch fond\u00f2 con Erin Potts la \"Milarepa Foundation\", che si occupava di diffondere, tramite eventi musicali e spettacoli, un messaggio di pace e insieme di denuncia per le azioni militari del Governo cinese verso le comunit\u00e0, come quella tibetana, sottoposte forzatamente alla loro giurisdizione. La fondazione, della quale faceva parte anche la futura moglie di Yauch, Dechen Wangdu, impegnata anche lei nel sostenere la causa tibetana, organizz\u00f2 poi una serie di concerti, i \"Tibetan Freedom Concerts\", che si tennero tra il 1996 e il 2001 e videro la partecipazione di tanti artisti impegnati nel sociale. Il pi\u00f9 riuscito di questi spettacoli fu il primo, che attir\u00f2 a San Francisco pi\u00f9 di 100.000 persone, dando vita al pi\u00f9 grande progetto musicale di beneficenza dopo il Live Aid del 1985. Alla buona causa dell'evento, che frutt\u00f2 diversi milioni di dollari da destinare ad associazioni giovanili buddiste e alle autorit\u00e0 tibetane, si aggiunse anche la soddisfazione di vedere la netta ascesa delle vendite discografiche: \"Paul's Boutique\" raggiunse finalmente la notoriet\u00e0, dopo tanti anni di anonimato.\nDal 1994 in poi i Beastie Boys programmarono numerose iniziative nel campo della solidariet\u00e0; nel tour promozionale di \"Ill Communication\", prolungatosi fino al giugno 1995, un dollaro per ogni biglietto venduto (alla fine della tourn\u00e9e furono decine di migliaia) fu dato in beneficenza. Addirittura i proventi dei tre concerti pi\u00f9 importanti (New York, Los Angeles e Washington), con i quali si raccolse la maggiore somma di denaro, furono tutti indirizzati all'erario della fondazione. L'iniziativa fu poi estesa ai Tibetan Freedom Concerts, dove il ricavato della vendita dei tagliandi ebbe lo stesso destino.\nTempo di raccolte e antologie, episodi e comportamenti curiosi.\nNel 1995 i Beastie Boys approfittarono della fama che li aveva investiti per la prima volta dopo tanti anni, pubblicando; un disco live, \"Root Down EP\", contenente le versioni dal vivo di alcuni brani degli ultimi due album e tre versioni differenti della canzone \"Root Down\", singolo estratto da \"Ill Communication\"; un'originale raccolta di canzoni hardcore, scritte in pochi mesi da Michael Diamond e AWOL e pubblicate nell'LP \"Aglio e Olio\".\nI progetti della band differivano da quelli di Mike D, ma gli altri componenti del gruppo non vollero ostacolare le sue intenzioni e parteciparono con sufficiente entusiasmo al progetto, che tutto sommato port\u00f2 via poco tempo alla preparazione del nuovo album in studio. Come precisato qualche anno dopo da Diamond:\nAll'inizio del 1996 i Beastie Boys decisero di partire in un hardcore tour sotto il falso nome di Quasar; nella tourn\u00e9e il trio, partito con Amery Smith e Mario C, tocc\u00f2 anche piccole localit\u00e0 dell'Oceania e del Sud-est asiatico, suonando presso locali e durante feste private. Adam Yauch raccont\u00f2 poi un aneddoto riguardante il lungo giro per il mondo della band, che in Australia ebbe l'onore di suonare su una nave nel corso di una festa in maschera. Naturalmente anche i Beastie Boys dovettero travestirsi e il concorso per il migliore costume and\u00f2 a Mario C, che si era mascherato da vichingo.\nUn altro curioso episodio, capitato qualche tempo prima che l'LP venisse pubblicato, influenz\u00f2 la canzone \"Soba Violence\"; un giorno, mentre i Beastie Boys si trovavano a Tokyo, un ragazzo palesemente ubriaco aveva acquistato un piatto di soba, ma non riusciva a sedersi al tavolino posto accanto alla macchinetta che distribuiva automaticamente il cibo. Money Mark intervenne per aiutarlo, ma ricevette in cambio un violento pugno in faccia; stessa sorte capit\u00f2 a una ragazza del gruppo, il cui fidanzato reag\u00ec sbattendo il \"giovane ubriaco\" sul marciapiede. Il titolo della canzone deriv\u00f2 naturalmente da quanto avvenuto.\nNel mese di maggio fu data alle stampe l'antologia \"The in Sound from Way Out!\", contenente undici pezzi strumentali del gruppo, sommati a due inediti: \"Drinkin' Wine\" e soprattutto \"Son of Neckbone\", canzone ispirata dal brano \"Fried Neckbones\" di Willie Bobo, canzone che Adam Yauch aveva conosciuto tramite Eric. Il brano nacque spontaneamente, in forma di omaggio verso il padre del percussionista, morto a 49 anni nel 1982; a promuovere la produzione della canzone fu Money Mark, che prepar\u00f2 la sua parte, combinata poi con i Timbales di Bobo e con gli altri strumenti.\nPoco dopo Diamond port\u00f2 avanti un progetto personale di musica country, trasformando in maniera radicale la sua immagine di rapper. Pass\u00f2 improvvisamente dal berretto con la visiera al cappello da cowboy, dalla classica cintura al cinturone di pelle, dalle collane ai fazzoletti intrecciati intorno al collo: insomma, cre\u00f2 un personaggio che dur\u00f2 l'arco di cinque anni, giusto il tempo di pubblicare una raccolta di canzoni vagamente di stile country (in realt\u00e0 lo richiamano appena, visto che sono intrise di battute spiritose e divertenti). Adam Yauch fu interpellato a proposito della stravagante trasformazione dell'amico e lo boll\u00f2 come un matto che aveva acquisito un'altra personalit\u00e0 in un incidente e andava assecondato, pena gravi pericoli per la sua salute. In modo ironico, come di consueto, MCA defin\u00ec tragico il periodo in cui Mike D assunse questa nuova identit\u00e0, che comunque abbandonava prontamente quando si trattava di lavorare con i compagni del gruppo.\nMix Master Mike e Alfredo Ortiz per l'exploit di \"Hello Nasty\".\nIl 1997 fu interamente speso nella preparazione del nuovo lavoro, alla quale parteciparono nuovi musicisti: Michael Schwartz, eletto nel 1996 migliore deejay del mondo, che sostitu\u00ec DJ Hurricane, e Alfredo Ortiz a rimpiazzare Eric Bobo, entrato a fare parte del gruppo dei Cypress Hill. Il 14 luglio 1998 fu pubblicato il quinto album in studio del gruppo, \"Hello Nasty\", che a differenza di \"Ill Communication\" riusc\u00ec a entrare nelle classifiche di vendita di mezzo mondo; raggiunse il primo posto in USA, Germania, Inghilterra, Australia, Nuova Zelanda, Paesi Bassi e Svezia, la seconda posizione in Canada e Giappone, e le top ten di Austria, Belgio, Finlandia, Francia, Irlanda, Israele e Svizzera.\nCome avvenuto per il successo di \"Sabotage\" i Beastie Boys percorsero la strada del video musicale divertente e originale; \"Body Movin'\" (ispirato al fumetto italiano \"Diabolik\", con le scene finali riprese dall'omonimo film di Mario Bava), \"Intergalactic\" (in cui un robot guidato da tre scienziati sconfigge un mostro gigante, simile a Cthulhu, che tiene sotto scacco una citt\u00e0 giapponese, con scontri sullo stile dei film kaij\u016b e delle produzioni Tokusatsu) e \"Three MC's and One DJ\" (Mix Master Mike raggiunge dopo una lunga discesa di scale il trio in una saletta di registrazione) vendettero molte copie anche per la grande pubblicit\u00e0 che le sempre pi\u00f9 numerose televisioni musicali fecero a queste canzoni. Escludendo dal calcolo i singoli si arriv\u00f2 in tutto a 4.500.000 album venduti, considerando che a una settimana dall'uscita nei negozi di dischi erano gi\u00e0 state vendute quasi 700.000 copie.\nLa maggiore novit\u00e0 musicale del disco, al quale collaborarono per tre canzoni la cantante dei Cibo Matto, Miho Hatori e il produttore e musicista giamaicano Lee \"Scratch\" Perry, fu l'abbondanza di suoni elettronici, frutto dell'interesse maturato da Adam Horovitz verso sintetizzatori, drum machine e sequencer. L'album \u00e8 come al solito multigenere; l'hip hop old school di \"The Move\" fa da contrappeso al soul e al jazz di \"Picture This\", mentre i suoni elettronici e i campionamenti di \"Intergalactic\" - di cui \u00e8 stata fatta anche una versione insieme a Herbie Hancock chiamata \"Intergalactic Rockit\" - e \"Body Movin'\" si accordano con le metriche delle parole, particolarmente incisive in \"Three MC's and One DJ\". Quest'ultimo brano \u00e8 unico nella produzione discografica dei Beastie Boys, visto che non ci sono n\u00e9 strumenti musicali n\u00e9 tanto meno campionamenti, ma solo lo scratching di Mix Master Mike. Rispetto a prima, la figura del deejay non \u00e8 pi\u00f9 nascosta, ma anzi, con Schwartz acquista un ruolo di primo piano: dall'arrivo del nuovo dj, ogni spettacolo dei Beastie \u00e8 preceduto da un suo showcase, in cui questo talentuoso deejay mescola abilmente numerosi brani tratti da album di vari generi (pop, rock, funk, electro, blues, rap e molto altro).\nIl nuovo lavoro dei Beastie Boys fu riconosciuto meritevole di diversi premi. Innanzitutto la band ricevette agli MTV Video Music Awards 1998 il \"Video Vanguard Award\", uno speciale riconoscimento istituito per premiare i gruppi musicali che avessero offerto un grande contributo al mondo dei video. Durante lo show i Beastie interpretarono due canzoni dal vivo, e al momento della premiazione pronunciarono, per bocca di MCA, un breve discorso in difesa dei musulmani, attaccando il pensiero comune degli Americani di considerarli tutti terroristi, senza distinguere tra persone oneste e disoneste. Tale apologia segu\u00ec i tragici attentati alle ambasciate statunitensi del 1998, dopo i quali vi fu un incremento dei timori dell'opinione pubblica statunitense nei confronti del mondo musulmano, poich\u00e9 erano stati degli integralisti islamici a organizzare e mettere in pratica tali attentati.\nUn'altra occasione per ribadire ancora una volta il proprio impegno politico e sociale fu l'edizione successiva degli MTV Video Music Awards, che vide i Beastie Boys ricevere il premio per il migliore video hip hop dell'anno 1999 per la canzone \"Intergalactic\". Adam Horovitz sal\u00ec sul palco insieme ai compagni e si rivolse a tutti gli artisti presenti in sala, perch\u00e9 in futuro garantissero al pubblico accorso ai loro concerti maggiore sicurezza, dopo gli eventi riprovevoli del Festival Woodstock '99. I Beastie Boys vinsero anche il premio come \"Best Rap\" agli MTV Europe Music Awards '98 e due Grammy Awards nell'edizione del 1999, per il migliore album alternative e per la migliore performance rap in \"Intergalactic\". I Beastie Boys divennero i primi - e gli unici fino a ora - a guadagnare contemporaneamente due Grammy per questi generi musicali.\nIl 1999 fu l'anno della tourn\u00e9e pi\u00f9 lunga della loro carriera, che li vide spesso suonare di fronte a decine di migliaia di spettatori, in arene provviste di spettacolari coreografie, di un palco girevole e di decine di telecamere, per il grande interesse delle televisioni verso il nuovo \"fenomeno\" Beastie Boys. Questi ultimi approfittarono della notoriet\u00e0 per porgere le proprie scuse ufficiali, tramite una lettera al \"Time Out New York\", agli omosessuali per i comportamenti sessisti dei tempi di \"Licensed to Ill\". Adrock scrisse per conto della band:\nI Beastie Boys diedero alle stampe, nel 1999, il loro primo Greatest Hits, \"\"; la raccolta raggiunse il 20\u00ba posto della \"Billboard 200\" e il sesto nelle vendite su Internet e il nuovo singolo, \"Alive\", si piazz\u00f2 a ridosso della top ten della \"Billboard's Modern Rock chart\". Inoltre i Beastie furono tra i primi a realizzare un sito web, nel quale misero a disposizione dei fan le versioni \"live\" di alcune loro canzoni, da scaricare gratuitamente con un semplice \"click\". Per questa idea il gruppo fu citato in un articolo del \"The Wall Street Journal\".\nI Beastie Boys prestarono poi le loro voci per interpretare se stessi nel cartoon statunitense Futurama per la puntata \"Il viaggio infernale\", dove i personaggi Fry, Leela e Bender assistono, presso il Madison Square Garden, a un concerto del trio di New York, che interpreta le canzoni \"Super Disco Breakin\"', \"Intergalactic\" e \"Sabotage\". Il 28 settembre 1999 il gruppo suon\u00f2 \"Radio, Radio\" con Elvis Costello durante le celebrazioni del 25\u00ba anno del Saturday Night Live. Nel corso della serata i Beastie Boys, introdotti da due presentatori, si apprestavano a suonare la loro hit \"Sabotage\", quando Costello si precipit\u00f2 all'improvviso sul palco, spinse via Adam Horovitz e inizi\u00f2 a suonare gli accordi di chitarra del suo pezzo, con il trio che accompagn\u00f2 con i propri strumenti il musicista per tutta l'esibizione.\nL'anno successivo il gruppo strinse amicizia con i Rage Against the Machine e progett\u00f2 con loro un lungo tour, che per\u00f2 non part\u00ec a causa di un grave incidente occorso a Michael Diamond, che cadde dalla bicicletta procurandosi una distorsione alla spalla. Alla fine dell'anno, proprio quando la guarigione di Diamond avrebbe permesso di iniziare la tanto attesa tourn\u00e9e, i RATM si sciolsero facendo sfumare definitivamente il progetto. Intanto, dalla passione di Adrock per la musica elettronica era scaturito un progetto musicale alternativo con Amery Smith, iniziato nel 1997 e interrotto quattro anni dopo con la pubblicazione di due album e un tour estivo in USA, Giappone ed Europa. Il 2000 fu anche l'anno dell'uscita del primo DVD: \"Beastie Boys Video Anthology\" \u00e8 una raccolta di diciotto video, fornita di materiale esclusivo, tra cui commenti ai filmati, la possibilit\u00e0 di vederli da diverse angolazioni, remix delle canzoni e informazioni sulle attivit\u00e0 extra musicali del gruppo.\nL'attivismo politico contro George W. Bush e il sesto album.\nAll'inizio del 2001 Michael Diamond fu costretto a dichiarare il fallimento della Grand Royal, inevitabile per l'enorme quantit\u00e0 di debiti accumulati nel corso dei dieci anni precedenti. L'iniziativa editoriale, che era stata voluta fortemente dal rapper, non riusc\u00ec mai a decollare per le insormontabili difficolt\u00e0 incontrate nello strappare artisti alla concorrenza, fatto che alla GR non diede mai la possibilit\u00e0 di attirare un vasto pubblico. Il fallimento dell'azienda, che nel bene e nel male aveva segnato la storia recente dei Beastie Boys, non fu per\u00f2 l'evento peggiore dell'anno. Gli attentati dell'11 settembre 2001 scossero profondamente la band, che al momento dell'attacco alle Torri Gemelle si trovava nel suo studio di New York.\nSubito dopo gli attentati la band organizz\u00f2 con The Strokes, Cibo Matto, N.E.R.D, The Roots, Michael Stipe, Moby e molti altri lo spettacolo \"New Yorker's Against Violence Concert\" (28 - 29 ottobre, presso l'Hammerstein Ballroom), i cui proventi - 125.000 Dollari in tutto - furono destinati alle organizzazioni benefiche \"New York Association for New Americans\" e \"New York Women's Foundation Disaster Relief Fund\".\nIl biennio 2002-2003 fu un accrescersi di polemiche e critiche all'amministrazione Bush, finch\u00e9 i Beastie Boys ripresero a scrivere nuove canzoni nei loro studi di registrazione nuovi di zecca, gli Oscilloscope Laboratories, realizzati in un locale dei bassifondi di Manhattan. Progettarono quindi di realizzare un disco di critica politica - piano poi realizzato solo in parte - ma non aspettarono troppo tempo per fare sentire la propria voce, scrivendo una canzone contro la guerra intitolata \"In a World Gone Mad\", messa gratuitamente a disposizione degli internauti sul loro sito e su quello della \"Milarepa Foundation\".\nLa canzone era rivolta soprattutto al Presidente, le cui minacce di intervenire militarmente in Iraq contro il regime di Saddam Hussein si stavano facendo sempre pi\u00f9 forti. L'astio dei Beastie Boys nei confronti dei Partito Repubblicano e della dittatura cinese fu dimostrato anche ai Tibetan Freedom Concerts tenutisi a Tokyo e Taiwan, dove inoltre i Beastie colsero al volo l'occasione di fare sentire la voce della sofferenza dei tibetani a un pubblico che, per ragioni geografiche e culturali, poteva percepire il problema con maggiore partecipazione emotiva rispetto all'audience statunitense.\nA marzo la decisione del presidente degli Stati Uniti di invadere l'Iraq - stessa sorte, per motivi diversi, era capitata due anni prima all'Afghanistan - fu percepita dal gruppo come un grave errore; l'opinione dei Beastie Boys, e di una parte dell'opinione pubblica americana, era che la discesa in campo dell'esercito per stanare Saddam Hussein e le sue presunte armi di distruzione di massa fosse un pretesto per appropriarsi con la forza delle immense risorse petrolifere irachene.\nDopo la breve esibizione di Las Vegas, il 25 aprile, in memoria del deejay dei Run DMC Jam Master Jay, il giorno dopo la band partecip\u00f2 al Coachella Valley Music and Arts Festival, rassegna musicale in cui i Beastie si alternarono \"on the stage\" con artisti rock e hip hop come Red Hot Chili Peppers, Badly Drawn Boy, N.E.R.D, The Music, Sonic Youth e White Stripes. Sul palco i Beastie Boys, per voce di Mike D, si rivolsero al pubblico prendendo parola contro il Presidente:\nDurante il viaggio di ritorno Adrock, MCA e Mike D si fermarono per qualche giorno a Indio, una piccola cittadina della California, suonando i propri pezzi pi\u00f9 celebri in compagnia di musicisti hip hop emergenti.\nIntanto il compositore statunitense James Newton aveva intentato una causa al trio, colpevole a suo dire di avere utilizzato senza permesso un estratto del suo brano di flauto traverso \"Choir\", in \"Pass the Mic\", brano contenuto nell'album \"Check your Head\". Newton, deciso ad andare sino in fondo, cerc\u00f2 in ogni modo di ottenere un rimborso ma rimase deluso dalla sentenza, emanata nel mese di novembre, con cui il gruppo fu totalmente scagionato dalle accuse. Diamond spieg\u00f2 che a quel tempo Newton aveva dato alla sua casa discografica il permesso di utilizzare la sua musica e lo stesso fece l'etichetta con i Beastie Boys: per l'esito felice del processo, il gruppo espresse la propria soddisfazione.\nLa notizia di un imminente scioglimento della band, diffusasi in breve tempo su internet, fu subito smentita dai Beastie Boys che annunciarono in gennaio l'uscita di un nuovo album, rivelando di stare per tornare con canzoni dal tenore strettamente hip-hop, accantonando per il momento gli strumenti musicali. Per questo motivo scelsero di fare temporaneamente a meno sia di Money Mark che di Alfredo Ortiz: tale esclusione fu solo momentanea, poich\u00e9 entrambi i musicisti furono assoldati per il tour seguente. Con la preziosa collaborazione di Mix Master Mike la band realizz\u00f2 un buon numero di canzoni immesse in parte nel nuovo album in studio, il sesto per i Beastie Boys, intitolato \"To the 5 Boroughs\". I \"cinque quartieri\" a cui fa riferimento il titolo sono Brooklyn, Bronx, Queens, Manhattan e Staten Island, i sobborghi della citt\u00e0 di New York a cui la band legarono i ricordi dell'infanzia nella canzone \"An Open Letter to NYC\", una vera e propria dichiarazione d'amore nei confronti della citt\u00e0 e del suo recente dolore. A lanciare il disco fu il singolo \"Ch-Check It Out\", che raggiunse la vetta di diverse classifiche: stesso destino per l'album, al primo posto nelle classifiche di vendita di Canada, USA ed Europa, e il secondo in Australia.\nIl regista svizzero Nathanial H\u00f6rnblow\u00e9r, alias Adam Yauch, dopo \"Hello Nasty\" gir\u00f2 un altro paio di video deliranti. Oltre a quello della canzone di lancio, caratterizzato da scene surreali che ricalcano i testi altrettanto insoliti, molto particolare fu quello di \"Triple Trouble\", dove i Beastie Boys, vestiti con tute di colore verde pisello, vengono trascinati a forza dallo scimmione Sasquatch nella sua caverna, per praticare ginnastica e suonare con il mostro. Gli altri singoli estratti dal disco, provvisti del rispettivo video musicale, furono \"An Open Letter to NYC\", \"Rhyme the Rhyme Well\" e \"Right Right Now Now\", unica canzone tra queste socialmente impegnata.\n\"To the 5 Boroughs\", seguito da una tourn\u00e9e mondiale che dur\u00f2 quasi un anno, fu recensito positivamente dalla maggior parte della critica, e Rolling Stone lo premi\u00f2 con l'unico \"5 stelle / 5\" del 2004. La rivista pubblic\u00f2 inoltre un sondaggio, che inser\u00ec i Beastie Boys nella classifica dei pi\u00f9 grandi artisti di tutti i tempi, al 77\u00ba posto.\nL'unico problema legato al disco fu legato alle lamentele di tantissimi fan britannici, che protestarono contro la band e la Capitol Records per il fatto che l'inserimento del CD nel lettore del computer causava l'installazione di spyware, software che provocano l'invio di dati a vari siti e organizzazioni senza il benestare da parte dell'utente. I Beastie Boys respinsero le accuse, affermando di non essere stati informati di questo dalla loro casa discografica, a cui addossarono la responsabilit\u00e0 dell'accaduto, che alla fine non si assunse nessuno. Tuttavia questi inconvenienti si registrarono solo in Inghilterra, mentre nel resto del continente non si verific\u00f2 alcun problema.\nI Beastie Boys furono anche candidati agli MTV Europe Music Awards nelle categorie \"Best hip hop\" e \"Best group\", ma non si aggiudicarono neppure uno dei due premi. La cerimonia di consegna delle statuette, che si svolse a Roma il 18 novembre 2004, fu caratterizzata da una spettacolare esibizione dei Beastie che vestiti con giacca, cravatta, panama e occhiali scuri, interpretarono \"An Open Letter to NYC\" spostandosi con il monopattino da un lato all'altro del palco.\nIl 14 giugno 2019, in occasione del quindicesimo anniversario dell'uscita dell'opera, i Beastie Boys hanno rilasciato in formato digitale una versione speciale dell'album, in cui oltre alle quindici tracce originariamente incluse all'epoca della sua uscita sono aggiunti altri dodici brani (in parte remix di canzoni gi\u00e0 presenti nell'album), ricavati da edizioni speciali e b-side dei singoli del disco.\nIl film-documentario dei fan e il primo album in studio completamente strumentale.\nAlla fine del 2005, per celebrare i 24 anni dalla fondazione del gruppo, la Capitol Records pubblic\u00f2 il greatest hits \"Solid Gold Hits\", uscito in due formati: uno provvisto del solo CD con le quindici canzoni pi\u00f9 famose, l'altro provvisto in pi\u00f9 di un DVD contenente i rispettivi video.\nLa vena sperimentale dei Beastie Boys continu\u00f2 anche nel 2006, quando Adam Yauch e gli altri finirono di realizzare il \"documentario\" - poi pubblicato a luglio in DVD - \"Awesome...I Fuckin' Shot That!\", risultato della registrazione del concerto che la band aveva interpretato due anni prima al Madison Square Garden di New York. In quell'occasione cinquanta fortunati spettatori che avevano inviato la loro disponibilit\u00e0 via e-mail, furono dotati di una telecamera a testa per riprendere lo spettacolo. Il resoconto della serata fu ottenuto da MCA mescolando in un unico filmato le riprese degli spettatori, che avevano registrato lo show da tantissime angolature diverse. Il rapper-regista firm\u00f2 il documentario inserendo anche gli aspetti pi\u00f9 esilaranti della serata, compresi quelli che non riguardavano quanto successo sul palco; un fan, per esempio, si assent\u00f2 temporaneamente dalla sala principale dell'edificio per andare in bagno, ed ebbe l'idea di riprendere con la videocamera il getto di urina, mentre in sottofondo si sentivano le voci dei rapper: l'originale spezzone fu alla fine inserito nel film.\nNel corso della serata apparvero anche alcuni personaggi famosi; Doug E. Fresh sul palco, mentre Ben Stiller e sua moglie, poi intervistati alla fine del concerto da uno spettatore, tra il pubblico.\nIl documentario fu successivamente proiettato nei cinema statunitensi, per partecipare poi ad alcuni festival cinematografici, anche europei, compreso il festival internazionale del film di Roma nella categoria \"Extra\". I Beastie Boys approfittarono degli spostamenti della programmazione del film di teatro in teatro, iniziando un tour promozionale per gli Stati Uniti, spostandosi infine in Sudamerica.\nI Beastie Boys si rimisero al lavoro alla fine dell'anno, quando si trasferirono in pianta stabile nei loro studi di New York con Money Mark e Alfredo Ortiz per scrivere nuove canzoni. Nel gennaio 2007 Michael Diamond, intervistato, rivel\u00f2 che era in cantiere un album \"diverso da tutto ci\u00f2 che abbiamo fatto fino ad ora\" e per il quale \"parecchi fan si arrabbieranno con noi\". \"The Mix-Up\", il settimo album in studio della band, usc\u00ec il 22 giugno e non fu recensito positivamente da buona parte della critica, sorpresa probabilmente dall'ennesima rivoluzione melodica compiuta dalla band. A fare da contraltare alle recensioni di Pitchfork Media e soprattutto NME, che defin\u00ec il disco \"ripetitivo e bidimensionale\" e lo bocci\u00f2 senza appello, fu il giudizio espresso da AllMusic e IGN, i quali riconobbero ai Beastie Boys il merito di avere mescolato con notevole abilit\u00e0 suoni jazz, funk, R&amp;B e blues in un disco psichedelico e caratterizzato da \"ottimi\" giri di basso e dal \"geniale\" apporto di Money Mark.\nIl 7 luglio la band sal\u00ec sul palco inglese del Live Earth insieme a Foo Fighters, Duran Duran, James Blunt, Metallica e molti altri per sensibilizzare l'opinione pubblica sulle tematiche ambientali; l'esibizione fu piuttosto breve e i Beastie interpretarono \"Sabotage\", \"So What'cha Want\", \"Off the Grid\", \"Intergalactic\" e \"Sure Shot\".\nIl 21 settembre, sul sito internet di MTV, fu battuta la notizia secondo cui i Beastie Boys avrebbero pubblicato presto una nuova versione del loro ultimo album, comprendente anche le parti cantate e alla quale avrebbero partecipato Joe Cocker, M.I.A. e Lily Allen; tuttavia, a distanza di molto tempo da queste dichiarazioni, il progetto non ha ancora visto luce. Pochi giorni dopo, i Beastie furono nominati con Madonna per entrare nella Rock and Roll Hall of Fame, ma alla fine furono preferiti loro altri artisti, tra cui la stessa cantante.\nI Beastie Boys si riscattarono pi\u00f9 tardi, quando furono candidati nelle categorie \"Best Pop Instrumental Performance\" (\"Off the Grid\") e \"Best Pop Instrumental Album\" (\"The Mix-Up\") ai Grammy Awards 2008. Il 10 febbraio Adrock, Mike D e MCA hanno ricevuto il secondo premio, mentre il primo \u00e8 andato a Joni Mitchell. Due settimane dopo Adam Yauch, intervistato da Rolling Stone, ha rivelato che la band sta lavorando a un nuovo album, la cui uscita sarebbe prevista per l'inizio del 2009.\nIl 29 aprile la band ha aderito all'iniziativa promossa da Google, con la quale gruppi musicali come i Beastie Boys, i Coldplay e i The John Butler Trio hanno dato ai fan la possibilit\u00e0 di personalizzare la propria homepage con immagini, disegni e foto degli artisti.\nAlla fine del mese di gennaio 2009 i Beastie Boys, per celebrare i vent'anni dall'uscita del loro pi\u00f9 apprezzato album \"Paul's Boutique\", hanno messo a disposizione dei fan una nuova versione del disco, scaricabile (a pagamento) direttamente dal sito internet ufficiale della band e messo in commercio negli USA sia in formato CD che su vinile a partire dal 10 febbraio. Per l'occasione la band ha anche rivoluzionato la homepage della propria pagina web, concedendo ai visitatori la possibilit\u00e0 di esplorare digitalmente il quartiere newyorchese di Brooklyn partendo dalla \"Boutique di Paul\", da cui prende nome il disco, inserire foto e racconti legati a esso, ascoltare tutte le canzoni e vedere i relativi video di cui alcuni fino a ora poco noti, giocare a ping pong con i componenti della band e molto altro ancora.\nNuovo album, malattia di Adam Yauch e inserimento nella Rock and Roll Hall of Fame.\nIl 25 maggio 2009 i Beastie Boys annunciano al \"Late Night\" di Jimmy Fallon che il 15 settembre dello stesso anno avrebbero pubblicato il nuovo album in studio, dal titolo \"Hot Sauce Committe, Pt. 1\". Inizialmente il titolo doveva essere \"Tadlock's Glasses\" (ovvero \"gli occhiali di Tadlock\"). Tale nome \u00e8 stato spiegato dal membro della band Adam Yauch:\nI Beastie Boys sono per\u00f2 costretti a rimandare l'uscita dell'album per il peggiore dei motivi: Adam \"MCA\" Yauch ha infatti rivelato in un annuncio ufficiale che dovr\u00e0 sospendere i suoi impegni professionali per via di un cancro alla gola che ha appena scoperto di avere. In un video postato sul sito ufficiale dei Beastie Boys Adam racconta della sua malattia, rassicurando i fan e spiegando che il tumore \u00e8 localizzato in una ghiandola salivare e che quindi non c'\u00e8 rischio per la sua voce.\nL'anno successivo, il 10 ottobre, i Beastie Boys hanno annunciato che l'album verr\u00e0 pubblicato nella primavera del 2011, sar\u00e0 composto da 16 tracce e si intitoler\u00e0 \"Hot Sauce Committee Part Two\". Poco dopo sono state rilasciate le date ufficiali di uscita del nuovo disco: 27 aprile 2011 per il Giappone, 29 aprile in Europa, e 3 maggio negli Stati Uniti. Il nuovo album viene promosso per mezzo dei singoli \"Lee Majors Come Again\", \"Too Many Rappers\" (registrata con il rapper Nas), \"Make Some Noise\" e \"Don't Play No Game That I Can't Win\" (registrata con la musicista Santigold). L'album ottiene un discreto successo, anche grazie al video promozionale di \"Make Some Noise\". Esso \u00e8 una sorta di proseguimento del video di una delle primissime canzoni dei Beastie Boys, \"(You Gotta) Fight for Your Right (to Party)\", in cui i componenti della band (impersonati dagli attori Seth Rogen, Danny McBride e Elijah Wood) abbandonano la festa e continuano a festeggiare e a dimenarsi per tutta la citt\u00e0. Con il loro ottavo album i Beastie Boys sono riusciti a superare i 40 milioni di dischi venduti nel mondo.\nNel dicembre del 2011 arriva un prestigioso premio per la carriera del gruppo: l'inserimento nella Rock and Roll Hall of Fame. La band viene presentata e inserita il 14 aprile 2012 dai rapper Chuck D e LL Cool J, ma non si esibisce in quanto non al completo; Adam Yauch sta infatti ancora combattendo la sua battaglia con il cancro, e nello stesso giorno si trova ricoverato al Presbyterian Hospital di New York. Mike D e Ad-Rock si limitano a leggere un discorso scritto da Adam Yauch, e lasciano cantare alcune delle canzoni della band ai musicisti Black Thought, Travie e Kid Rock.\nLa morte di Adam Yauch e la fine dei Beastie Boys.\nAdam Yauch \u00e8 morto il 4 maggio 2012, all'et\u00e0 di appena 47 anni, sconfitto dal cancro contro il quale combatteva dal 2009. Poche settimane dopo la morte di MCA, il 24 maggio, l'amico e compagno della band Mike D rilascia un'intervista a \"Rolling Stone\" dichiarando che i Beastie Boys hanno registrato della nuova musica alla fine del 2011, dopo l'uscita di \"Hot Sauce Committee Part Two\", anche se non \u00e8 stato indicato se e quando queste registrazioni verranno rilasciate. Nel corso della stessa intervista Mike D ha inoltre sostenuto che i Beastie Boys, a causa della morte di MCA, si scioglieranno, anche se lui si \u00e8 dichiarato aperto a fare nuova musica con Ad-Rock in futuro.\nIl 3 maggio 2013 i membri rimasti della band annunciano che un parco giochi per bambini a Brooklyn \u00e8 stato rinominato in onore di Adam Yauch.\nL'anno successivo, a giugno, Mike D ha dichiarato che n\u00e9 lui n\u00e9 Horovitz avrebbero continuato a produrre musica sotto il nome Beastie Boys per rispetto di MCA, il che ha decretato ufficialmente lo scioglimento della band.\nMorte di John Berry.\nIl 19 maggio 2016 muore all'et\u00e0 di 52 anni il fondatore dei Beastie Boys, John Berry, a causa di una tipologia di demenza neurodegenerativa. A darne il triste annuncio \u00e8 stato il padre.\nBeastie Boys Book.\nIl 30 ottobre 2018 \u00e8 stato pubblicato il libro autobiografico \"Beastie Boys Book\". L'opera, lunga ben 592 pagine, \u00e8 una raccolta di memorie e curiosit\u00e0 (con l'aggiunta di alcuni particolari rimasti finora sconosciuti) riguardo alla storia e alla carriera della band che i due rimanenti membri dei Beastie Boys Micheal Diamond e Adam Horovitz hanno iniziato a scrivere negli anni successivi alla morte di Adam Yauch. Per la promozione del libro (di cui \u00e8 uscita anche una versione audiobook che ha riscosso critiche favorevoli da parte delle organizzazioni mediatiche, tanto da essere incluso tra le nomination per l'\"Audiobook of the Year\"), Diamond e Horovitz hanno intrapreso un giro di presentazione lungo sei date.\nBeastie Boys Story.\nNel marzo 2019 \u00e8 stata ufficializzata la realizzazione una serie di eventi di spettacolo live che si sarebbero tenuti il mese successivo chiamati \"Beastie Boys Story: \u201ca 2 person 1 man show about 3 kids who started a band together\u201d\". Inizialmente previsti in una tappa a Filadelfia e due a Brooklyn, visto il successo riscosso ne \u00e8 stata aggiunta ancora un'altra nel distretto newyorchese. Negli show il regista Spike Jonze (che aveva realizzato il celebre video di \"Sabotage\") svolge il ruolo di direttore e conduttore mentre Micheal Diamond e Adam Horovitz si alternano nel raccontare le vicende della band davanti al pubblico con in sottofondo schermi che proiettano varie immagini dei Beastie Boys di cui molte estratte da clip e live del gruppo e anche frammenti del film del 1989 \"Lost Angels\" in cui Horovitz \u00e8 protagonista, con intermezzi musicali facenti riferimento ai loro lavori. Alla fine dello show (di circa quattro ore di durata), un'automobile vintage decorata con la scritta \"RIP MCA\" viene parcheggiata al di fuori della sede dell'evento da dove il pubblico sta sfollando come tributo in memoria di Adam Yauch.\nStile e influenze.\nLook e vestiario.\nI Beastie Boys hanno saputo, nell'arco della loro pi\u00f9 che venticinquennale carriera, rinnovare profondamente il loro stile e il modo di presentarsi al pubblico. Nei primi anni ottanta, agli albori della storia del gruppo, i Beastie seguivano l'abbigliamento imperante tra i musicisti hardcore punk, costituito da jeans trasandati, borchie e maglie dai colori sgargianti oppure scuri, modo di vestire cambiato gradatamente fino al successo di \"Licensed to Ill\". Nel 1985 i membri della band cominciarono a indossare giubbotti di pelle, cappellini con visiera, jeans stretti, occhiali scuri e vistosi anelli al dito (Mike D in particolare), diventati un marchio di fabbrica della band per qualche anno. I Beastie Boys abbandonarono questa immagine nel periodo di \"Paul's Boutique\", quando si vestivano generalmente con abiti casual e camicie hawaiane, ma la riassunsero in parte nei primi anni novanta, nei quali il berretto acrilico in finta lana divenne una prerogativa per Yauch e Diamond, mentre Horovitz prefer\u00ec conservare l'icona che aveva acquisito nel periodo precedente, cambiando solo i pantaloni, un po' pi\u00f9 ristretti rispetto a prima.\nLa combinazione t-shirt-jeans caratterizz\u00f2 la fase successiva, tra il 1994 e il 1998, dopodich\u00e9 i Beastie Boys cominciarono a esibirsi con strane tute monocolore, verde rosso o blu, particolarit\u00e0 che divenne consuetudine a seguito del grande successo dei video di \"Intergalactic\" e \"Triple Trouble\"; nel primo, in particolare, il trio si veste con tute bianche interrotte da bande gialle contornate di nero nella parte superiore, elmetto bianco e stivali gialli con il tacco nero, dando vita a una moda che avrebbe portato molti fan a creare abiti simili da indossare ai loro concerti. Negli ultimi anni, invece, i Beastie Boys hanno cercato di assumere una figura pi\u00f9 professionale esibendosi, a partire dagli MTV Europe Music Awards di Roma del 2004, in abito completo insieme al panama. A tale abbigliamento si sono adeguati anche i collaboratori, a eccezione di Mix Master Mike, che tende al contrario a mantenere un \"look\" pi\u00f9 consono alla figura del deejay, con cappellino e maglietta o camicia su un paio di jeans.\nI cambiamenti musicali maturati di album in album.\nI Beastie Boys nacquero come gruppo hardcore punk, ma repentina fu la svolta verso i suoni pi\u00f9 ritmati dell'old school hip hop, a cui approdarono dopo averli mescolati in un genere a parte da cui nacquero negli anni novanta nu metal e rapcore. La loro musica \u00e8 molto composita, poich\u00e9 il gruppo non si \u00e8 quasi mai limitato a comporre basi sulle quali scrivere i testi, ma ha utilizzato abitualmente gli strumenti musicali; non \u00e8 un caso che parte della discografia sia caratterizzata da raccolte di brani dove compaiono stabilmente chitarra elettrica, batteria e basso, oltre a percussioni e tastiere. Secondo la critica, il merito principale dei Beastie Boys \u00e8 stato quello di sapere cambiare, non dimenticando per\u00f2 completamente i progressi dei lavori precedenti e riadattandoli con le idee partorite in vista di ogni nuovo lavoro.\nSeguendo un ordine cronologico, album per album, \u00e8 possibile fare una lista della giungla di generi musicali diversi in cui i Beastie Boys, alcune volte di getto, altre a piccoli passi, si sono addentrati. Mentre i dischi delle origini risentirono dell'influenza di band come Bad Brains e The Germs, che spopolavano allora tra gli appassionati dell'hardcore punk, \"Licensed to Ill\" fu l'album che segn\u00f2 la fusione tra rock e hip hop e che cre\u00f2 un coacervo di suoni che soltanto i Run DMC avevano esplorato prima dei Beastie Boys. Invece \"Paul's Boutique\" nacque dalla collaborazione con i Dust Brothers, che avevano realizzato tantissimi campionamenti dove spadroneggiavano suoni elettronici e psichedelici. Essi furono utilizzati in abbondanza nel nuovo disco, che present\u00f2 tuttavia pezzi che ne facevano completamente a meno; basti pensare all'ultima lunga canzone dell'album, \"B-Boy Bouillabaisse\", costituita da tanti brevi brani nella maggior parte dei quali la base fu interamente realizzata con la tecnica dello scratching da DJ Hurricane. Da allora la musica dei Beastie Boys cominci\u00f2 a influenzare una folta schiera di artisti, rap e non.\nCon \"Check your Head\" si ebbe un ulteriore implemento dei suoni utilizzati; dalle atmosfere melodiche e \"jazzate\" dei brani strumentali ai suoni duri e grezzi di \"Time for Livin\", dal rock di \"Gratitude\" (lo stesso accordo di chitarra ripetuto all'infinito) al rap \"old school\" di \"Pass the Mic\", dove le potenti e rimbombanti voci del trio mettono in ombra la base. \"Ill Communication\" fu la continuazione delle sperimentazioni del disco precedente, con l'aggiunta della spiritualit\u00e0 delle canzoni a cui collabor\u00f2 l'orchestra tibetana e del rock aggressivo di \"Tough Guy\" e \"Heart Attack Man\". Il tono duro e \"cattivo\" del disco scomparve nei tre album successivi, diversi per vari motivi ma comuni da questo punto di vista; \"Hello Nasty\" fu arricchito con suoni elettronici, elaborati da Mario C con Adam Horovitz e \"vintage\", questi ultimi riapparirono diverse volte a partire da \"The Mix-Up\", dopo essere scomparsi nel sesto album \"To the 5 Boroughs\", costituito unicamente da samples. Infatti l'ultimo lavoro dei Beastie Boys \u00e8 interamente strumentale e risente del prezioso apporto di Money Mark, ad alternare i giri di basso con i suoni generati dal suo organo e dalle sue tastiere.\nL'estrema ecletticit\u00e0 del gruppo, dimostrata di album in album, \u00e8 testimoniata dall'ispirazione che band ed artisti estremamente diversi tra loro hanno tratto dalla musica dei Beastie Boys: Gorillaz, De La Soul, The Bloodhound Gang, Cypress Hill, Eminem, Limp Bizkit, Kid Rock, Hed P.E. e molti altri sono stati influenzati, chi pi\u00f9 chi meno, dalla musica del trio e da essa sono partiti per creare un proprio percorso musicale."}
{"id": "90284", "revid": "125995095", "url": "https://it.wikipedia.org/wiki?curid=90284", "title": "Pirelli", "text": ""}
{"id": "90286", "revid": "1825398", "url": "https://it.wikipedia.org/wiki?curid=90286", "title": "A Coru\u00f1a", "text": "A Coru\u00f1a (in castigliano \"La Coru\u00f1a\") \u00e8 un comune della Spagna nordoccidentale, capoluogo della provincia omonima nella comunit\u00e0 autonoma della Galizia. \u00c8 la citt\u00e0 pi\u00f9 popolata della Galizia..\nIl suo nome ufficiale \u00e8 solo in gallego come previsto dalla \"Legge di normalizzazione linguistica\" del 1983.\nToponimo.\nOrigine.\nCi sono molte teorie sul nome della citt\u00e0, che affondano le proprie radici su culture completamente diverse: indeuropee, celtiche e latine.\nChi pensa che il toponimo derivi addirittura da Roma antica, sostiene che in origine il nome del luogo fosse \"acrunia\", che in latino significa \"penisola\", ottenendo in seguito l'articolo e divenendo \"Crunia\". Stessa applicazione del concetto viene fatta ad \"Agrela\" (diminutivo in latino di \"Agra\", \"terra da coltivazione\") divenuta Grela. Ai tempi di Ferdinando II di Le\u00f3n (XII secolo) apparve documentato il toponimo Crunia, precisamente in un manoscritto del 1262 che riporta \"la Cruina\". I nomi Curunia, Crunnia e Crunna sono ugualmente frequenti nel medioevo.\nSempre di origina latina sarebbe la parola \"corona\" (\"porre in alto\"), che avrebbe sub\u00ecto numerose varianti in lingua galiziana: Curuto, Curota, corote, coroa. Ha corrispondenza toponomastica anche in altri luoghi europei, inglesi, svedesi e cechi.\nPer altri (ad esempio Caridad Arias) Coru\u00f1a si basa sul nome di corono o Cronos, chiamato spesso Acor\u00e1n, Gron, Goron, Gronwy (in lingua gallese). C'\u00e8 da ricordare che le Colonne d'Ercole furono talvolta chiamate Colonne di Crono. Questi nomi si riferiscono alla divinit\u00e0 celeste suprema della mitologia greca, Crono appunto, il cui nome ha come radice il termine greco \"\u1f04\u03ba\u03c1\u03bf\u03c2\" col significato di \"alto\", \"elevato\", \"monte\", da cui derivano i nomi di Acre, Accra ed acropoli.\nLa forma celtica del nome Cronos \u00e8 \"cruinne\", antica divinit\u00e0 suprema equivalente del Saturno romano. Data la tendenza celtica di anticipare la \"i\" desinenziale, questo nome equivarrebbe a Crunni, forma molto vicina alle forme Cruni e Cru\u00f1a medievali.\nUn toponimo tipico celtico \u00e8 anche \"clunia\", che potrebbe aver portato a Crunnia, Cru\u00f1a, Curu\u00f1a e Coru\u00f1a. Del resto ci sono localit\u00e0 con nomi similari, come Coru\u00f1a del Conde che era \"Clunia Sulpicia\", o Quinta da Corunha in Portogallo, originata sembra da una famiglia de A Coru\u00f1a gallega.\nAltra teoria suppone una derivazione del toponimo Coru\u00f1a da \"Cornia\" attribuendolo a \"corno\" geografico: anche la Cornovaglia, storica regione britannica avrebbe una derivazione simile. La parola latina \"cornus\" deriverebbe a sua volta dal greco, precisamente dalla parola Kerne: in effetti molti storici greci, come Esculapio e Diodoro Siculo, parlano di una zona africana costiera chiamandola \"kerne\" da \u03ba\u03b5\u03c1\u03b1\u03c2 (keras). Anche una parola celtica ha la stessa radice e stesso significato, \"kernyw\".\nUn'altra articolata teoria punta sulla radice preromana Cor- (talvolta Car-) con il significato di \u00abroccia, durezza, pietra sul mare\u00bb. Varie parole celtiche e mediterranee suggeriscono la radice indoeuropea. La coincidenza dei toponimi su questo tipi di regioni marittime hanno del resto lo stesso suffisso: valgano come esempio Corcubi\u00f3n, Corme, Cari\u00f1o, Carnota, Corrubedo.\nTalvolta esiste la denominazione A Cru\u00f1a / A Crunha, caduta per\u00f2 molto in disuso.\nDenominazione ufficiale.\nNel caso del municipio, nel novembre 2004 la giunta approv\u00f2 un accordo in seduta plenaria per adattarsi alla \"Ley de Grandes Ciudades\" per stabilire la co-ufficialit\u00e0 di entrambe le forme. Questa decisione di ammettere la doppia denominazione in ambito municipale \u00e8 stata annullata dal Tribunale Superiore, il quale ha ritenuto un'eccedenza di poteri del municipio derogare una disposizione della \"Lei galega 3/1983\", la quale nell'art.10 stabilisce \u00abos top\u00f3nimos de Galicia ter\u00e1n como \u00fanica forma oficial a galega\u00bb.\nLa forma gentilizia degli abitanti de A Coru\u00f1a \u00e8 \u00abcoru\u00f1eses\u00bb o \u00abcoru\u00f1esas\u00bb, sia in galiziano sia in castigliano: da notare che in entrambe le lingue non \u00e8 presente l'articolo. Col termine \u00abcoru\u00f1o\u00bb (spesso storpiato in koru\u00f1o) si indica invece un argot caratteristico della citt\u00e0.\nAraldica civica.\nLo stemma de A Coru\u00f1a \u00e8 uno scudo azzurro con al centro la Torre di Ercole, noto monumento simbolo della citt\u00e0, colorata d'argento e posta su una formazione di scogli recanti un teschio. Il tutto \u00e8 circondato da sette conchiglie dorate, mentre lo stemma nel complesso \u00e8 sormontato dalla corona reale spagnola.\nGli elementi sono di facile interpretazione: la \"Torre di Ercole\", faro di circa 2000 anni e di origine romana, \u00e8 il pi\u00f9 famoso monumento della citt\u00e0 e considerato un vero e proprio simbolo. Gli scogli rappresentano il territorio della citt\u00e0, posta su un promontorio impervio sul mare. Pi\u00f9 incerto il teschio, che dovrebbe raffigurare la pericolosit\u00e0 delle acque marine della citt\u00e0, richiamando il nome della costa, Costa della Morte.\nLe conchiglie rappresentano le tappe del Cammino di Santiago di Compostela: A Coru\u00f1a non \u00e8 propriamente posta sul tragitto originale, ma non di rado i pellegrini deviano qualche giorno visitando la citt\u00e0 e il mare.\nLa bandiera della citt\u00e0 \u00e8 un semplice drappo violetto con al centro lo stemma cittadino.\nGeografia fisica.\nLa citt\u00e0 si estende a partire da una penisola a forma di T ed \u00e8 caratterizzata da numerose colline poco ripide (Monte Alto, Santa Margarida, Eir\u00eds, A Zapateira) integratesi a partir dagli anni '40 al nucleo della citt\u00e0 vecchia che sorge nell'istmo pianeggiante, oppure sono state convertite in aree verdi (Bens, Monte San Pedro); la maggior parte della zona de Os Cant\u00f3ns e del porto \u00e8 stata invece strappata al mare.\nIl comune occupa una superficie di 36,8\u00a0km\u00b2 e ha 243.320 abitanti (2004).\nClima.\nLa citt\u00e0 si trova sulla costa atlantica ed ha un clima mite in estate e non eccessivamente freddo in inverno, con abbondanti precipitazioni durante tutto il corso dell\u2019anno. Il suo clima \u00e8 oceanico temperato con influenze mediterranee (specificamente \"Csb\" nella Classificazione dei climi di K\u00f6ppen)\nStoria.\nSituata nel Magnus Portus Artabrorum dei geografi classici, e di probabile origine celtica, fu attivo porto all'epoca romana e ne conserva il famoso faro. Nel Medioevo appartenne prima all'arcivescovo di Compostella, poi alla corona di Castiglia e Leon. Sede delle Cortes nel 1520, respinse nel 1589 un assalto del pirata Drake (secondo la tradizione grazie a una donna, Mayor Pita) e nel 1639 un altro assalto franco-olandese. Nel 1728 fu favorita dall'apertura dei commerci con l'America. Nel 1809 fu teatro di un'aspra battaglia fra l'esercito napoleonico di Soult e quello inglese di sir John Moore, che mor\u00ec in combattimento. Nella guerra civile del 1936 cadde fin dai primi giorni in potere dei franchisti.\nEconomia.\nLa scarsezza del suolo e la necessit\u00e0 di crescita urbana fanno s\u00ec che i terreni della citt\u00e0 assumano maggior valore come aree edificabili. \nQuesto comporta che l'agricoltura \u00e8 sviluppata solo nei pochi comuni della provincia.\nAl contrario, molto sviluppata \u00e8 la pesca, come accade in tutte le citt\u00e0 ed in tutti paesi galiziani. La pesca \u00e8 un'ottima risorsa lavorativa sia per i pescatori che vivono di essa, sia per le industrie dedite alla conservazione e alla creazione del ghiaccio.\nQuesto fa s\u00ec che il settore dei servizi sia quello predominante nella citt\u00e0 e dell'area metropolitana circostante (costituita dai municipi di Arteixo, Culleredo, Cambre, Oleiros, Sada, Carral e Bergondo) e che funzionalmente ha assunto il ruolo di metropoli regionale, la cui influenza si manifesta non solo nell'area citata, ma anche nella comunit\u00e0.\nSociet\u00e0.\nEvoluzione demografica.\nA Coru\u00f1a \u00e8 una citt\u00e0 estranea al processo di rinforzamento delle aree metropolitane, tendenza che si va sviluppando in altre citt\u00e0 europee. La citt\u00e0 e l'area urbana metropolitana ha visto un incremento di abitanti.\nMonumenti e luoghi d'interesse.\nArchitetture religiose.\nConsiderata la chiesa pi\u00f9 antica della citt\u00e0, \u00e8 in stile romanico ed \u00e8 caratterizzata da una facciata con rosone, un portone a sesto acuto e figure grottesche.\nLa chiesa, situata all'interno della zona vecchia della citt\u00e0, venne edificata tra il XII e il XIII secolo, terminata ufficialmente nel 1302, e diventata collegiata nel 1411.\nA suo tempo seconda parrocchia per importanza della citt\u00e0, \u00e8 caratterizzata da una struttura romanica con pianta a tre navate senza crociera con colonne inclinate.\nAl suo interno sono conservate opere che vanno dal XII al XV secolo e il Museo d'Arte Sacra. Esternamente \u00e8 caratterizzata sulla facciata principale da un rosone ogivale, e sul retro vi si trova la torre campanaria, risalente al XV secolo.\nLa Igrexa e Convento de San Domingos \u00e8 una chiesa barocca del XVIII secolo che ha la torre pi\u00f9 alta del centro storico di A Coru\u00f1a. All'interno si trova la cappella dedicata alla \"Madonna del Rosario\", patrona della citt\u00e0.\nNelle vicinanze vi \u00e8 la Piazza di Santa Barbara, dove una fondazione religiosa \u00e8 stata fondata nel XV secolo. Un convento con un chiostro \u00e8 stato costruito qui due secoli pi\u00f9 tardi.\nIn stile barocco gallego del XVIII secolo ed edificato su progetto di Domingo de Andrade, \u00e8 un edificio caratterizzato al suo interno da una struttura a tre navate, con lussureggiante arredamento. La facciata, caratterizzata da colonne giganti, \u00e8 chiaramente di influenza compostelana.\nAll'interno sono conservate le sculture di Sant'Agostino, San Francesco Saverio e dell'Immacolata Concezione dello scultore gallego Ferreiro (S. XVIII) e anche sculture della Vergine della Consolazione e S. Rita.\n\u00c8 dichiarata patrimonio di interesse culturale dal 1975.\nLa chiesa, di origine medioevale, venne totalmente ricostruita nella met\u00e0 del XVIII secolo. Internamente \u00e8 caratterizzata da una struttura a navata unica con cappelle laterali, tra cui quella della cappella della \"Vergine Addolorata\", di grande devozione a A Coru\u00f1a. Al suo interne sono degne di nota anche le decorazioni, in particolare per quelle sviluppate sopra le porte laterali del presbiterio, datate 1704-1867.\nSport.\nLa citt\u00e0 \u00e8 conosciuta anche per la propria compagine calcistica, il Deportivo La Coru\u00f1a, che \u00e8 stato per molti anni protagonista della massima divisione spagnola. Fondato nel 1906, il club ha attraversato una storia modesta per quasi tutto il secolo, soprattutto nel periodo grigio tra il 1972 e gli anni '80. Il club \u00e8 riuscito per\u00f2 a riprendersi successivamente, scrivendo pagine di calcio spagnolo ed europeo all'apice della sua storia, tra gli anni 1990 e 2000: in particolare ha vinto il Primera Divisi\u00f3n 1999-2000 (Spagna), due Coppe del Re (1995 e 2002) e tre Supercoppe di Spagna (1995, 2000 e 2002). Ha partecipato a cinque edizioni consecutive della UEFA Champions League dal 2000 al 2005 arrivando anche in semifinale nel 2003-2004 a spese di squadre blasonate come e .\nLa squadra gioca in bianco ed azzurro le partite casalinghe nello Stadio Riazor, impianto di 34.600 spettatori, scelto anche per il campionato del mondo 1982."}
{"id": "90287", "revid": "767487", "url": "https://it.wikipedia.org/wiki?curid=90287", "title": "Il portinaio", "text": "Il portinaio (\"The New Janitor\") \u00e8 un film del 1914 scritto, diretto, montato e interpretato da Charlie Chaplin. Prodotto dalla Keystone Pictures Studio, il cortometraggio fu completato il 3 settembre 1914 e distribuito negli Stati Uniti dalla Mutual Film il 24 settembre. Durante la produzione di questo film (in particolare mentre girava la scena del licenziamento), secondo la sua autobiografia, Chaplin si rese conto di \"essere in grado di suscitare il pianto, oltre che il riso\". In italiano \u00e8 stato trasmesso in TV col titolo Charlot portiere.\nTrama.\nCharlot \u00e8 il custode di un palazzo di uffici. In uno di essi, un dirigente riceve una lettera da parte di un certo Luke Connors che lo invita a pagare in giornata i suoi debiti di gioco, pena l'esposizione pubblica degli stessi. Nel frattempo, Charlot fa accidentalmente cadere dalla finestra un secchio d'acqua che finisce in testa al direttore dell'azienda, e viene licenziato. Intanto il dirigente indebitato, sollecitato da Connors, decide di rubare i soldi che gli servono dalla cassaforte del direttore approfittando di una sua assenza, ma viene colto in flagrante dalla segretaria. Il dirigente la immobilizza e la minaccia con una pistola, ma la ragazza prima di svenire riesce a suonare il campanello del custode. Charlot, bench\u00e9 licenziato, arriva in soccorso e si impossessa della pistola. Sparando qualche colpo fa accorrere il direttore e un poliziotto, i quali per\u00f2 credono sia lui l'autore della rapina. Fortunatamente la segretaria, rinvenuta, rivela com'\u00e8 andata davvero, cos\u00ec il dirigente viene arrestato e Charlot viene ricompensato.\nDistribuzione.\nData di uscita.\nLe date di uscita internazionali sono state:"}
{"id": "90290", "revid": "599013", "url": "https://it.wikipedia.org/wiki?curid=90290", "title": "Aldo Ossola", "text": "Giocava come playmaker.\nCarriera.\nInizia a giocare a 10 anni nei pulcini della Robur et Fides Varese. Esordisce in serie A con la maglia della Prealpi Varese Robur et Fides. Quando la squadra retrocede nella serie minore passa alla Ignis Varese gi\u00e0 campione d'Italia partecipando alla Coppa Europa con l'americano di Coppa Tony Gennari. L'anno successivo passa al , nel 1968 torna a giocare a Varese dove ottiene tutte le vittorie nella Pallacanestro Varese, dove gioca dal 1968 al 1980 sotto i marchi Ignis, Mobilgirgi ed Emerson.\nSoprannominato \"von Karajan\" per la sua capacit\u00e0 di dirigere il gioco della squadra, crea un asse formidabile con il centro Dino Meneghin e la formazione varesina d\u00e0 vita a scontri memorabili con Milano.\nOssola in maglia biancorossa vince 7 scudetti, 5 Coppe dei Campioni (giocando 10 finali consecutive), 2 Coppe Intercontinentali, 4 Coppe Italia e 1 Coppa delle Coppe.\nHa totalizzato 35 presenze in Nazionale, con la quale ha partecipato alle Olimpiadi del 1972. Per motivi personali, scegliendo di vivere maggior tempo con la propria famiglia, rinuncia alle successive convocazioni con la maglia azzurra.\nHa continuato a giocare fino al 2009 quando, all'et\u00e0 di 64 anni, \u00e8 stato tesserato per la Sporting Varese disputando il campionato di prima divisione.\nHa due fratelli calciatori, Luigi, suo germano, che fu calciatore in serie A, e Franco, consanguineo, che faceva parte del Grande Torino che mor\u00ec a Superga nel 1949.\nIl 7 novembre 2008 \u00e8 stato nominato dal commissario straordinario Dino Meneghin membro dell'Italia Basket Hall of Fame, ed \u00e8 uno dei quattro giocatori italiani, con Meneghin stesso, Antonello Riva e Pierluigi Marzorati a far parte dell'elenco dei 50 contributori (di cui solo 35 giocatori) pi\u00f9 importanti nella storia dell'Euroleague Basketball."}
{"id": "90292", "revid": "1828", "url": "https://it.wikipedia.org/wiki?curid=90292", "title": "Alessandra Cini nei Mari", "text": ""}
{"id": "90293", "revid": "767487", "url": "https://it.wikipedia.org/wiki?curid=90293", "title": "Charlot alle corse", "text": "Charlot alle corse (\"Gentlemen of Nerve\") \u00e8 un film del 1914 scritto, diretto, montato e interpretato da Charlie Chaplin. Prodotto dalla Keystone Pictures Studio, il cortometraggio fu girato in parte sul circuito di Ascot Park a Los Angeles (come gi\u00e0 \"Mabel e Charlot venditori ambulanti\") il 20 settembre 1914 durante una gara benefica con il pilota Bert Dingley; fu completato il 7 ottobre e distribuito negli Stati Uniti dalla Mutual Film il 29 ottobre, mentre in Italia fu trasmesso su Rai 1 il 23 maggio 1970 nel programma \"Oggi le comiche\". In inglese \u00e8 noto anche coi titoli \"Charlie at the Races\" e \"Some Nerve\".\nTrama.\nIl signor Walrus e la sua fidanzata Mabel si recano a vedere una corsa automobilistica, ma sugli spalti Walrus rivolge subito le sue attenzioni verso un'altra donna pi\u00f9 matura. Nel frattempo, il signor Wow-Wow e un uomo corpulento (che aveva avuto un alterco con Walrus) riescono ad entrare di nascosto attraverso un'apertura nella staccionata, frustrando i tentativi di un poliziotto di bloccarli. Wow-Wow semina subito il caos litigando con Walrus ed altri spettatori, ma Mabel \u00e8 divertita dalle sue marachelle. Cos\u00ec, quando Walrus e l'uomo corpulento vengono arrestati dal poliziotto, i due si siedono vicini e cominciano ad amoreggiare.\nDistribuzione.\nData di uscita.\nLe date di uscita internazionali sono state:"}
{"id": "90294", "revid": "712828", "url": "https://it.wikipedia.org/wiki?curid=90294", "title": "Belegost", "text": ""}
{"id": "90295", "revid": "1149807", "url": "https://it.wikipedia.org/wiki?curid=90295", "title": "Takehiko Inoue", "text": "Le sue opere sono orientate principalmente ad un pubblico maschile, ma hanno riscosso un enorme successo di pubblico di tutte le et\u00e0 e di entrambi i sessi.\nBiografia.\nInizia la sua carriera come assistente di Tsukasa H\u014dj\u014d nel 1988. Nello stesso anno avviene Il suo debutto nel mondo delle riviste manga, con la pubblicazione della storia breve \"Kaede Purple\" su \"Sh\u014dnen Jump Magazine\", grazie alla quale trionfa nel concorso \"Tezukashyoh\" (dedicato a Osamu Tezuka). Il protagonista, un giovane ragazzo di nome Kaede Rukawa, sar\u00e0 poi tra i protagonisti di \"Slam Dunk\".\nIl suo primo vero manga pubblicato in monografico \u00e8 \"Chameleon Jail\", uscito nel 1989. In quello stesso anno.\nIl suo maggior successo, che gli ha dato la fama internazionale, \u00e8 \"Slam Dunk\", un manga incentrato sulle vicende di una squadra di pallacanestro liceale, mescolando azione e humor. L'opera \u00e8 diventata un vero e proprio modello per le nuove generazioni di mangaka, ed ha avuto una grande influenza sulla cultura giapponese. Pubblicato per la prima volta nel 1991 in Giappone, il manga \u00e8 stata la prima opera di Inoue ad essere pubblicata in Italia, in 62 numeri, nel periodo ottobre 1997 - giugno 2000, dalla Panini Comics. L'opera ha avuto un enorme successo, tanto da meritare una seconda edizione, in 31 volumi (i \"Tank\u014dbon\" originali), tra il novembre 2001 ed il maggio 2004.\nIl lavoro successivo \u00e8 \"Buzzer Beater\" (1996), un'opera apparsa sul sito ufficiale dell'autore, a colori, in due lingue, giapponese ed inglese, e poi pubblicato in 4 volumi cartacei. Anche in questo caso il tema \u00e8 il basket, uno sport amato dall'autore, per\u00f2 questa volta le avventure narrate riguardano un torneo intergalattico a cui partecipa una squadra di abitanti della Terra. Il titolo \u00e8 un termine americano che indica, in gergo, un canestro segnato allo scadere del tempo.\nAl momento ha due serie in corso di pubblicazione: \"Vagabond\" e \"Real\". Il primo \u00e8 ispirato a \"Musashi\" di Eiji Yoshikawa, e narra, romanzandola, la vita di quest'ultimo ed il suo cammino da ragazzo di campagna a maestro di spada. Per quest'opera ha vinto l'Osamu Tezuka Culture Award nel 2002.\nIl secondo, \"Real\", riporta l'autore al mondo del basket, ma in questo caso il contesto \u00e8 molto diverso dalle spensierate opere precedenti: si parla infatti di basket in carrozzina, ed in realt\u00e0 l'ambientazione sportiva passa in secondo piano rispetto all'aspetto emotivo ed umano della vicenda.\nEntrambi i manga sono tra i pi\u00f9 pubblicati in Giappone, e sono stati editi anche in Italia, sempre dalla Panini Comics, rispettivamente a partire dal 2000 e dal 2004.\nC'\u00e8 da dire che molti ragazzi giapponesi hanno cominciato a giocare a pallacanestro dopo aver letto le sue opere, che hanno contribuito fortemente allo sviluppo di questo sport nel paese asiatico. Riguardo a questo sport, l'autore ha dichiarato: \"Ai tempi del liceo ero nel club di basket, la nostra squadra era davvero pessima ma io mi divertivo da matti\".\nTakehiko Inoue ha una sorella di nome Kikuko Inoue che ha dato la voce a Sunny e Rosemary, due personaggi del videogame \"\" per PS3 di Hideo Kojima."}
{"id": "90296", "revid": "712828", "url": "https://it.wikipedia.org/wiki?curid=90296", "title": "Nogrod", "text": ""}
{"id": "90297", "revid": "219110", "url": "https://it.wikipedia.org/wiki?curid=90297", "title": "Peacelink", "text": "PeaceLink \u00e8 un'associazione eco-pacifista italiana, che dalla sua nascita, avvenuta nel 1991, si propone di fornire informazioni trasparenti sulle guerre e sulle iniziative nonviolente.\nStoria.\nCominci\u00f2 nel 1991 come rete di BBS per lo scambio di messaggi telematici (sull'esempio di Fidonet, con cui condivideva vari nodi).\nPeaceLink significa \"legame di pace\". Nel 1996 la sua storia \u00e8 stata pubblicata sul libro \"Telematica per la pace\" edito da Apogeo, scritto da Carlo Gubitosa, Enrico Marcandalli e Alessandro Marescotti, cofondatore e presidente di Peacelink, e blogger de \"Il Fatto Quotidiano\".\nIl sito web \u00e8 basato sul software PhPeace, realizzato da Francesco Iannuzzelli. Sia i redattori, come i tecnici e i traduttori, non percepiscono contributi: l'intera attivit\u00e0 si configura come \"volontariato dell'informazione\".\nL'attivit\u00e0 pacifista di PeaceLink \u00e8 nata dopo la Prima Guerra del Golfo del 1991 ed \u00e8 proseguita in occasione della Guerra del Kosovo (1999) e in Iraq (2003), in occasione della quale venne raggiunto il picco delle consultazioni del sito. Particolarmente approfondito \u00e8 stato lo studio condotto da PeaceLink sull'uso dell'uranio impoverito, portato all'attenzione dei media attraverso una mappa dei luoghi dove tali armi sono state utilizzate. Inoltre PeaceLink ha svolto una campagna sul rischio di incidente connesso al transito dei sottomarini a propulsione nucleare. \nPeaceLink svolge attivit\u00e0 di supporto a iniziative umanitarie e di solidariet\u00e0 internazionale, in particolare a favore dell'Africa pi\u00f9 povera. Ha sostenuto le iniziative del missionario comboniano Renato Kizito Sesana e della dottoressa Chiara Castellani.\nPeaceLink \u00e8 impegnata anche su questioni ambientali e ha avviato campagne sull'inquinamento da diossina a Taranto, benzo(a)pirene, mercurio e arsenico. Inoltre all'aspetto ambientale \u00e8 stato collegata una costante ricerca sui dati sanitari, focalizzando gli eccessi di mortalit\u00e0 nei quartieri pi\u00f9 vicini al polo industriale di Taranto.\nDiverse agenzie e testate nazionali hanno utilizzato le informazioni elaborate da PeaceLink in particolare sulla vicenda dell'inquinamento a Taranto e sulle sorti dello stabilimento siderurgico. PeaceLink \u00e8 salita alla ribalta nazionale il 27 aprile 2019 quando nella Prefettura di Taranto si \u00e8 svolto un confronto pubblico fra l'allora ministro Luigi Di Maio e Alessandro Marescotti, presidente di Peacelink, che ha accusato il ministro pentastellato di \"pubblicit\u00e0 ingannevole\" a proposito dei dati dell'inquinamento di ArcelorMittal, redarguendolo con le parole \"Mi guardi Ministro\".\nNel novembre 2019 \u00e8 stato avviato \"PeaceLink for Future\", un percorso formativo di cittadinanza attiva, finalizzato all'educazione alla pace, all'ecologia e alla solidariet\u00e0 utilizzando strumenti di formazione a distanza per promuovere seminari, conferenze stampa, incontri, convegni e forum, in diversi luoghi d'Italia. "}
{"id": "90298", "revid": "2225", "url": "https://it.wikipedia.org/wiki?curid=90298", "title": "Inoue Takehiko", "text": ""}
{"id": "90299", "revid": "181699", "url": "https://it.wikipedia.org/wiki?curid=90299", "title": "Santa Croce (Reggio Emilia)", "text": "Santa Croce o Santa Croce esterna (\"Santa Cr\u00f2us\" in dialetto reggiano) \u00e8 un'antica frazione urbana del comune di Reggio Emilia stralciata nel 1914 dai territori parrocchiali di Ospizio e Mancasale. Posta a nord del centro storico, prende il nome da una delle quattro porte della citt\u00e0, Porta Santa Croce. Da non confondere con \"Santa Croce interna\", il quartiere contiguo interno, per\u00f2, al centro storico di Reggio.\nLa frazione perse il carattere di insediamento rurale praticamente dalla sua fondazione, all'inizio del XX secolo, quando furono insediate in loco le Officine Meccaniche Reggiane e, successivamente, il Campo Volo (aeroporto). Da allora il quartiere ha conosciuto uno sviluppo urbano con insediamenti a carattere prevalentemente operaio.\n\u00c8 servita dalla stazione ferroviaria Stazione di Reggio Santa Croce. "}
{"id": "90300", "revid": "486946", "url": "https://it.wikipedia.org/wiki?curid=90300", "title": "Leon Troszki", "text": ""}
{"id": "90303", "revid": "181699", "url": "https://it.wikipedia.org/wiki?curid=90303", "title": "Teatro Ariosto", "text": "Il teatro Ariosto \u00e8 il secondo di Reggio Emilia, dopo il teatro municipale Romolo Valli. Sorge in piazza della Vittoria, nel cuore storico della citt\u00e0.\nStoria e descrizione.\nVenne eretto nel 1878 sulle ceneri del \"teatro della Cittadella\", costruito tra il 1740 e 1741 su progetto di Antonio Cugini e distrutto la notte del 21 aprile 1851 da un incendio. Tracce dello stabile settecentesco sono ancora visibili lungo il colonnato che delimita la parete sud del teatro, affacciata su Corso Cairoli. Il progetto di ricostruzione, realizzato dall'architetto Achille Grimaldi, fu finanziato da Ulderico Levi, esponente di una delle pi\u00f9 importanti famiglie ebraiche della citt\u00e0. Secondo la moda di fine XIX secolo e su richiesta della cittadinanza, l'Ariosto fu progettato come spazio teatrale a destinazione plurima, adatto sia alle rappresentazioni di prosa sia alle esibizioni delle compagnie equestri. L'impianto architettonico segu\u00ec il modello dei politeama inglesi e francesi: la cavea prese forma semicircolare e la struttura a palchi, mantenuta per il secondo ordine, fu sostituita al primo ed al terzo da gallerie uniche.\nNel 1927 il Comune pose mano ad una profonda revisione: venne aggiunto il golfo mistico per l'orchestra, furono eliminate le strutture necessarie agli spettacoli equestri ed esterno ed interno furono decorati ex novo da Anselmo Govi con motivi tardo-liberty; notevole il grande affresco della cupola, raffigurante episodi dell'Orlando furioso e cinto alla base da una fascia in cui sono riportati i versi di apertura del poema. L'ultimo grande intervento di restauro del teatro avvenne nel 1981.\nIl teatro Ariosto ospita ora principalmente allestimenti di prosa; il suo cartellone viene definito dalla direzione artistica della fondazione \"I Teatri\" di Reggio Emilia (www.iteatri.re.it) in sinergia con i programmi del teatro Municipale ed il teatro Cavallerizza-Cesare Zavattini. La capienza del teatro \u00e8 di 780 posti, la stagione di prosa inizia solitamente in novembre per concludersi in marzo."}
{"id": "90304", "revid": "125675356", "url": "https://it.wikipedia.org/wiki?curid=90304", "title": "Isola di San Giulio", "text": "L'isola di San Giulio (in piemontese \"\u00ecsola \u00ebd San Giuli\", in lombardo \"Isola de San Giuli\") \u00e8 l'unica isola del Lago d'Orta e fa parte del comune di Orta San Giulio, in provincia di Novara, in Piemonte.\nGeografia.\n\u00c8 situata a circa 400 metri dalla riva, lunga 275 m e larga 140, e con un perimetro di circa 650 m. \u00c8 presente un piccolo centro abitato in cui gli edifici di maggiore rilevanza storica sono la Basilica di San Giulio e l'abbazia Mater Ecclesiae, costruito sulle rovine di un antico castello e che occupa gran parte della superficie dell'isola. Attualmente l'isola \u00e8 abitata in maniera permanente solo da pochissime famiglie, oltre al monastero. Per il resto si tratta quasi tutte di seconde case, abitate per poche settimane all'anno.\nStoria.\nLe indagini archeologiche hanno dimostrato l'antichit\u00e0 della presenza umana, attestata dal Neolitico all'Et\u00e0 del Ferro.\nSecondo la leggenda della vita di San Giulio in et\u00e0 romana il sito sarebbe stato abbandonato. \u00c8 possibile per\u00f2, bench\u00e9 manchino riscontri archeologici, che l'isola fosse un centro cultuale precristiano. Ci\u00f2 spiegherebbe, sia il motivo per cui l'evangelizzatore decise di costruirvi, verso il 390, la prima chiesa, sia il simbolo adombrato dalla leggendaria infestazione di serpi e draghi. Tali rettili sarebbero quindi una allegoria del Male e, nel caso specifico, secondo i cristiani di quei tempi, del paganesimo. Le indagini archeologiche hanno messo in luce i resti di un'antica chiesa, datata tra la fine del V e il VII secolo, fornendo base storica alla \"Leggenda\".\nSecondo la tradizione fu Onorato, settimo vescovo di Novara che nel VI secolo riconobbe la strategicit\u00e0 della posizione dell'Isola, e in generale dell'area del lago d'Orta, come baluardo difensivo nei confronti di un possibile invasore proveniente dal Sempione e diretto verso le pianure novaresi. Inizi\u00f2 l'edificazione di opere difensive nell'isola che nell'XI secolo venne descritta da Arnolfo come \"inexpugnabile municipium\". Secondo una tradizione tuttora dibattuta il \"castrum\" edificato da Onorato \u00e8 identificato nel castello dell'isola citato dal poeta e vescovo di Pavia Ennodio (\"lib. II Carm\".).\nIl castello incorporava i resti della chiesa eretta da San Giulio all'interno di una torre in seguito trasformata in carcere.\nIn epoca longobarda l'isola era certamente fortificata e, secondo la testimonianza di Paolo Diacono, vi risiedette il Duca Mimulfo definito \"ducem de insula Sancti Iuliani\" (o \"Julii\"), Mimulfo vi venne decapitato nel 590 su ordine di Agilulfo perch\u00e9 ritenuto colpevole di tradimento per aver agevolato (o almeno non impedito) il transito di Audoaldo, condottiero del re dei Franchi Childeberto II. Durante degli scavi effettuati nel 1697 venne rinvenuto un sarcofago in pietra contenente uno scheletro privo di testa e con un'iscrizione \"MEINUL...\" gi\u00e0 scomparsa nel XIX secolo, il sarcofago \u00e8 collocato all'ingresso della basilica e ora utilizzato per le offerte.\nPer quasi quattro secoli non si hanno menzioni dell'isola, la si ritrova citata nel 957 quando in seguito a contrasti con i vescovi-conti di Novara vi si asserragli\u00f2 Berengario II re d'Italia insieme al figlio Adalberto. I due vennero assediati da Liudolfo, figlio di Ottone I imperatore del Sacro Romano Impero chiamato in aiuto dai vescovi-conti, Berengario venne sconfitto ma alla morte di Liudolfo riprese potere fino alla conquista di Pavia (961) da parte di Ottone I. Berengario si ritir\u00f2 nel forte di San Leo mentre sua moglie Willa si rifugi\u00f2 sull'isola portando con s\u00e9 tutti i tesori custoditi nel palazzo di Pavia. In attesa di un lungo assedio ne aument\u00f2 le fortificazioni, il castello venne circondato da mura chiamate \"il muro della regina\".\nL'assedio dell'isola cominci\u00f2 nel maggio del 962, dopo l'occupazione dei castelli della riviera vennero bloccati tutti gli accessi all'Isola che resistette per due mesi ai continui attacchi della flotta imperiale. Sconfitta Willa, Ottone II si impossess\u00f2 dei tesori ma lasci\u00f2 libera la regina di congiungersi con il marito a San Leo. Ottone acconsent\u00ec a tenere a battesimo un bambino nato durante l'assedio, figlio di Perinzia (sorella di Arduino d'Ivrea) e di uno dei difensori dell'isola, Roberto da Volpiano. Il bambino, a cui venne imposto lo stesso nome del figlio dell'imperatore Guglielmo arcivescovo di Magonza, sarebbe diventato poi l'abate Guglielmo da Volpiano.\n\u00c8 del 29 luglio 962 l'atto con cui Ottone II restituisce l'isola ai vescovi-conti e nel contempo dona ai canonici dell'isola due corti del contado di Pombia imponendo loro preghiere quotidiane a suo favore. Questo documento, custodito nella sacrestia della basilica di San Giulio, \u00e8 il primo documento ufficiale attestante il dominio vescovile sulla Riviera di San Giulio. L'isola fu ereditata dall'Imperatore Federico I Hohenstaufen, detto Barbarossa, attraverso la madre, erede degli imperatori Sassoni e Bavaresi.\nDal 1219 i Vescovi di Novara assunsero in fidecommisso da parte degli Svevi, la piena sovranit\u00e0 sul territorio della Riviera di San Giulio, di cui l'isola era il centro religioso e amministrativo. Le attivit\u00e0 economiche si spostarono per\u00f2 gradualmente verso il vicino borgo di Orta, che nel corso del XVII secolo fin\u00ec per dare il nome al lago, che nel medioevo era noto come Lago di San Giulio.\nL'occupazione del castello ebbe un ruolo decisivo durante le turbolenze che videro gli abitanti della Riviera difendere accanitamente la propria libert\u00e0 contro le scorrerie delle milizie mercenarie provenienti dal vicino Ducato di Milano nella prima met\u00e0 del Cinquecento.\nNel 1560 la popolazione si oppose al tentativo di infeudazione da parte del Vescovo di Novara Giovanni Antonio Serbelloni in favore di una famiglia a lui vicina. I vescovi novaresi da quel momento in poi, in seguito alle proteste inviate a Roma, furono obbligati a giurare di non cedere nessuna parte del territorio. Questo episodio sancisce anche l'inizio del lento declino del potere dei vescovi-conti.\nNel corso del Settecento tutta l'area del Novarese pass\u00f2 sotto il dominio del Regno Sabaudo, e nel settembre del 1767 gli abitanti della Riviera giurano fedelt\u00e0 al re nel palazzo vescovile dell'isola. I Vescovi di Novara mantennero comunque il ruolo amministrativo del territorio con il titolo di Principi di San Giulio e d'Orta fino al 1817, perdendo definitivamente tutti i privilegi feudali nel 1819.\nNel 1841 il castello medievale fu abbattuto per far posto al nuovo grande Seminario Vescovile, opera dell'architetto lombardo Ferdinando Caronesi.\nUna strada pedonale percorre l'intero perimetro dell'isola costeggiando le antiche case dei canonici e una delle pi\u00f9 antiche fu di propriet\u00e0 di Cesare Augusto Tallone, costruttore di pianoforti artigianali e accordatore di Arturo Benedetti Michelangeli. Ogni anno vi si tiene un'apprezzata rassegna di concerti. Lungo la strada pedonale sono riportati in pi\u00f9 lingue aforismi sul silenzio e la meditazione.\nNel 1973 venne fondato sull'isola un monastero benedettino, l'Abbazia Mater Ecclesiae, nel quale vengono svolte importanti ricerche, studi e traduzioni di testi antichi.\nIl monastero ha anche un laboratorio di restauro e centro di ricerca e studio sui tessuti antichi. Da alcuni anni il monastero ha sede nell'ex seminario.\nL'isola di San Giulio nella letteratura.\nSull'isola di San Giulio \u00e8 ambientato il romanzo breve di Gianni Rodari \"C'era due volte il barone Lamberto, ovvero, I misteri dell'isola di San Giulio\".\nL'isola \u00e8 citata pi\u00f9 volte nel libro \"Numero zero\" di Umberto Eco, che si chiude con la frase: \"L'isola di San Giulio sfolgorer\u00e0 di nuovo nel sole\".\nDell'isola si citano storie e leggende, essendo meta turistica dei Gibella, in \" Alpinisti ciabattoni\" di Achille Giovanni Cagna\nL'isola di San Giulio nel cinema.\nL'isola di San Giulio \u00e8 stata scelta per le riprese del film \"La corrispondenza\" di Giuseppe Tornatore. Il borgo antico nel film viene chiamato \"Borgo Ventoso\" e sono numerose le scene sulle rive del lago, da e verso l'isola."}
{"id": "90305", "revid": "44627", "url": "https://it.wikipedia.org/wiki?curid=90305", "title": "Est! Est!! Est!!! di Montefiascone", "text": "Est! Est!! Est!!! di Montefiascone \u00e8 un vino bianco italiano originario della Provincia di Viterbo, nell'Alto Lazio a Denominazione di Origine Controllata (DOC). \nLeggenda.\nIl nome di questo vino deriva da una leggenda, secondo la quale nell'anno 1111 Enrico V di Germania stava raggiungendo Roma con il suo esercito per ricevere dal papa Pasquale II la corona di Imperatore del Sacro Romano Impero. Al suo seguito si trovava anche un vescovo, Johannes Defuk, intenditore di vini. \nPer soddisfare questa sua passione alla scoperta di nuovi sapori, il vescovo Defuk mandava il suo coppiere Martino in avanscoperta, con l'incarico di precederlo lungo la via per Roma, per assaggiare e scegliere i vini migliori in ogni luogo in cui passavano. I due avevano concordato un segnale in codice: qualora Martino avesse trovato del buon vino in una locanda, avrebbe dovuto scrivere \"Est\" (parola latina), abbreviazione di \"est bonum\", ovvero \"c'\u00e8 [vino] buono\", vicino alla porta della locanda. Se il vino era particolarmente buono, avrebbe dovuto scrivere \"Est Est\". Il servo, una volta giunto a Montefiascone e assaggiato il vino locale, ne not\u00f2 l'eccezionale qualit\u00e0 e, per comunicarlo, decise di ripetere per tre volte il segnale convenuto e di rafforzare il messaggio con ben sei punti esclamativi: \"Est! Est!! Est!!!\"\nIl vescovo, arrivato in paese, condivise il giudizio del suo coppiere e prolung\u00f2 la sua permanenza a Montefiascone per tre giorni. Addirittura, al termine della missione imperiale vi torn\u00f2, fermandosi fino al giorno della sua morte (avvenuta, pare, per un eccesso di bevute). Venne sepolto nella chiesa di san Flaviano, dove ancora si pu\u00f2 leggere, sulla lapide in peperino grigio, l'iscrizione: \u00abPer il troppo EST! qui giace morto il mio signore Johannes Defuk\u00bb. In riconoscenza dell'ospitalit\u00e0 ricevuta, il vescovo lasci\u00f2 alla cittadinanza di Montefiascone un'eredit\u00e0 di 24.000 scudi, a condizione che ad ogni anniversario della sua morte una botticella di vino venisse versata sul sepolcro, tradizione che venne ripetuta per diversi secoli. Al vescovo \u00e8 ancora dedicato un corteo storico con personaggi in costume d'epoca, che fanno rivivere questa leggenda.\nCaratteristiche organolettiche.\nIl vino a denominazione di origine controllata Est! Est!! Est!!! di Montefiascone, all'atto dell'immissione al consumo, deve possedere le seguenti caratteristiche organolettiche:\nZona di produzione.\nLa zona di produzione \u00e8 situata nei comuni dell'Alta Tuscia: Montefiascone, Bolsena, San Lorenzo Nuovo, Grotte di Castro e Gradoli.\nProduzione.\n\"Provincia, stagione, volume in ettolitri\""}
{"id": "90306", "revid": "125038950", "url": "https://it.wikipedia.org/wiki?curid=90306", "title": "The Works (Queen)", "text": "The Works \u00e8 l'undicesimo album in studio della rock band britannica Queen, pubblicato per la prima volta in LP il 27 febbraio 1984. Il disco prende il nome \"The Works\", da un'esclamazione di Roger Taylor, che alle prime sessioni aveva detto: \u00abLet's give them the works!\u00bb, per riscattare i consensi persi con \"Hot Space\".\nIl disco.\nDopo un anno di pausa, i Queen tornano a registrare un nuovo album in studio. Dall'uscita del precedente album, \"Hot Space\" (1982), in parte un insuccesso commerciale, le cose erano cambiate nel mondo della musica. Nei due anni successivi, Mercury, Taylor, Deacon e May si erano dedicati anche a progetti individuali.\nIn quest'album sono presenti tutti i marchi di fabbrica dei Queen, dagli arrangiamenti ricchi ai virtuosismi vocali ed ai maestosi \"riff\" di chitarra e basso, tornando ad accontentare i critici e i fan pi\u00f9 accaniti rimasti delusi dall'album precedente, diverso dallo stile classico della band. Non mancano per\u00f2 anche qui arrangiamenti pi\u00f9 accostabili alla musica pop che a quella rock. Infatti i pezzi di maggior successo sono \"Radio Ga Ga\" e \"I Want to Break Free\" due pezzi molto ammiccanti ma comunque di grande fattura e tecnicamente complessi, firmati rispettivamente da Taylor e da Deacon. Torna anche lo stile barocco del gruppo che ne aveva contraddistinto i primi lavori con la bellissima ballad \"It's a Hard Life\" di Mercury e Tear It Up la quale aprir\u00e0 tutti i concerti del tour seguente all'album.\nNel 2011 l'album \u00e8 stato rimasterizzato in digitale dalla Island/Universal ed \u00e8 stato distribuito in due formati:\nI brani.\n\"Radio Ga Ga\".\n\"The Works\" si apre con \"Radio Ga Ga\", scritto e composto sulle tastiere da Roger Taylor dopo aver sentito il figlio Felix di 3 anni dire \"radio ca ca\". Lo scrisse a Los Angeles e si chiuse in studio con un Roland Jupiter 8 e una drum machine. Successivamente John Deacon trov\u00f2 una linea di basso adatta. Freddie Mercury ha ricostruito la traccia, sia musicalmente che liricamente. \u00c8 stato comunque accreditato a Taylor poich\u00e9 Mercury era un arrangiatore piuttosto che un co-autore. Fred Mandel, il loro tastierista di sessione, ha messo insieme una traccia addizionale con piano, synth e una parte di basso temporanea. Brian May ha usato un vetrino per il suo assolo di chitarra. Taylor ha cantato tutte le voci secondarie e ha usato un Vocoder durante la canzone. Gran parte della canzone \u00e8 composta da elettronica e sintetizzatori.\n\"Tear It Up\".\nLa seconda traccia, \"Tear It Up\", scritta da May, \u00e8 stata scritta come un tentativo di far rivivere il vecchio suono dei Queen, in particolare con riff dall'intro alla canzone \"Liar\". Quando si esibiva dal vivo durante The Magic Tour, May saltava all'introduzione da \"Liar\" e poi entrava all'inizio della canzone. Presenta percussioni calpestanti simili a \"We Will Rock You\". Nel 2018, oltre 30 anni dopo l'ultima esibizione, i Queen + Adam Lambert hanno riportato in vita la canzone come traccia di apertura del loro tour europeo 2018. La demo presenta May che fa la voce invece di Mercury.\n\"It's a Hard Life\".\nLa terza traccia di \"The Works\", \"It's a Hard Life\", \u00e8 stata scritta da Mercury. May e Taylor hanno dichiarato essere una delle loro canzoni preferite di Mercury, sebbene Taylor abbia ammesso il suo grande dispiacere per il video. May ha contribuito con alcuni dei testi e l'introduzione era basata sul \"Vesti la giubba\" di Ruggiero Leoncavallo, un'aria della sua opera Pagliacci. Mercury suonava il piano e faceva la maggior parte della voce, e istruiva May sulle scale che avrebbe dovuto usare per l'assolo, descritto da May nel programma di chitarra Star Licks come molto \"Bohemian Rhapsody\".\n\"Man on the Prowl\".\nLa quarta traccia, \"Man on the Prowl\", \u00e8 una composizione rockabilly di Mercury a tre accordi. May ha suonato l'assolo usando una Fender Telecaster mentre Mandel ha suonato il finale del piano. Questo era stato programmato come il quinto e ultimo singolo dell'album, con una data di uscita provvisoria del 19 novembre 1984. Le copie promozionali erano state stampate e spedite, ma la band opt\u00f2 per il singolo di Natale \"Thank God It's Christmas\".\n\"Machines\" (o \"Back to Humans\").\nLa quinta traccia di \"The Works\", \"Machines\" (o \"Back to Humans\"), \u00e8 nata da un'idea di Taylor, e May ha collaborato con lui e l'ha terminata. Il produttore Reinhold Mack ha programmato la sintesi \"demolizione\" usando un campionatore CMI II Fairlight, e tutte le voci sono cantate dai tre cantanti del gruppo, tra cui Mercury e May che cantano in armonia e Taylor che esegue le voci robotiche (usando un Vocoder Roland VP-330). Il remix strumentale della canzone campiona parti di \"Ogre Battle\" dal secondo album dei Queen, \"Queen II\", \"Flash\" e \"Goin 'Back\" di Larry Lurex. Questa canzone, insieme a \"Radio Ga Ga\", sono alcuni degli usi pi\u00f9 pesanti dell'elettronica dell'album.\n\"I Want to Break Free\".\nLa sesta traccia, \"I Want to Break Free\" \u00e8 stata scritta da John Deacon. Questa canzone pop \u00e8 nota soprattutto per il suo video, con tutti e quattro i membri dei Queen travestiti da donne, in una parodia della soap opera britannica Coronation Street. L'idea per la clip era di Taylor. Mercury ha commentato che \"Tutti si sono imbattuti nelle loro tute\". Deacon, l'autore della canzone, ha insistito sul fatto che non voleva un assolo di chitarra in pista, quindi un assolo di synth \u00e8 stato suonato da Mandel - dal vivo, tuttavia, May ha suonato l'assolo di chitarra. La versione utilizzata per il singolo e il video promozionale include un ponte di apertura e strumentale (dopo l'assolo del synth) che non fa parte del mix originale.\n\"Keep Passing the Open Windows\".\n\"Keep Passing the Open Windows\" \u00e8 la settima traccia, ed \u00e8 stata scritta da Mercury nel 1983 per il film The Hotel New Hampshire, basato sul romanzo di John Irving. La frase \u00e8 menzionata in diverse occasioni durante il film ed \u00e8 stata, secondo i titoli di apertura, anche coprodotta dal manager della band Jim Beach, che l'ha cambiata per adattarsi meglio all'umore dell'album. Mercury suonava il piano e i sintetizzatori e scriveva i testi dopo aver letto la citazione nel libro.\n\"Hammer to Fall\".\n\"Hammer to Fall\", l'ottava canzone, \u00e8 l'altra canzone rock di May sull'album. Le versioni live erano notevolmente pi\u00f9 veloci e lo cantava anche nei suoi tour da solista. I synth sono suonati da Mandel e la maggior parte delle armonie vocali sono state registrate dallo stesso May, in particolare nel bridge, ad eccezione del testo \"oh no\" che \u00e8 Taylor. La canzone rievoca il vecchio suono dei Queen, con una canzone costruita attorno a un duro riff angolare e muscoloso. La canzone presenta Mercury alla voce solista, mentre fa una chiamata e una risposta con May, che canta il ritornello. Il video musicale della canzone diretto da David Mallet, contiene filmati di un'esibizione della canzone a Bruxelles. \"Hammer to Fall\" \u00e8 stato il preferito del concerto ed \u00e8 stata la terza canzone che la band ha suonato al Live Aid nel 1985. La canzone \u00e8 presente anche nella scaletta di Works Tour e Magic Tour della band nel 1986.\n\"Is This the World We Created...?\".\nL'album si conclude con \"Is This the World We Created...?\", che \u00e8 stato scritto da Mercury e May a Monaco dopo che i due hanno visto un telegiornale sulla povert\u00e0 in Africa; la canzone \u00e8 stata eseguita al Live Aid come encore. Mercury ha scritto la maggior parte dei testi e May ha scritto gli accordi e dato piccoli contributi lirici. La canzone \u00e8 stata registrata con una chitarra Ovation, anche se quando suonava dal vivo May usava la chitarra con corde in nylon Gibson Chet Atkins CE di Taylor. Durante le sessioni di registrazione di questo brano \u00e8 stato registrato un piano, ma alla fine non \u00e8 stato incluso nel mix finale.\nCanzoni e demo inediti.\nLe sessioni di \"The Works\" sono state altamente produttive, risultando in un corpus enorme di materiale scritto e registrato. Solo nove di questi sono stati utilizzati nell'album, ma molti di quelli rimasti sono stati pubblicati in altre forme.\n\"Back to Storm\".\nRitenuto nato dalle sessioni di Works, questo \u00e8 un brano frenetico dominato dal piano e dalla batteria. Esiste solo una versione demo di bassa qualit\u00e0 e si sa molto poco sulla traccia. \u00c8 lungo poco pi\u00f9 di un minuto. Alla fine della traccia, Mercury pu\u00f2 essere sentito dire: \"molto bene, ah, ah. Deve andare da qualche parte, ma proprio, ehm, non lo era\"; il resto del dialogo \u00e8 impercettibile.\n\"I Dream of Christmas\".\nQuando i Queen vollero scrivere un singolo di Natale nel 1984, Taylor scrisse le basi di \"Thank God It's Christmas\" mentre May scrisse \"I Dream of Christmas\". Il gruppo ha quindi dovuto scegliere tra i due e ha optato per il primo brano, che May e Taylor hanno poi scritto insieme. Si dice che \"I Dream Of Christmas\" sia stato registrato dalla band, anche se nulla \u00e8 mai stato confermato. May in seguito ha lavorato a \"I Dream of Christmas\" con la sua futura moglie Anita Dobson, che \u00e8 stata pubblicata come singolo nel 1988 e presenta anche John Deacon.\n\"I Go Crazy\".\nScritto da May qualche tempo nel 1981, il brano \u00e8 stato registrato durante le sessioni dell'album ma non \u00e8 mai arrivato al taglio finale. Fu invece usato come lato B per la versione singola di \"Radio Ga Ga\".\n\"Let Me In Your Heart Again\".\nScritta da May, questa canzone ha subito diverse riscritture e ri-registrazioni prima di essere lasciata incompiuta e successivamente registrata da Anita Dobson, con May, per il suo album del 1988 Talking of Love. Nel 2014, la band ha pubblicato una versione completa della canzone che presenta elementi di una serie di demo Queen della traccia, con nuove voci di supporto di May e Taylor e nuove chitarre del chitarrista sull'album Queen Forever.\n\"Let Me Live\".\n\"Let Me Live\" \u00e8 stato originariamente registrato dalla band nel 1983 come duetto tra Mercury e Rod Stewart. Originariamente presentava anche Jeff Beck alla chitarra. La canzone non fu mai pubblicata, anche se fu rielaborata dalla band per essere inclusa nel loro album in studio Made in Heaven del 1995, pubblicato dopo la morte di Mercury. La versione finita presenta un verso e il coro cantato da Mercury, mentre il resto \u00e8 cantato da May e Taylor. Non si sa perch\u00e9 la versione di Stewart non sia mai stata utilizzata.\n\"Little Boogie\".\nRitenuto originario delle sessioni di Works, si tratta di una versione alternativa per pianoforte di \"Back to Storm\". Non si sa nient'altro sulla traccia.\n\"Love Kills \".\nScritto da Mercury e Giorgio Moroder, \"Love Kills\" \u00e8 stato originariamente registrato per \"The Works\", ma alla fine \u00e8 stato respinto. Fu poi rielaborato come traccia solista di Mercury per l'inclusione nel restauro e nel montaggio di Moroder del 1984 del film muto Metropolis del 1927, e fu anche pubblicato come singolo. Il brano \u00e8 stato successivamente rifatto in una ballata dei Queen e pubblicato sull'album Queen Forever del 2014.\n\"Man Made Paradise\".\nQuesta canzone \u00e8 stata successivamente ri-registrata come traccia da Mercury e pubblicata nel suo album solista del 1985 Mr. Bad Guy.\n\"Man on Fire\".\n\"Man on Fire\", scritto da Taylor, si ritiene sia stato registrato nel 1984 per \"The Works\", prima che fosse ri-registrato e poi pubblicato sul secondo album solista di Taylor, Strange Frontier, quello stesso anno. Una cassetta promozionale per \"The Works\" presenta un elenco di brani molto diverso, in cui appare il titolo. Nulla altro \u00e8 noto sulla traccia, o anche se esiste una versione completa.\n\"Thanks God is Christmas\".\nQuesto brano, scritto da May e Taylor, fu infine pubblicato come singolo di Natale nel 1984, e in seguito apparve come B-side del singolo \"A Winter's Tale\" nel 1995. Fu anche pubblicato come parte della compilation del 1999 Greatest Hits III. Era l'unica canzone di Natale mai registrata dai Queen.\n\"There Must Be More to Life Than This\".\nScritta da Mercury, questa canzone \u00e8 stata originariamente registrata da Mercury e Michael Jackson prima di essere ri-registrata da Queen nel 1981 per il loro album Hot Space. La traccia sarebbe stata poi registrata per chiudere \"The Works\" prima di Mercury e May ha scritto \"Is This the World We Created...?\". Alla fine \u00e8 stato registrato come traccia solista da Mercury e pubblicato nel suo album solista del 1985 Mr. Bad Guy. Nel 2014, una versione rielaborata dei Queen con duetto Mercury e Jackson \u00e8 stata pubblicata sull'album Queen Forever."}
{"id": "90307", "revid": "2178", "url": "https://it.wikipedia.org/wiki?curid=90307", "title": "Mizen Head", "text": ""}
{"id": "90308", "revid": "124808", "url": "https://it.wikipedia.org/wiki?curid=90308", "title": "Est! Est!! Est!!!", "text": ""}
{"id": "90309", "revid": "2039709", "url": "https://it.wikipedia.org/wiki?curid=90309", "title": "Robot industriale", "text": "Un robot industriale \u00e8 un tipo di robot utilizzato nella produzione industriale, per renderla pi\u00f9 rapida e di qualit\u00e0.\nInoltre \u00e8 un manipolatore automaticamente controllato, riprogrammabile, multiscopo, programmabile in tre o pi\u00f9 assi che, fisso sul posto o mobile, sia usato in applicazioni di automazione industriale.\nStoria.\nIl primo esempio di robot industriale secondo la definizione ISO fu creato da \"Bill\" Griffith P. Taylor nel 1937 e pubblicato su Meccano Magazine nel marzo 1938. Il robot fu quindi realizzato con il sistema Meccano, azionato da un motore elettrico. Cinque gradi di libert\u00e0 erano possibili. Una replica di tale robot venne effettuata nel 1997 da Chris Shute.\nGeorge Devol fu il primo a brevettare nel 1954 (ottenuto nel 1961) un robot industriale moderno. La prima azienda a costruirlo fu la Unimation, fondata dallo stesso Devol e da Joseph F. Engelberger nel 1956. Il robot Unimate fu chiamato anche \"programmable transfer machine\" in quanto lo scopo principale era il trasferimento di un oggetto da punto a punto. Vennero utilizzati attuatori idraulici e programmati in \"joint coordinates\", ovvero venivano registrate le posizioni dei giunti nelle varie fasi e poi replicate in serie. L'accuratezza fu di 1/10.000 di pollice Unimation diede successivamente licenza alla produzione di tale robot alla Kawasaki Heavy Industries e GKN. Per un certo periodo fu concorrente la societ\u00e0 Cincinnati Milacron Inc. dell'Ohio. Ma successivamente cambi\u00f2 settore nei primi anni '70 quando la concorrenza giapponese fu particolarmente agguerrita.\nNel 1969 Victor Scheinman alla Stanford University invent\u00f2 Braccio Stanford, elettrico e con sei gradi di libert\u00e0. Questo fu il primo esempio di braccio meccatronico che riusciva a compiere azioni complesse come assemblare e saldare. Scheinman disegn\u00f2 un secondo braccio per il Massachusetts Institute of Technology AI Lab, chiamato \"MIT arm\". Scheinman, dopo aver avuto contatti con Unimation per lo sviluppo della sua idea, vendette il tutto alla Unimation che svilupp\u00f2 ulteriormente il sistema con il supporto della General Motors e pi\u00f9 tardi divenne il robot Programmable Universal Machine for Assembly, robot PUMA.\nIn Europa seguirono altre aziende tra le quali ABB Robotics e KUKA Robotics immessi sul mercato nel 1973. ABB Robotics (ASEA) introdusse IRB 6, il primo a controllo numerico mediante processore. I primi due IRB 6 vennero venduti alla Magnusson di Svezia e installati a gennaio 1974. Nel 1973 KUKA Robotics costru\u00ec il suo primo robot chiamato FAMULUS, con sei assi elettrici.\nAument\u00f2 l'interesse per tali robot da parte di General Electric, General Motors assieme a alla giapponese FANUC Robotics di FANUC LTD. Negli USA vennero fondate aziende come Automatix e Adept Technology, Inc. Nel 1984, Unimation venne acquisita dalla Westinghouse Electric Corporation che successivamente la rivendette alla svizzera St\u00e4ubli nel 1988.\nIl primo esempio di impiego massiccio in Italia \u00e8 in Fiat, dove vengono usati diversi robot per la saldatura sulle vetture con il Robogate, un'invenzione italiana adottata, in seguito, da tutte le industrie automobilistiche. In genere i robot in questi macchinari eseguono il lavoro di imbastitura della scocca, poi la scocca procede uscendo dal sistema e viene saldata da altri robot che effettuano il completamento della saldatura. Un'altra applicazione sui veicoli \u00e8 relativa alle operazioni di verniciatura che, almeno per vari particolari avviene grazie all'impiego di braccia automatizzate.\nI robot, negli ultimi anni, si sono evoluti e sono diventati antropomorfi, aumentando sempre di pi\u00f9 i gradi di libert\u00e0, la precisione, la velocit\u00e0 e la capacit\u00e0 di carico. Adesso i robot svolgono in campo industriale lavorazioni accurate come forature, smerigliatura, fresature, verniciature, smaltature e tagli con il laser e sono dotati di sistemi di visione molto precisi.\nAttualmente i robot antropomorfi, nel campo automobilistico, sono impiegati per la saldatura con sistemi laser e laser estetici con una o pi\u00f9 sorgenti, questa tecnologia consente di ridurre tempi e spazi e aumentare la qualit\u00e0 delle carrozzerie.\nI robot industriali vengono usati massicciamente anche nell'industria per la pallettizzazione e lo stoccaggio, specialmente in aree di lavoro difficili, salvaguardando cos\u00ec la salute degli operai.\nDescrizione.\nDefinizione ISO.\nLa norma ISO TR/8373-2.3 definisce il robot industriale come:\n\"Un manipolatore con pi\u00f9 gradi di libert\u00e0, governato automaticamente, riprogrammabile, multiscopo, che pu\u00f2 essere fisso sul posto o mobile per utilizzo in applicazioni di automazioni industriali\".\nTipi di robot.\nLe configurazioni pi\u00f9 comunemente utilizzate in contesto industriale sono:\nNel contesto della robotica generale, la maggior parte dei robot rientra nella categoria dei bracci robotizzati e possono essere classificati in tre livelli:"}
{"id": "90310", "revid": "110157", "url": "https://it.wikipedia.org/wiki?curid=90310", "title": "Cunter", "text": "Cunter (toponimo romancio; in tedesco \"Conters im Oberhalbstein\", desueto, ufficiale fino al 1943; \"Contra\", desueto) \u00e8 una frazione di 256 abitanti del comune svizzero di Surses, nella regione Albula (Canton Grigioni).\nGeografia fisica.\nCunter \u00e8 situato nella Val Sursette, sulla sponda destra del torrente Giulia. Dista 36\u00a0km da Coira e 41\u00a0km da Sankt Moritz. Il punto pi\u00f9 elevato del territorio \u00e8 sul Piz Mitgel (2\u00a0796\u00a0m\u00a0s.l.m.), sul confine con Albula.\nStoria.\nVi sono tracce di un insediamento durante l'et\u00e0 del bronzo. Nel 1740 Cunter aiut\u00f2 dei militi austriaci a disertare, questa crisi determin\u00f2 il blocco dei rifornimenti da parte dell'Austria. Il villaggio fu pi\u00f9 volte distrutto da incendi negli anni 1754, 1812, 1824 e nel 1896.\nFino al 31 dicembre 2015 \u00e8 stato un comune autonomo che si estendeva per 7,12\u00a0km\u00b2 e che comprendeva anche la frazione di Burvagn; il 1\u00ba gennaio 2016 \u00e8 stato accorpato agli altri comuni soppressi di Bivio, Marmorera, Mulegns, Riom-Parsonz, Salouf, Savognin, Sur e Tinizong-Rona per formare il nuovo comune di Surses.\nSimboli.\nLo stemma rappresenta il busto di san Carlo Borromeo che ne \u00e8 anche patrono.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nDal censimento del 2000 si evince che la maggior parte della popolazione parla il romancio (51%), .\nInfrastrutture e trasporti.\nLa stazione ferroviaria pi\u00f9 vicina \u00e8 quella di Tiefencastel, a 8\u00a0km, mentre l'uscita autostradale di Thusis, sulla A13/E43, dista 20\u00a0km.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "90311", "revid": "110157", "url": "https://it.wikipedia.org/wiki?curid=90311", "title": "Capo Mizen", "text": "Capo Mizen (inglese: \"Mizen Head\"; gaelico: \"Carn U\u00ed N\u00e9id\") \u00e8 il punto pi\u00f9 sud-occidentale e meridionale dell'isola d'Irlanda, situato nella contea di Cork. Si trova a 3,8\u00a0km a ovest di capo Brow, il punto pi\u00f9 meridionale d'Irlanda.\nDescrizione.\n\u00c8 un luogo turistico e presenta sul promontorio che lo contraddistingue una stazione meteorologica, un faro e un segnalatore per imbarcazioni: quest'ultimo \u00e8 anche un museo aperto al pubblico.\nCaratteristici i 99 gradini che conducono alla stazione attraverso gli scogli sull'Oceano."}
{"id": "90312", "revid": "466539", "url": "https://it.wikipedia.org/wiki?curid=90312", "title": "Savognin", "text": "Savognin (toponimo italiano; in romancio \"Suagnign\", in tedesco \"Schweiningen\", desueto, ufficiale fino al 1890, in italiano anche \"Savognino\", desueto) \u00e8 una frazione di 1\u00a0016 abitanti del comune svizzero di Surses, nella regione Albula (Canton Grigioni).\nGeografia fisica.\nSavognin \u00e8 situato nella Val Sursette, sulla sponda destra del torrente Giulia. Dista 38\u00a0km da Coira, 40\u00a0km da Sankt Moritz e 111\u00a0km da Bellinzona. Il punto pi\u00f9 elevato del territorio \u00e8 la cima del Piz Arblatsch (3\u00a0204\u00a0m\u00a0s.l.m.), che segnava il confine con Mulegns e Riom-Parsonz.\nStoria.\nFino al 31 dicembre 2015 \u00e8 stato un comune autonomo che si estendeva per 22,24\u00a0km\u00b2 e che comprendeva le frazioni di Naloz, Son Mitgel, Sur Curt, Sur Tocf e Sot Curt; il 1\u00ba gennaio 2016 \u00e8 stato accorpato agli altri comuni soppressi di Bivio, Cunter, Marmorera, Mulegns, Riom-Parsonz, Salouf, Sur e Tinizong-Rona per formare il nuovo comune di Surses.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSavognin \u00e8 una localit\u00e0 di villeggiatura estiva e invernale sviluppatasi a partire dagli anni 1870, che attir\u00f2 anche artisti come Giovanni Segantini che vi visse dal 1886 al 1894; la stazione sciistica di Savognin, sviluppatasi a partire dagli anni 1960, \u00e8 centro di un comprensorio sciistico con le vicine localit\u00e0 di Riom e Salouf.\nInfrastrutture e trasporti.\nLa stazione ferroviaria pi\u00f9 vicina \u00e8 a Tiefencastel, a 9,5\u00a0km, mentre l'uscita autostradale di Thusis, sulla A13/E43, dista 22\u00a0km.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nSport.\nSavognin ha ospitato tra l'altro una tappa della Coppa del Mondo di sci alpino 1986 e la partenza di una tappa del Tour de Suisse 2003 e del Tour de Suisse 2010.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "90316", "revid": "104458", "url": "https://it.wikipedia.org/wiki?curid=90316", "title": "Filisur", "text": "Filisur (toponimo tedesco; ) \u00e8 una frazione di 434 abitanti del comune svizzero di Berg\u00fcn Filisur, nella regione Albula (Canton Grigioni).\nGeografia fisica.\nFilisur \u00e8 situato nella valle dell'Albula, sulla sponda destra. Dista 32\u00a0km da Davos, 35\u00a0km da Coira e 43\u00a0km da Sankt Moritz. Il punto pi\u00f9 elevato del territorio \u00e8 la cima del Corn da Tinizong (3\u00a0172\u00a0m\u00a0s.l.m.), sul confine con Surses.\nStoria.\nGi\u00e0 comune autonomo che si estendeva per 44,49\u00a0km\u00b2 e che comprendeva anche la frazione di Jenisberg, il 1\u00ba gennaio 2018 \u00e8 stato accorpato all'altro comune soppresso di Berg\u00fcn per formare il nuovo comune di Berg\u00fcn Filisur, del quale Filisur \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\n\u00c8 servito dalla stazione ferroviaria omonima, sulle linee dell'Albula e Davos-Filisur della Ferrovia Retica. L'uscita autostradale di Thusis, sulla A13/E43, dista 22\u00a0km.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "90321", "revid": "110157", "url": "https://it.wikipedia.org/wiki?curid=90321", "title": "Tinizong-Rona", "text": "Tinizong-Rona (toponimo romancio) \u00e8 stato dal 1998 al 2015 un comune svizzero nel distretto dell'Albula (Canton Grigioni).\nGeografia fisica.\nRona e Tinizong sono situati nella Val Sursette, sulla sponda destra del torrente Giulia. Il comune distava 36\u00a0km da Sankt Moritz e 42\u00a0km da Coira. Il punto pi\u00f9 elevato del comune era la cima del Piz d'Err (3\u00a0378\u00a0m\u00a0s.l.m.), sul confine con Sur.\nStoria.\nIl comune, che si estendeva per 54,30\u00a0km\u00b2, era stato istituito 1998 con la fusione dei comuni soppressi di Parsonz e Rona e Tinizong ed \u00e8 stato soppresso il 31 dicembre 2015. Il 1\u00ba gennaio 2016 \u00e8 stato accorpato agli altri comuni soppressi di Bivio, Cunter, Marmorera, Mulegns, Riom-Parsonz, Salouf, Savognin e Sur per formare il nuovo comune di Surses, nella regione Albula che ha sostituto il soppresso distretto dell'Albula cui apparteneva Tinizong-Rona.\nSimboli.\nLo stemma nasceva dalla fusione di quello dei due comuni di Rona e Tinizong .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Tinizong-Rona erano:\nInfrastrutture e trasporti.\nLa stazione ferroviaria pi\u00f9 vicina \u00e8 a Tiefencastel, a 13\u00a0km, mentre l'uscita autostradale di Thusis sud, sulla A13/E43, dista 25\u00a0km."}
{"id": "90322", "revid": "1543377", "url": "https://it.wikipedia.org/wiki?curid=90322", "title": "Cronologia del gioco di ruolo", "text": "Breve cronologia essenziale dei giochi di ruolo con le date di pubblicazioni dei principali regolamenti."}
{"id": "90325", "revid": "104458", "url": "https://it.wikipedia.org/wiki?curid=90325", "title": "Berg\u00fcn", "text": "Berg\u00fcn (toponimo tedesco; in romancio \"Bravuogn\", ) \u00e8 una frazione di 480 abitanti del comune svizzero di Berg\u00fcn Filisur, nella regione Albula (Canton Grigioni).\nGeografia fisica.\nBerg\u00fcn \u00e8 situato nella valle dell'Albula, sulla sponda destra. Dista 36\u00a0km da Sankt Moritz, 39\u00a0km da Davos e 43\u00a0km da Coira. Il punto pi\u00f9 elevato del territorio \u00e8 la cima del Piz Kesch (3\u00a0418\u00a0m\u00a0s.l.m.), sul confine con Zuoz.\nStoria.\nFino al 31 dicembre 2017 \u00e8 stato un comune autonomo (nome ufficiale: Berg\u00fcn/Bravuogn) che si estendeva per 145,65\u00a0km\u00b2 e che comprendeva anche la frazione di Preda; nel 1912 inglob\u00f2 il comune soppresso di Latsch e nel 1920 quello di Stugl. Il 1\u00ba gennaio 2018 Berg\u00fcn \u00e8 stato accorpato all'altro comune soppresso di Filisur per formare il nuovo comune di Berg\u00fcn Filisur.\nMonumenti e luoghi d'interesse.\nDal 2018 il borgo \u00e8 entrato a far parte dell'associazione \"I borghi pi\u00f9 belli della Svizzera\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1850 con Latsch e Stugl:\nEconomia.\nBerg\u00fcn \u00e8 una localit\u00e0 di villeggiatura estiva (escursionismo, alpinismo) e invernale (stazione sciistica).\nInfrastrutture e trasporti.\nLa localit\u00e0 \u00e8 servita dalle stazioni di Berg\u00fcn/Bravuogn e di Preda sulla linea dell'Albula della Ferrovia Retica. L'uscita autostradale di Thusis, sulla A13/E43, dista 29\u00a0km.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "90327", "revid": "2178", "url": "https://it.wikipedia.org/wiki?curid=90327", "title": "Stemma Peruviano", "text": ""}
{"id": "90331", "revid": "2178", "url": "https://it.wikipedia.org/wiki?curid=90331", "title": "Stemma peruviano", "text": ""}
{"id": "90332", "revid": "104458", "url": "https://it.wikipedia.org/wiki?curid=90332", "title": "Distretto di Maloja", "text": "Il distretto di Maloja \u00e8 stato un distretto del Canton Grigioni, in Svizzera, fino alla sua soppressione avvenuta il 31 dicembre 2015. Dal 1\u00ba gennaio 2016 nel cantone le funzioni dei distretti e quelle dei circoli, entrambi soppressi, sono stati assunti dalle nuove regioni; il territorio dell'ex distretto di Maloja coincide con quello della nuova regione Maloja.\nIl distretto confinava con i distretti di Hinterrhein, Albula, Prettigovia/Davos e Inn a nord, di Bernina a sud-est e con l'Italia (provincia di Sondrio in Lombardia) a est, sud ed ovest. Il capoluogo era Samedan. Il distretto di Maloja era il terzo distretto per superficie ed il quinto per popolazione del Canton Grigioni.\nSuddivisione amministrativa.\nIl distretto di Maloja era diviso in 2 circoli e 12 comuni:"}
{"id": "90338", "revid": "104458", "url": "https://it.wikipedia.org/wiki?curid=90338", "title": "Bever (Svizzera)", "text": "Bever (toponimo romancio; in tedesco \"Bevers\", desueto, ufficiale fino al 1943, ) \u00e8 un comune svizzero di 584 abitanti del Canton Grigioni, nella regione Maloja.\nGeografia fisica.\nBever \u00e8 situato in Alta Engadina, sulla sponda sinistra dell'Inn; dista 9\u00a0km da Sankt Moritz, 58\u00a0km da Tirano, 70\u00a0km da Coira e 133\u00a0km da Lugano. Il punto pi\u00f9 elevato del comune \u00e8 la cima del Piz Calderas (3\u00a0397\u00a0m\u00a0s.l.m.), sul confine con Surses.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella):\nLingue e dialetti.\nGi\u00e0 borgo di lingua romancia, fu massicciamente germanizzato a partire dagli anni 1960 (romanci al 80% nel 1860, al 36% nel 1980, al 5,4% nel 1990).\nInfrastrutture e trasporti.\n\u00c8 servito dalle stazioni di Bever e di Spinas della Ferrovia Retica, sulle linee dell'Albula e dell'Engadina.\nAmministrazione.\nOgni famiglia originaria del luogo fa parte del comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "90339", "revid": "125653162", "url": "https://it.wikipedia.org/wiki?curid=90339", "title": "Bandiera del Burkina Faso", "text": "La bandiera del Burkina Faso \u00e8 composta da due bande orizzontali di pari dimensioni, rossa (in alto) e verde, con una stella gialla a cinque punte nel centro. I colori sono i popolari colori panafricani della bandiera etiope; comunque, il rosso si dice stia anche ad indicare il sangue versato per la nazione, e il verde simboleggia la flora del Burkina Faso. La stella gialla rappresenta la ricchezza mineraria del paese.\nFino al 1984, quando il nome del Paese fu modificato da Alto Volta a Burkina Faso da Thomas Sankara, la bandiera era composta da tre strisce orizzontali: una nera, una bianca e una rossa, che simboleggiavano i tre rami del Fiume Volta."}
{"id": "90341", "revid": "1711941", "url": "https://it.wikipedia.org/wiki?curid=90341", "title": "Huan", "text": ""}
{"id": "90343", "revid": "125653184", "url": "https://it.wikipedia.org/wiki?curid=90343", "title": "Bandiera del Burundi", "text": "La bandiera del Burundi \u00e8 stata adottata il 28 giugno 1967 e poi leggermente modificata il 27 settembre 1982.\nLa bandiera reca una croce di Sant'Andrea bianca che divide il campo in quattro parti, due verdi e due rosse. \nIl verde simboleggia la speranza, il bianco la purezza, e il rosso la lotta per l'indipendenza.\nAl centro \u00e8 posto un cerchio bianco che contiene tre stelle a sei punte rosse bordate di verde sistemate in un disegno triangolare, che rappresentano l'unit\u00e0 delle tre principali categorie sociali (\"amoko\") del Burundi: i Batwa, i Bahutu ed i Batutsi. \nLe tre stelle rappresentano anche i tre elementi del motto di Louis Rwagasore e del partito Uprona, divenuto poi il motto di tutta la nazione: \"ubumwe, igikorwa, amajambere\": unione, lavoro, progresso."}
{"id": "90344", "revid": "110157", "url": "https://it.wikipedia.org/wiki?curid=90344", "title": "Sur (Surses)", "text": "Sur (toponimo tedesco; in romancio \"Sour\") \u00e8 una frazione di 68 abitanti del comune svizzero di Surses, nella regione Albula (Canton Grigioni).\nGeografia fisica.\nSur \u00e8 situato nella Val Sursette, sulla sponda destra del torrente Giulia. Dista 30\u00a0km da Sankt Moritz e 49\u00a0km da Coira. Il punto pi\u00f9 elevato del territorio \u00e8 la cima del Piz Calderas (3\u00a0397\u00a0m\u00a0s.l.m.), sul confine con Bever.\nStoria.\nGi\u00e0 comune autonomo istituito nel 1851, che si estendeva per 23,22\u00a0km\u00b2 e che comprendeva anche le frazioni di Furnatsch e Tgacrest, il 1\u00ba gennaio 2016 \u00e8 stato accorpato agli altri comuni soppressi di Bivio, Cunter, Marmorera, Mulegns, Riom-Parsonz, Salouf, Savognin e Tinizong-Rona per formare il nuovo comune di Surses.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa stazione ferroviaria pi\u00f9 vicina \u00e8 a Tiefencastel, a 21\u00a0km, mentre l'uscita autostradale di Thusis, sulla A13/E43, dista 33\u00a0km.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "90346", "revid": "404338", "url": "https://it.wikipedia.org/wiki?curid=90346", "title": "Stampa (Bregaglia)", "text": "Stampa \u00e8 una frazione di 205 abitanti del comune svizzero di Bregaglia, nella regione Maloja (Canton Grigioni).\nGeografia fisica.\nStampa \u00e8 situato in Val Bregaglia, sulla sponda sinistra della Maira; dista 17\u00a0km da Chiavenna, 32\u00a0km da Sankt Moritz e 98\u00a0km da Coira. \nIl passo del Maloja, Maloja e una parte del lago di Sils erano compresi nel territorio di Stampa; il punto pi\u00f9 elevato del territorio \u00e8 la Cima di Castello (3 388\u00a0m s.l.m.), che segna il confine con la Val Masino.\nStoria.\nLa citt\u00e0 fu fondata nel basso medioevo dalla famiglia Stampa, feudatari della Val Bregaglia. Fino al 31 dicembre 2009 \u00e8 stato un comune autonomo che si estendeva per 94,82\u00a0km\u00b2; il 1\u00ba gennaio 2010 \u00e8 stato accorpato agli altri comuni soppressi di Bondo, Castasegna, Soglio e Vicosoprano per formare il nuovo comune di Bregaglia.\nSociet\u00e0.\nLingue e dialetti.\nLa popolazione parla in maggioranza l'italiano e il \"bregagliotto\" .\nInfrastrutture e trasporti.\nLe stazioni ferroviarie pi\u00f9 vicine sono quelle di Chiavenna, in Italia, e di Sankt Moritz.\nStampa ospita la sede di scuola secondaria/SAP del Comune di Bregaglia."}
{"id": "90348", "revid": "123938797", "url": "https://it.wikipedia.org/wiki?curid=90348", "title": "Bandiera della Cambogia", "text": "L'attuale bandiera della Cambogia \u00e8 stata riadottata nel 1993, dopo il ritorno al governo della monarchia, a seguito delle elezioni. La bandiera \u00e8 composta da tre bande orizzontali: una centrale rossa e due blu poste all'estremit\u00e0 superiore e inferiore, la banda rossa \u00e8 di altezza doppia rispetto a quelle blu. Al centro della banda rossa \u00e8 raffigurato il complesso archeologico di Angkor Wat, simbolo del passato imperiale della Cambogia.\n\u00c8 usata come bandiera di comodo.\nStoria.\nBandiera della Kampuchea Democratica.\nLa bandiera della Kampuchea Democratica fu ufficialmente adottata il 5 gennaio 1976, al momento dell'entrata in vigore della Costituzione del regime dei Khmer rossi. Quest'ultima, nell'art. 16, la definisce \"\"rossa con un tempio a tre torri di colore giallo\" [presumibilmente l\"'Angkor Wat\"] \"nel mezzo\". Sempre secondo l'art. 16 \"lo sfondo rosso simboleggia il movimento rivoluzionario, la risoluta e valorosa lotta del popolo khmer per la liberazione, la difesa e la costruzione del Paese\", mentre \"il tempio giallo simboleggia le tradizioni del popolo khmer, che difende e costruisce il Paese per renderlo sempre pi\u00f9 prospero\"\". La bandiera \u00e8 rimasta in uso fino al 7 gennaio 1979, giorno della caduta del regime dei Khmer rossi."}
{"id": "90349", "revid": "438678", "url": "https://it.wikipedia.org/wiki?curid=90349", "title": "Relazione", "text": "Il termine \"relazione\" in senso generico indica un collegamento che sussiste fra determinate entit\u00e0."}
{"id": "90350", "revid": "34060", "url": "https://it.wikipedia.org/wiki?curid=90350", "title": "Bandiera del Camerun", "text": "La bandiera del Camerun \u00e8 stata adottata nella sua forma presente il 20 maggio 1975, dopo che il Camerun divenne uno stato unitario. La bandiera precedente aveva uno schema di colori simile, ma con due stelle nella parte superiore della banda verde. I colori usati sono i tradizionali colori panafricani, e il disegno a tricolore \u00e8 ispirato alla bandiera francese. La fascia centrale rossa simboleggia il sangue versato dagli antenati nella guerra per l'indipendenza e la stella viene indicata come \"la stella dell'unione\". Il giallo simboleggia il sole, ma anche la savana della parte settentrionale del paese, mentre il verde rappresenta le foreste della parte meridionale del Camerun."}
{"id": "90351", "revid": "117342756", "url": "https://it.wikipedia.org/wiki?curid=90351", "title": "Bandiera di Capo Verde", "text": "L'attuale bandiera di Capo Verde \u00e8 stata adottata il 22 settembre 1992 in occasione della rottura delle relazioni con la Guinea-Bissau, con la quale Capo Verde doveva unirsi.\nLe dieci stelle sulla bandiera rappresentano le isole principali della nazione (un arcipelago al largo della costa africana). Il colore blu rappresenta l'oceano e il cielo. La banda bianca e rossa rappresenta la strada verso la costruzione della nazione, e i colori simboleggiano la pace (bianco) e l'impegno (rosso). Il colore giallo e la formazione circolare delle stelle, unite al blu scuro del campo, mostrano qualche similitudine con la Bandiera dell'Europa. L'altezza delle strisce ha una proporzione di 6:1:1:1:3, e il cerchio di stelle \u00e8 centrato a 3/8 dal lato del pennone.\nBandiere storiche.\nLa precedente bandiera con i colori panafricani si basava, esattamente come l'attuale bandiera della Guinea-Bissau, sul vessillo del PAIGC, il partito (tutt'oggi esistente in Guinea-Bissau) il cui obiettivo era quello di promuovere l'indipendenza dal Portogallo."}
{"id": "90352", "revid": "874603", "url": "https://it.wikipedia.org/wiki?curid=90352", "title": "Bandiera dell'Unione Europea", "text": ""}
{"id": "90353", "revid": "2048534", "url": "https://it.wikipedia.org/wiki?curid=90353", "title": "Relazione (matematica)", "text": "In matematica una relazione \u00e8 un sottoinsieme del prodotto cartesiano di due o pi\u00f9 insiemi.\nDefinizione.\nRelazione tra due insiemi.\nUna relazione tra due insiemi formula_1 e formula_2 (o relazione binaria) \u00e8 un sottoinsieme del loro prodotto cartesiano, formula_3.\nSi utilizzano in maniera equivalente le notazioni\ne quando sono verificate si dice che formula_7 \u00e8 in relazione con formula_8 (secondo la relazione formula_9).\nRelazioni tra \"n\" insiemi.\nUna relazione tra \"n\" insiemi formula_10 \u00e8 un sottoinsieme del loro prodotto cartesiano formula_11, ovvero un insieme di \"n\"-uple ordinate formula_12. \u00c8 anche detta \"relazione \"n\"-aria\" (in casi specifici anche ternaria, quaternaria, eccetera). Si utilizzano in maniera equivalente le notazioni\nCon notazione diversa, una relazione su una famiglia di insiemi formula_15 \u00e8 un sottoinsieme del loro prodotto cartesiano formula_16.\nFormalmente \u00e8 possibile definire una relazione su un solo insieme formula_1 (anche detta una \"relazione unaria\" o propriet\u00e0):\nL'insieme formula_9 \u00e8 (banalmente) l'insieme degli elementi che godono della propriet\u00e0 di appartenere ad formula_9.\nPropriet\u00e0.\nSi dice che una relazione binaria formula_21 \u00e8 una relazione di equivalenza, o pi\u00f9 semplicemente un'\"equivalenza\", se \u00e8:\nSi dice che formula_9 \u00e8 una relazione d'ordine, o pi\u00f9 semplicemente un \"ordine\", se \u00e8:\nIn pi\u00f9 \u00e8 totale se vale la \"linearit\u00e0\" o \"totalit\u00e0\":\nEsempi.\novvero formula_31 \u00e8 in relazione \"maggiore\" con formula_32 quando formula_33 (cio\u00e8 formula_6).\ne pu\u00f2 essere identificata con il suo grafico.\nApplicazioni.\nInformatica.\nLe \"relazioni\" che vengono utilizzate nelle basi di dati sono davvero delle relazioni:"}
{"id": "90362", "revid": "119094875", "url": "https://it.wikipedia.org/wiki?curid=90362", "title": "Trappo siberiano", "text": "Il Trappo siberiano o \"Trappi siberiani\" (in russo: \u0421\u0438\u0431\u0438\u0440\u0441\u043a\u0438\u0435 \u0442\u0440\u0430\u043f\u043f\u044b, \"Sibirskie trappy\", plur.) forma, in Siberia, una grande provincia ignea. Si form\u00f2 nel periodo a cavallo del Permiano-Triassico durante uno dei pi\u00f9 imponenti eventi vulcanici conosciuti negli ultimi 500 milioni di anni della storia geologica della Terra. Un volume immenso di lave basaltiche inond\u00f2 gran parte della Siberia primordiale.\nEtimologia.\nLa parola \"trappo\" deriva dallo svedese \"trappa\" (\"scale\", \"gradini\") e fu utilizzata gi\u00e0 negli anni 1785\u20131795 per indicare le strutture a forma di gradini, formazione tipica dei plateau basaltici.\nCopertura.\nOggi l'area copre circa 2 x 106 km2 e si stima che il volume originario di lava andasse da 1 a 4 milioni di km3. L'area coperta giace tra i 50 e 75 gradi latitudine nord e i 60 e 120 gradi latitudine est. Il vulcanismo \u00e8 proseguito per milioni di anni a cavallo del limite Permiano-Triassico.\nOrigine.\nL'origine dei trappi siberiani \u00e8 stata ascritta a vari motivi, come un pennacchio del mantello che ha colpito la base della crosta terrestre, perforando il cratone siberiano, oppure a un processo legato alla tettonica a placche.\nTra le possibili cause dell'evento \u00e8 anche possibile l'impatto meteoritico che ha formato il cratere della Terra di Wilkes in Antartide, che pu\u00f2 essere avvenuto nello stesso periodo. Questa teoria ipotizza che i trappi siberiani siano il risultato di una successione di scosse sismiche all'interno della Terra che sono culminate in una gigantesca eruzione in un punto vicino agli antipodi del sito di collisione dell'asteroide.\nSi ritiene che i trappi siberiani siano eruttati attraverso numerose bocche nel corso di un milione di anni, nelle regioni ad est e a sud di Norilsk, in Siberia. \u00c8 anche possibile che alcune delle singole eruzioni siano state mega-colossali e abbiano emesso volumi di lava superiori a . La presenza di estesi depositi vulcanici tufacei e piroclastici suggerisce che una successione di grandi eruzioni esplosive ha avuto luogo prima o durante eruzioni di lava basaltica. La presenza di rocce vulcaniche silicee, come la riolite, indica parimenti la presenza di eruzioni esplosive.\nEstinzione di massa del Permiano-Triassico.\n\u00c8 dibattuto il ruolo dei trappi siberiani nell'evento di estinzione di massa permiano-triassico avvenuto 250 milioni di anni fa. Le eruzioni colossali possono esserne stata la causa diretta, ma potrebbe anche essere stata la conseguenza di qualche altro evento, come l'impatto di un asteroide. Numerose osservazioni \u2013 come un significativo aumento dei livelli di carbonio inorganico negli ambienti marini \u2013 indicano che il vulcanismo potrebbe aver innescato lo sviluppo di batteri \"Methanosarcina\", che hanno successivamente sprigionato enormi quantit\u00e0 di metano nell'atmosfera terrestre, alterando in ultima analisi il ciclo del carbonio terrestre.\nL'estinzione di massa ha colpito tutta la vita sulla Terra e si stima che abbia ucciso circa il 95% delle specie viventi all'epoca; si \u00e8 stimato che si estinsero il 57% di tutte le famiglie e l'83% di tutti i generi. I disastrosi eventi che hanno innescato l'estinzione, hanno continuato a ripetersi da cinque a sei milioni di anni dopo l'iniziale fenomeno. Nel corso del tempo, una piccola parte della vita sopravvissuta all'estinzione \u00e8 stata in grado di ripopolare ed espandersi a partire da bassi livelli trofici (ossia, a partire da comunit\u00e0 locali) fino a quando i livelli trofici pi\u00f9 alti sono stati in grado di essere ristabiliti. I calcoli della temperatura dell'acqua di mare da misurazioni \u03b418O, indicano che al culmine dell'estinzione la Terra ha subito un riscaldamento globale, in cui la temperatura dell'oceano equatoriale ha superato i 40 \u00b0C. Ci sono voluti circa otto o nove milioni di anni per ristabilire i primi ecosistemi; tuttavia, dopo l'estinzione si sono evolute nuove classi di animali che non esistevano in precedenza."}
{"id": "90364", "revid": "1748167", "url": "https://it.wikipedia.org/wiki?curid=90364", "title": "Endemismo", "text": "L'endemismo \u00e8 il fenomeno per cui alcune specie vegetali o animali sono esclusive di un dato territorio. Anche se, tecnicamente, il termine endemismo si pu\u00f2 applicare anche a territori vastissimi, come interi continenti (per esempio gli armadilli sono endemici dell'America), risultano interessanti gli endemismi relativi ad areali molto ristretti come quelli insulari, a volte estesi solo per qualche chilometro quadrato.\nOrigine del termine.\nIl termine endemismo fu utilizzato per la prima volta in botanica nel 1820 dal naturalista svizzero Augustin Pyramus De Candolle, che lo riprese dalla terminologia medica.\nEsistono due categorie principali di endemismo:\nSi parla invece di endemismo puntiforme quando l'areale della specie \u00e8 limitato a un ambiente di piccole dimensioni senza che vi sia la possibilit\u00e0 di espansione naturale dello stesso; esempi di endemismi puntiformi italiani sono il Carpione del Garda ed il Carpione del Fibreno, oltre a quasi tutte le faune cavernicole. Spesso gli endemismi puntiformi corrono seri rischi di estinzione.\nPanoramica.\nFattori fisici, climatici e biologici possono contribuire all'endemismo. L'uccello dal petto arancione si trova esclusivamente nella zona di vegetazione di fynbos nel sud - ovest del Sud Africa. L'orso glaciale si trova solo in posti limitati nel sud-est dell'Alaska. I fattori politici possono svolgere un ruolo se una specie \u00e8 protetta o cacciata attivamente in una giurisdizione ma non in un'altra. \nEsistono due sottocategorie di endemismo: paleoendemismo e neoendemismo. Il paleoendemismo si riferisce a specie che erano precedentemente diffuse ma che ora sono limitate a un'area pi\u00f9 piccola. Il neoendemismo si riferisce a specie che sono sorte di recente, come attraverso la divergenza e l'isolamento riproduttivo o attraverso l'ibridazione e la poliploidia nelle piante. \nLe specie endemiche possono facilmente diventare in via di estinzione o estinte se i loro cambiamenti di habitat limitati, in particolare, ma non solo, a causa di azioni umane, tra cui l'introduzione di nuovi organismi. Alla fine del secolo, i petrels erano ritenuti estinti. I cedri, gi\u00e0 devastati da secoli di costruzione navale, furono portati quasi all'estinzione nel ventesimo secolo dall'introduzione di un parassita. I petrels e i cedri delle Bermuda sono ora rari, cos\u00ec come altre specie endemiche delle Bermuda.\nEndemismi nel mondo.\nGli endemismi sono particolarmente diffusi nelle isole, dove sono favoriti dalle barriere geografiche che evitano la dispersione zoologica: la quantit\u00e0 di endemismi riscontrabili su un'isola \u00e8 direttamente proporzionale alla sua et\u00e0 geologica ed alla sua distanza dalla terraferma. Altri ambienti possono essere di fatto isolati dalle aree circostanti perch\u00e9 presentano habitat o climi completamente dissimili: le alte vette montane, le caverne, i laghi profondi, le fosse oceaniche.\nLa circoscrizione dell'areale in cui un organismo endemico vive, a cui spesso si somma l'alta specificit\u00e0 in termini di adattamento che questo evolve, fa s\u00ec che gli organismi endemici siano estremamente vulnerabili nei confronti di cambiamenti climatici, competizione con organismi non autoctoni.\nNel mondo, sono considerati importantissimi centri di endemismi ristretti le isole Gal\u00e1pagos, le isole Hawaii, la Nuova Caledonia, l'isola di Socotra, il Madagascar, la Nuova Zelanda, le isole Mascarene, le isole Canarie. In Italia risultano molto ricche di endemismi la Sardegna e la Sicilia, nonch\u00e9 le isole minori.\nIn Europa, il maggior centro di biodiversit\u00e0 vegetale \u00e8 rappresentato dalle Alpi che ospitano circa specie di piante (il 43% della flora europea) di cui 350 endemiche (7% del totale).\nA volte una specie diffusa su pi\u00f9 territori presenta sottospecie endemiche di singole aree (p.es. l'orso bruno).\nMinacce per regioni altamente endemistiche.\nLe principali cause del degrado dell'habitat e della perdita in ecosistemi altamente endemistici includono l'agricoltura, la crescita urbana, l'estrazione superficiale, l'estrazione di minerali, le operazioni di disboscamento e l'agricoltura taglia e brucia. "}
{"id": "90368", "revid": "767487", "url": "https://it.wikipedia.org/wiki?curid=90368", "title": "Charlot panettiere", "text": "Charlot panettiere (\"Dough and Dynamite\") \u00e8 un film del 1914 diretto e interpretato da Charlie Chaplin. Prodotto dalla Keystone Pictures Studio, il cortometraggio \u00e8 particolarmente elaborato e, a detta di Chaplin, richiese nove giorni di lavorazione e 1.800 dollari di budget (800 in pi\u00f9 di quello assegnato), tanto che il produttore Mack Sennett trattenne a Chaplin i 25 dollari di compenso per la regia; il film fu per\u00f2 uno dei maggiori successi della Keystone, incassando oltre 130.000 dollari nel primo anno di distribuzione. Fu completato il 18 settembre 1914 e distribuito negli Stati Uniti dalla Mutual Film il 26 ottobre. In italiano \u00e8 stato trasmesso in TV col titolo Charlot garzone di fornaio, mentre in inglese \u00e8 noto anche come \"The Cook\", \"The Doughnut Designers\" e \"The New Cook\".\nTrama.\nPierre \u00e8 il tuttofare di un ristorante/panificio che combina guai qualunque cosa faccia, che si tratti di servire ai tavoli, aiutare i fornai o lavare i piatti, facendo disperare il ristoratore Monsieur La Vie. Un giorno i fornai decidono di scioperare dopo essersi visti negare un aumento di stipendio e una diminuzione del lavoro, cos\u00ec Pierre e il suo collega Jacques vengono mandati nel seminterrato che funge da panificio per sostituire gli scioperanti. Pur con qualche difficolt\u00e0 causata anche dalle loro liti, i due riescono a proseguire il nuovo lavoro e ricevono anche la visita di due belle cameriere.\nNel frattempo, gli scioperanti mettono in atto un piano per sabotare il locale: acquistano una pagnotta e vi inseriscono un candelotto di dinamite, poi mandano una bambina a restituirla lamentandosi che sia poco cotta. Madame La Vie (che si occupa della cassa), accorgendosi del peso della pagnotta e pensando sia derivato proprio dalla cottura insufficiente, la riporta nel panificio, dove Pierre la rimette subito a cuocere nel forno. Monsieur La Vie, al ritorno della moglie, vede che quest'ultima ha il sedere sporco di farina e crede che la donna l'abbia tradito con Pierre, cos\u00ec scatena una rissa che si interrompe solo quando la dinamite nel forno fa saltare in aria il panificio.\nDistribuzione.\nData di uscita.\nLe date di uscita internazionali sono state:"}
{"id": "90371", "revid": "298055", "url": "https://it.wikipedia.org/wiki?curid=90371", "title": "Gianfranco Goria", "text": "Biografia.\nNato a Brunico in Alto Adige (quando suo padre, carabiniere, era di stanza in Val Pusteria), si sposta coi genitori a Roma e quindi a Torino. Ha svolto i suoi studi universitari presso l'Universit\u00e0 di Torino, sotto la guida dell'orientalista Oscar Botto.\nHa lavorato come sceneggiatore scrivendo alcune storie per la Disney realizzate in Italia. Insieme all'editore Vittorio Pavesio ha fondato nel 1992 l'associazione italiana professionisti del fumetto \"Anonima Fumetti\" (di cui \u00e8 stato presidente fino al 2003). Nel 1995 ha fondato e diretto l'agenzia quotidiana non profit di informazioni \"afNews\" (araba fenice news), ora blog su fumetto e dintorni. Ha fondato nel 1996, insieme a un gruppo di esponenti del comicdom italiano tra cui Luigi F. Bona e Alfredo Castelli, l'associazione Franco Fossati e nel 2007, la \"Fondazione e Museo del Fumetto Franco Fossati\" (di cui \u00e8 stato consigliere). Nel 1997 ottiene la docenza di Scrittura Creativa e Sceneggiatura per il corso per Esperti Autori di Fumetti e Illustratori, creato e diretto dall'autore di fumetti Disney Giovan Battista Carpi. Come sindacalista, insieme a Marco Cattaneo, con il sostegno di Sergio Cofferati (allora segretario generale della CGIL) e Fulvio Fammoni (allora segretario generale SLC/CGIL), ha fondato nel 2000 il sindacato di categoria dei settori fumetto-illustrazione-animazione SILF di cui \u00e8 stato primo Segretario Generale e secondo Presidente (dopo Grazia Nidasio). \u00c8 stato insignito nel 2002 del Premio ANAFI. Nel 2010 \u00e8 stato nominato dal Consiglio di Amministrazione della SIAE, membro del Comitato Arti Visive e altre figure autoriali per la sezione Fumetto.\nHa curato le edizioni italiane di saggi sul fumetto tra cui quelli di Scott McCloud, Will Eisner e Beno\u00eet Peeters. \u00c8 stato insegnante di letteratura disegnata e conferenziere sul fumetto franco-belga, specializzato nell'opera di Herg\u00e9, Tintin, di cui \u00e8 stato anche traduttore per la Repubblica e per l'editore belga Casterman e di cui ha curato l'aderenza filologica alla serie originale per la nuova versione integrale italiana della serie edita da Rizzoli Lizard nel 2011)."}
{"id": "90373", "revid": "124206617", "url": "https://it.wikipedia.org/wiki?curid=90373", "title": "Logistica", "text": "La logistica \u00e8 la disciplina che si occupa di descrivere e studiare il trasporto di merce e prodotti da un luogo all'altro nei/entro i tempi previsti, nel modo pi\u00f9 efficiente possibile e al minor costo possibile e comprende anche la gestione dei processi di scambio dei dati e informazioni relative al trasporto, siccome esse sono necessarie per fare avvenire il trasporto: si pensi all'invio di una notifica di merce pronta in modo tale che il mezzo di trasporto venga a ritirarla nel luogo indicato per caricarla e spedirla. Secondariamente, comprende anche la gestione dell'immagazzinamento della merce nei magazzini e alcuni elementi di commercio internazionale (esportazione e importazione) e tecnica doganale, siccome bisogna produrre determinati documenti e effettuare determinati pagamenti per sdoganare la merce, ammesso che siano presenti (ad esempio nell'Unione europea non sono previsti dazi e tariffe doganali da pagare siccome, dentro i suoi confini politici, esiste un'unione doganale). Infine, comprende anche l'individuazione di problematiche nel flusso logistico tale per cui aumentano costi logistici in termini di tempo e denaro (per esempio dei colli di bottiglia nel flusso logistico): pertanto, contiene anche elementi di ottimizzazione e di risoluzione dei problemi.\nSecondo la definizione data dall'Associazione Italiana di Logistica (AILOG), essa \u00e8 \"\"l'insieme delle attivit\u00e0 organizzative, gestionali e strategiche che governano nell'azienda i flussi di materiali e delle relative informazioni dalle origini presso i fornitori fino alla consegna dei prodotti finiti ai clienti e al servizio post-vendita\".\nSecondo la definizione data dalla Society Of Logistic Engineers, (SOLE) la logistica \u00e8 \"arte e scienza dell'organizzazione, della progettazione e dell'attivit\u00e0 tecnica riguardante i requisiti, la definizione, la fornitura e le risorse necessarie a supportare obiettivi, piani ed operazioni\"\".\nLa principale figura professionale in campo logistico \u00e8 il responsabile della logistica, a cui si affiancano il direttore logistico, l'ingegnere logistico e il supply chain manager (SCM).\nEtimologia.\nIl termine \"logistica\" deriva dal greco \"logik\u00f3s\" (\u03bb\u03bf\u03b3\u03b9\u03ba\u03cc\u03c2) che significa \"che ha senso logico\", a sua volta derivato da \"l\u00f3gos\" (\u03bb\u03cc\u03b3\u03bf\u03c2), \"parola/discorso\" o \"ordine\"; per i greci, infatti, i due concetti erano strettamente collegati ed espressi con la stessa parola.\nDa \"l\u00f3gos\" deriva anche \"logica\", cio\u00e8 lo studio delle argomentazioni ed il modo in cui risultano corrette, quindi tale termine, come si vede, si rif\u00e0 allo stesso concetto di \"ordine\".\nStoria e evoluzione della logistica.\nOrigini militari e generalizzazione del concetto.\nLe origini della logistica si trovano gi\u00e0 nell'antichit\u00e0 e hanno una connotazione prettamente militare. La logistica infatti veniva considerata una branca dell'arte militare che trattava tutte quelle attivit\u00e0 volte a inviare agli eserciti e stipare quanto si rendesse necessario per vivere, muoversi e combattere (e.g. cibo e acqua, armi, medicamenti, mezzi di spostamento ecc.) nelle migliori condizioni di efficienza.\nQuando Alessandro Magno attravers\u00f2 il mar Egeo per iniziare la conquista dell'Impero Persiano, nulla avrebbe potuto fare senza un apparato logistico adeguato a supporto dell'immenso esercito che lo seguiva.\nAi tempi dei Romani Gaio Giulio Cesare istitu\u00ec la figura del logista tra gli ufficiali in servizio nelle sue legioni, in qualit\u00e0 di responsabile degli approvvigionamenti.\nQuesta identificazione della logistica come attivit\u00e0 esclusivamente militare (logistica militare) rimase valida fino alla seconda guerra mondiale, quando la scala globale del conflitto port\u00f2 a sforzi logistici fino ad allora inimmaginabili (basti pensare all'operazione Overlord in Normandia, avvenuta il 6 giugno 1944).\nEvoluzione della logistica dalla met\u00e0 Novecento.\nSolo nel Dopoguerra il concetto militare di logistica cominci\u00f2 a essere ampliato e venne generalizzato e esteso anche al settore economico e industriale.\nNegli anni cinquanta e sessanta, l'accezione di logistica \u00e8 passata dal mondo militare al mondo della distribuzione delle merci, ma di fatto era limitata alla sola gestione della distribuzione dei prodotti finiti con il focus principale sul trasporto e immagazzinamento, ragion per cui si limitava a essere logistica di distribuzione (o logistica di distributiva).\nLe prime timide forme di evoluzione verso la gestione di un insieme strutturato di attivit\u00e0 si registrano nel corso degli anni settanta, quando le aziende incominciano a ricercare miglioramenti nell'ambito della distribuzione fisica, dal magazzino di stabilimento al cliente, della merce attraverso opportuni interventi di razionalizzazione volti all'ottimizzazione dei diversi segmenti del ciclo distributivo.\nA partire dagli anni ottanta, in seguito all'introduzione nelle aziende in modo sufficientemente pervasivo di nuove logiche e approcci gestionali (e.g. Material Requirements Planning MRP e il Just in time JIT), l'attenzione si sposta repentinamente sulla gestione dei materiali: viene infatti coniata l'espressione \"logistica dei materiali\" (o gestione dei materiali, in inglese \"materials management\"), per indicare il governo di tutte le attivit\u00e0 volte ad assicurare la corretta acquisizione, movimentazione e gestione dei materiali al fine di garantire il costante e tempestivo rifornimento alla produzione ed agli altri enti utilizzatori.\nLa fase successiva del percorso evolutivo segna in realt\u00e0 un radicale cambiamento perch\u00e9 comporta la trasformazione della logistica da insieme di attivit\u00e0 operative a sistema inter-funzionale che si pone come mezzo per il raggiungimento di pi\u00f9 elevati livelli prestazionali. Emerse infatti il concetto di \"logistica integrata\", sintetizzato in modo preciso nella definizione proposta dal Council of Logistics Management nel 1986: la logistica integrata rappresenta il processo per mezzo del quale pianificare, attuare e controllare il flusso delle materie prime, dei semilavorati e dei prodotti finiti, e dei relativi flussi di informazioni, dal luogo di origine al luogo di consumo, in modo da renderlo il pi\u00f9 possibile efficiente e conforme alle esigenze dei clienti.\nLa logistica contemporanea.\nL'ultimo stadio del processo evolutivo, che conduce alla nascita del concetto di gestione della catena di distribuzione, \u00e8 caratterizzato dalla presa di coscienza da parte delle aziende che il miglioramento nella gestione dei flussi all'interno della catena logistica non pu\u00f2 prescindere dal coinvolgimento degli attori esterni: la logistica assume un ruolo sempre pi\u00f9 centrale ed il suo obiettivo diventa sostanzialmente quello di governare tutte le fasi del processo produttivo, anche esterne all'azienda, secondo una visione sistemica. Prima di questo periodo, la logistica aveva un focus solo sui processi logistici interni all'azienda e che riguardavano la sola produzione in azienda dei beni e servizi e non i processi esterni come il rifornimento di materie prime, la spedizione e ritiro di prodotti o la gestione degli scarti della produzione.\nIn quest'ottica, il concetto di gestione della catena di distribuzione non \u00e8 pi\u00f9 inteso come logistica integrata, ma come un approccio interamente nuovo di management in cui la singola azienda diventa un punto di una rete di entit\u00e0 organizzative che integrano i propri processi di business per fornire prodotti, servizi e informazioni che permettono la produzione e tutte le altre attivit\u00e0 di business e, contemporaneamente, creano valore per il consumatore. La logistica, nella misura in cui individua le disfunzioni nella catena di approvvigionamento, produzione e distribuzione, permette sia di risolvere problematiche cruciali per le aziende, sia di abbattere i costi logistici che gravano sui ricavi/fatturato dell'azienda risolvendo tali problematiche o praticando l'esternalizzazione di alcune attivit\u00e0 logistiche (e.g. affidare la spedizione internazionale delle merci a una societ\u00e0 di spedizioni tramite il contratto di spedizione), fermo restando che l'esternalizzazione riguarda tanti altri servizi e non solo quelli logistici. Con l'esternalizzazione, non solo si abbattono i costi godendo di servizi offerti da compagnie specializzate con livelli di prezzo differenti e alta qualit\u00e0, ma l'azienda pu\u00f2 concentrarsi sulla sua attivit\u00e0 principale, cio\u00e8 il suo core business.\nLa logistica contemporanea ha anche dei contatti con la responsabilit\u00e0 sociale d'impresa (\"corporate social responsibility\", CSR) a causa della maggiore attenzione all'impatto sulla comunit\u00e0 e sull'ecosistema della catena di distribuzione. Si pensi, per esempio, all'errore di gestire gli scarti non biodegradabili della produzione in pieno oceano. La logistica ha anche dei collegamenti con la trade finance e l'Investing in Upside (una filosofia di investimento e gestione dei fondi di private equity) siccome le banche e i fondi possono finanziare delle migliorie nella catena di distribuzione delle aziende, per esempio nell'aumento della Supply Chain Visibility (SCV). Simili investimenti, se aumentano i profitti dell'azienda e la sua reputazione, ne aumentano il suo valore (l'aumento \u00e8 ricavabile per esempio osservando come cambia il prezzo delle azioni emesse).\nLa grande vastit\u00e0 e complessit\u00e0 delle discipline legate alla logistica ha fatto nascere delle figure professionali ad hoc e dei corsi universitari specifici nel campo di economia e ingegneria che introducono la logistica e le conoscenze base per gestirla al meglio o affrontare la ricerca scientifica sul tema: si pensi al \"supply chain manager\" (SCM), all'ingegnere logistico, al direttore logistico e alla material manager.\nLa logistica contemporanea \u00e8 affiancata da sistemi informatici e digitali che permettono una maggiore gestione di tutta la catena logistica. Se non sono usati, i software logistici sono un potenziale investimento per una compagnia che desidera crescere. La logistica affiancata dalle tecnologie intelligenti, dall'Internet delle cose (IdC), da internet 4.0 e da simili tecnologie dell'informazione e comunicazione (ICT), si pu\u00f2 chiamare \"logistica intelligente\" e \"catena di distribuzione 4.0\", concetto citato dall'Agenda EU nel 2018.\nLPI Index.\nUn indice aggregato che valuta la logistica di una nazione \u00e8 il Logistics Performance Index creato dalla Banca Mondiale nel 2007. Nell'ultima edizione del 2018 (6\u00aa edizione), valuta tutto l'apparato logistico di 160 nazioni nel mondo. Al primo posto \u00e8 presente la Germania, mentre l'Italia \u00e8 al 19\u00ba posto.\nAree della logistica.\nSecondo una prima classificazione bipartita (non pi\u00f9 tenuta in considerazione dalla logistica integrata ma utile perlomeno per studiare logistica), la logistica si pu\u00f2 dividere in due macro-ambiti:\nLa seconda \u00e8 invece tripartita e basata su tre scansioni temporali cronologiche prendendo come punto di riferimento il processo produttivo:\nSecondo invece la Society of Logistics Engineers (SOLE) la logistica ha sei aree:\nNell'ambito della gestione d'impresa, quando si parla di logistica si fa riferimento esclusivo alla logistica industriale o, con una dizione pi\u00f9 moderna e corretta, alla logistica integrata.\nMolte altre suddivisioni derivano, per esempio, dal tipo di prodotto gestito, e.g. logistica nel settore agro-alimentare VS logistica nel settore farmaceutico."}
{"id": "90374", "revid": "125873646", "url": "https://it.wikipedia.org/wiki?curid=90374", "title": "Slam Dunk", "text": " \u00e8 uno \"spokon\" di trentuno volumi scritto e disegnato dal mangaka giapponese Takehiko Inoue e ambientato nel mondo della pallacanestro liceale.\nDall'opera sono stati tratti un anime di centouno episodi, la cui trasmissione \u00e8 partita il 16 ottobre 1993, e quattro OAV. L'anime segue gli avvenimenti del manga ma presentando spesso scene in ordine diverso, inoltre sono state aggiunte e tolte diverse altre piccole sequenze che ne modificano leggermente il contenuto, la produzione animata \u00e8 stata interrotta a poco pi\u00f9 della met\u00e0 del manga per volere dell'autore dell'opera originale, in quanto ritenuta troppo differente e non adeguata dallo stesso, l'anime non presenta quindi un vero e proprio finale essendone stato troncato lo sviluppo; gli OAV, invece, sono indipendenti dalla serie e narrano storie a parte. \"Slam Dunk\" tratta la tematica dello sport con molto humour, con il protagonista Hanamichi Sakuragi spesso in primo piano con le sue tragicomiche situazioni, ma anche un argomento tanto attuale quanto delicato come il bullismo nelle scuole; lo stile dei disegni, inoltre, fa ricorso al \"super deformed\", specie per evidenziare i comportamenti infantili dei protagonisti.\nSi tratta di uno dei manga pi\u00f9 celebri in patria e nel mondo e ha contribuito in maniera molto marcata alla diffusione e allo sviluppo del basket nella Terra del Sol Levante: molti ragazzi hanno infatti iniziato a praticare questo sport dopo aver letto l'opera di Inoue, grande appassionato di pallacanestro sin da piccolo e che ha dedicato altri due suoi lavori a questo sport (\"Buzzer Beater\" e \"Real\"). La storia presenta inoltre evidenti riferimenti all'NBA, la lega professionistica statunitense ritenuta universalmente il miglior campionato di basket al mondo: le divise dello Shohoku, dello Shoyo, del Ryonan e del Kainan, ad esempio, ricordano per colori e caratteri rispettivamente quelle dei Chicago Bulls, dei Boston Celtics, degli Orlando Magic e dei Los Angeles Lakers.\nTrama.\nLa formazione del team dello Shohoku.\nHanamichi Sakuragi \u00e8 un giovane teppista attaccabrighe che si iscrive al primo anno della scuola superiore Shohoku, nella prefettura di Kanagawa. \u00c8 particolarmente sfortunato con le ragazze e ci\u00f2 lo rende il triste bersaglio delle ripetute prese in giro da parte dei suoi amici Mito, Okusu, Takamiya e Noma. Dopo essere stato scaricato da una ragazza che era innamorata di un giocatore di basket, Hanamichi inizia ad odiare visceralmente questo sport; le cose, tuttavia, cambiano quando incontra Haruko Akagi, matricola come lui e appassionata di pallacanestro: la ragazza, infatti, lo incoraggia ad entrare nella squadra di basket della scuola impressionata dalla sua altezza e dalla sua prestanza fisica. Hanamichi se ne innamora perdutamente e accetta solo per poterla conquistare.\nLo Shohoku \u00e8 in quel momento una squadra mediocre in quanto l'unico elemento di spicco \u00e8 il fratello maggiore di Haruko, nonch\u00e9 capitano della squadra, Takenori Akagi (subito ribattezzato \"Gorilla\" da Hanamichi per via del suo mastodontico aspetto fisico); l'approdo in squadra della matricola Kaede Rukawa, proveniente dalle scuole medie Tomigaoka e considerato un fuoriclasse, sembra tuttavia aprire nuovi ed insperati scenari. Sakuragi, saputa della fortissima infatuazione che Haruko ha nei confronti del nuovo arrivato (come buona parte delle ragazze della scuola), svilupper\u00e0 nei confronti di Rukawa un fortissimo e comico dualismo. Hanamichi dimostra una notevole predisposizione per questo sport sebbene gli inizi siano estremamente problematici, visto che dovr\u00e0 imparare alla perfezione i fondamentali prima di poter iniziare ad esercitarsi anche nei tiri e poter giocare nelle partitelle di allenamento. Tutto ci\u00f2 provoca in lui una profonda insofferenza, che lo porter\u00e0 pi\u00f9 di una volta a scontrarsi con Akagi.\nLa prima amichevole si disputa contro l'ottima squadra del Ryonan, le cui punte di diamante sono l'enorme centro Jun Uozumi e l'ala Akira Sendo, considerato uno dei migliori giocatori del basket liceale giapponese: il risultato finale \u00e8 87-86 per il Ryonan, ma nonostante la sconfitta lo Shohoku d\u00e0 dimostrazione di essere una buonissima squadra, trascinata dalle giocate di Akagi e Rukawa i quali si riveano entrambi degli ottimi attaccanti, sebbene Uozumi e Sendo non sono da meno essendo due grandi finalizzatori. Per essere al suo esordio assoluto nel basket, compensando la sua totale inesperienza con la prestanza fisica e con una grande determinazione, Hanamichi gioca bene pur creando non poco scompiglio sia fra i suoi compagni che fra i suoi avversari facendosi notare soprattutto in fase difensiva per la sua grande abilit\u00e0 nel rimbalzo e segnando anche un canestro in terzo tempo, che porta in vantaggio lo Shohoku a pochi secondi dalla fine. Sakuragi \u00e8 convinto di aver vinto e la sua esultanza anticipata permette al Ryonan di riportarsi in vantaggio all'ultima azione e di vincere la partita: questo porter\u00e0 Hanamichi a sentirsi in colpa dopo il match. Prima che inizino le eliminatorie entrano in squadra altri due giocatori: Ryota Miyagi, playmaker piccolo di statura ma dotato di grande velocit\u00e0 e di un perfetto palleggio, e l'ottimo tiratore Hisashi Mitsui, MVP ai tempi delle medie poi datosi al teppismo, che entra in squadra dopo aver provocato una furibonda rissa in palestra (nel tentativo di far ricadere la colpa su Miyagi) e dopo essere stato convinto a tornare sulla retta via da Kogure, vicecapitano dello Shohoku, e soprattutto dall'allenatore Anzai, per cui prova un profondo rispetto.\nIl campionato della prefettura di Kanagawa.\nLo Shohoku, durante l'inizio del campionato della prefettura, sconfigge senza problemi le prime squadre dei licei Miuradai, Sumino, Takahata e Tsukubu, superando i cento punti a partita, in questi match il vero trascinatore della squadra si riveler\u00e0 essere Rukawa, il cui impatto sar\u00e0 a dir poco devastante tanto da portarlo ad esser definito \"la super matricola\"; Sakuragi, invece, si far\u00e0 notare soprattutto per l'altissima percentuale di ammonizioni, con un bilancio di venti falli e quattro espulsioni. Lo Shohoku raggiunge agevolmente la sfida decisiva per l'accesso alle finali contro il fortissimo Shoyo, che l'anno precedente si era classificato al secondo posto dietro solo all'insuperabile istituto Kainan, la squadra che accede al campionato nazionale da sedici anni consecutivi e in cui gioca il miglior giocatore di Kanagawa, Shinichi Maki. La partita \u00e8 molto combattuta, lo Shoyo pu\u00f2 contare sul capitano e playmaker Kenji Fujima e su Toru Hanagata, uno dei centro pi\u00f9 forti di Kanagawa: Mitsui nonostante la marcatura box-and-one del difensore Kazushi Hasegawa riesce a sfruttare al meglio le sue abilit\u00e0 di clutch shooter mettere a segno un considerevole numero di tiri liberi, mentre Miyagi sebbene non abbia la stessa popolarit\u00e0 di Maki e Fujima, si rivela perfettamente capace di rivaleggiare con quest'ultimo ricoprendo il suo stesso ruolo, aiutando pi\u00f9 volte i suoi compagni a fare canestro con i suoi ottimi assist. \u00c8 Rukawa per\u00f2 l'attaccante migliore dello Shohoku proprio lui segner\u00e0 il canestro che porter\u00e0 la squadra a vincere per 62-60, e finalmente Hanamichi ha avuto l'occasione di mostrare a tutti il suo talento come rimbalzista sebbene quasi tutti i titolari dello Shoyo fossero pi\u00f9 alti di lui, infatti catturando i rimbalzi ha intralciato lo Shoyo in attacco permettendo ai suoi compagni di andare a canestro indisturbati, e riuscendo persino a realizzare una spettacolare schiacciata in faccia ad Hanagata, subito dopo tuttavia, viene espulso poich\u00e9 la sua azione viene considerata fallosa dall'arbitro, ma il pubblico applaude comunque la sua uscita dal campo.\nLa prima partita della final four vede lo Shohoku contro il temibile Kainan: vi giocano Maki che \u00e8 considerato il giocatore pi\u00f9 forte di Kanagawa bravo nel segnare sotto canestro, la guardia tiratrice Soichiro Jin che probabilmente \u00e8 anche pi\u00f9 capace di Mitsui, e la matricola Nobunaga Kiyota, che gioca come ala, molto competitivo e infatti vuole mettere in ombra Sakuragi e Rukawa dato che vuole essere lui la matricola migliore del campionato. Akagi e Rukawa si fanno valere facendo molti canestri, inoltre quando Akagi si infortuna alla caviglia Hanamichi lo sostituisce come centro, giocando molto bene dimostrando di essere forte quando Akagi, sia nelle stoppate che nei rimbalzi, applicando tutti gli insegnamenti di Akagi, in effetti nel primo tempo proprio perch\u00e9 Hanamichi ha giocato bene in difesa che Rukawa ha potuto dare il meglio come finalizzatore facendo tanti canestri, dovendo ricorrere a tutte le sue energie tanto che nel secondo tempo si \u00e8 ritrovato senza forze. Hanamichi dimostra di essere migliorato anche in attacco, non solo con i suoi passaggi i suoi compagni di squadra sono andati pi\u00f9 volte a canestro, ma lui stesso ne segner\u00e0 di diversi, con la soddisfazione di aver prevalso contro Maki mettendo a segno una schiacciata anche se purtroppo il Kainan vince per 90-88 per via di un errore nell'ultimo possesso di Hanamichi e un'incredibile deviazione con un'unghia di Kyota su tiro libero di Mitsui. Nel frattempo il Ryonan ha sconfitto facilmente il Takezato 117-64. Nella seconda giornata anche lo Shohoku batte il Takezato, ma Sakuragi arriva in ritardo e si perde il primo tempo della partita visto che si era allenato anche la mattina stessa nel tiro sotto canestro addormentandosi subito dopo; Akagi tuttavia, decide di non schierarlo in campo nella ripresa, per non far vedere i suoi progressi al Ryonan. Nell'altra partita il Kainan batte ai supplementari il Ryonan in un match ad altissimo livello tecnico al quale non sar\u00e0 sufficiente una prestazione da fuoriclasse di Sendo: questi, riciclato come playmaker per fare posto alla rientrante e fortissima ala Fukuda, ingaggia uno spettacolare duello con Maki. Grazie al suo capitano il Kainan recupera 15 punti di svantaggio e ad essere decisivo \u00e8 proprio Maki, che al termine dei tempi regolamentari preferisce mandare il rivale a canestro senza fermarlo per evitare che Sendo usufruisca di un basket count (se Sendo avesse segnato subendo fallo avrebbe usufruito di un tiro libero e in quel momento il Kainan era in vantaggio di 2 punti). Adesso lo Shohoku, scosso per le condizioni di salute di Anzai colpito da un malore e soccorso da Hanamichi, si prepara per l'ultima partita col Ryonan, che decider\u00e0 quale delle due squadre andr\u00e0 ai nazionali oltre al Kainan che batte pure il Takezato. Uozumi nel match gioca prevalentemente in difesa permettendo a Sendo e Fukuda di scatenarsi in attacco, Akagi conduce un'ottima partita sia in attacco che in difesa, inoltre Hanamichi avendo migliorato la sua tecnica di gioco, d\u00e0 sfoggio delle sue nuove abilit\u00e0 nel tiro libero dalla distanza ravvicinata. Rukawa nella prima ripresa gioca una partita piuttosto modesta, \u00e8 nella seconda met\u00e0 della partita che invece inizia a segnare un canestro dietro l'altro avendo risparmiato le forze per gli ultimi venti minuti (non ripetendo l'errore commesso con il Kainan) e infatti se all'inizio lo Shohoku era all'inseguimento della squadra avversaria Rukawa trova la rimonta e porta a un notevole vantaggio, ma Sendo purtroppo si rivela un giocatore pi\u00f9 forte e un ottimo ball-handler, e continuando a segnare sempre pi\u00f9 canestri riducendo il vantaggio dello Shohoku. Mitsui fin troppo affaticato lascia il campo e Kogure lo sostituisce, Hanamichi risulta decisivo nel finale bloccando in successione i tre migliori giocatori avversari (Fukuda, Uozumi e Sendo) impedendo la rimonta del Ryonan, inoltre Hanamichi serve l'assist con cui Kokure segna la tripla che permette allo Shohoku di allungare il vanataggio. Sendo segna un ultimo canestro accorciando le distanze ma Akagi in un'ultima azione, nonostante Uozumi e Fukuda tentino di impedirglielo, mette Sakuragi nella posizione di segnare il canestro del definitivo +4 con una spettacolare schiacciata in tap-in. Lo Shohoku accede dunque alle nazionali come seconda classificata alle spalle del Kainan, Maki vince il premio di MVP e Akagi e Rukawa vengono inseriti nel miglior quintetto, insieme allo stesso Maki, al suo compagno di squadra Jin e a Sendo.\nIl campionato nazionale interscolastico.\nIniziano gli allenamenti in vista del campionato nazionale, che \u00e8 previsto tra un mese: in questo periodo lo Shohoku cerca di migliorare il pi\u00f9 possibile andando a giocare delle amichevoli contro il Josei, una delle otto squadre pi\u00f9 forti del Giappone. Hanamichi resta a casa con l'allenatore Anzai per due partite e si sottopone ad un allenamento speciale per colmare la sua incapacit\u00e0 nei tiri in sospensione: in una settimana ne eseguir\u00e0 ben 20.000 e, pian piano, inizia a rendersi conto dei suoi errori, anche se rifiuta sempre di ammetterli pubblicamente, e ad affinare sempre di pi\u00f9 la sua tecnica. Contemporaneamente si reca con Kyota e Maki del Kainan alla prefettura di Aichi per guardare altre squadre e talenti di basket al di fuori di Kanagawa, ne \u00e8 un esempio la matricola Hiroshi Morishige che porta la sua squadra del liceo Meihou alla qualificazione nel campionato nazionale prevalendo contro la squadra dell'Aiwa dove gioca Dai Moroboshi. Intanto Anzai riesce a far desistere Rukawa dal proposito di voler recarsi negli Stati Uniti, ritenendo non adatto, malgrado il suo enorme talento, di superare ancora campioni come Sendo. Quest'ultimo poi diviene nuovo capitano del Ryonan, dopo che Uozumi e Ikegami, lasciano la squadra senza aspettare la fine dell'anno scolastico.\nAl campionato nazionale interscolastico (che si tiene a Hiroshima) prendono parte 59 squadre, di cui per\u00f2 cinque accedono direttamente al secondo turno mentre le restanti 54 si affrontano in partite a eliminazione diretta.\nAllo Shohoku nel primo turno capita subito una squadra molto forte, il Toyotama, che annovera tra le sue fila i tre migliori marcatori della prefettura di Osaka: il playmaker Itakura, l'ala grande Kishimoto e l'ala piccola Minami, leader della squadra. Il loro gioco \u00e8 basato sul \"run and gun\", schema veloce ed iper-offensivo; grazie ad esso e al talento dei suoi giocatori il Toyotama si porta in vantaggio e si mantiene davanti per tutto il primo tempo. Nel secondo tempo per\u00f2 la squadra si sfalda, emergono contrasti interni e lo Shohoku cambia marcia: tutti i suoi giocatori iniziano a rendere al massimo, in particolare Rukawa, nonostante l'occhio pesto a causa di una gomitata intenzionale di Minami, ed il tiratore Mitsui; Hanamichi, dopo un inizio in sordina, riesce a giocare un'ottima partita dimostrando tutta la sua nuova abilit\u00e0 nei tiri dalla media distanza. Le sorti della partita vengono ribaltate e a nulla vale il forcing finale di Minami: lo Shohoku passa il turno e va ad affrontare il Sannoh della prefettura di Akita, la squadra pi\u00f9 forte del basket liceale giapponese, detentrice del titolo da 4 anni. Prima della partita lo Shohoku guarda le cassette del campionato interscolastico nazionale dell'anno precedente, dove militavano gi\u00e0 tutte le stelle attuali: rimangono tutti esterrefatti quando vedono con che facilit\u00e0 hanno sconfitto il Kainan, aggiudicandosi l'incontro con 30 punti di vantaggio. Il Sannoh pu\u00f2 contare sul playmaker Fukatsu, e sui fratelli Kawata, Masashi il centro pi\u00f9 forte del Giappone (passato in un solo anno dai 165 ai 190\u00a0cm di altezza e capace di giocare in tutte le posizioni) e Mikio il giocatore pi\u00f9 altro del campionato bench\u00e9 sia solo una matricola (210 cm) abile nel tiro sotto canestro, ma il giocatore migliore della squadra \u00e8 l'ala piccola Sawakita, il pi\u00f9 abile tra i giocatori liceale giapponese, in procinto di trasferirsi negli Stati Uniti. Hanamichi prima della partita segna una schiacciata saltando dalla foul line provocando i suoi avversari, Masashi e Sawakita in particolare capiscono che lui \u00e8 un avversario temibile. Dopo un primo tempo equilibrato, lo Shohoku conduce di due punti, grazie ad una prestazione strepitosa di Hanamichi e Mitsui: ad inizio secondo tempo un micidiale break del Sannoh ribalta la partita e porta i campioni in carica in vantaggio, Masashi fa emergere tutta la sua superiorit\u00e0 su Akagi che non \u00e8 capace di competere con lui, Masashi \u00e8 un giocatore formidabile sia in difesa che in attacco mentre Sawakita quando va a canestro \u00e8 praticamente immarcabile, mettendo a segno i suoi tear drop, e portano la squadra sul +24. A questo punto, Anzai riesce a caricare i suoi giocatori e qualcosa cambia nello Shohoku. Rukawa, che fino a quel momento \u00e8 stato dominato da Sawakita, reagisce e batte pi\u00f9 volte il suo diretto avversario coinvolgendo anche i suoi compagni in fase offensiva dimostrando di essere un buon regista con i suoi assist dato che la sua ostinazione nel voler battere Sawakita nel one-on-one impediva a Rukawa di esprimere al meglio il suo talento, mentre Mitsui nonostante sia quasi vinto dalla fatica segna canestri da 3 a ripetizione. \u00c8 per\u00f2 Hanamichi quello che si rivela il vero trascinatore dello Shohoku: \u00e8 autore di una prestazione straordinaria sia in attacco che a rimbalzo, riuscendo a prevalere su Masashi sebbene Akagi al contrario non fosse nemmeno capace di tenergli testa. Durante la partita Hanamichi capisce che ci\u00f2 che vuole \u00e8 partire per gli Stati Uniti come Rukawa per diventare un vero giocatore di pallacanestro. Nella fase finale della partita Hanamichi si infortuner\u00e0 alla schiena, ma il suo amore per la pallacanestro e il suo desiderio di superare Rukawa gli daranno la forza di proseguire il match, e con le sue stoppate prevale su Sawakita e Mikio, infine sar\u00e0 proprio lui a segnare in \"buzzer beater\" con un tiro in sospensione il canestro del definitivo 79-78 e a servirgli la palla a due secondi dalla fine della partita sar\u00e0, tra lo stupore generale, proprio Rukawa che per via della marcatura di Masashi e Sawakita rinuncia a tentare il tiro con una finta perfetta: lo Shohoku sconfigge il Sannoh e mette a segno un'impresa storica. Il cammino di Akagi e compagni finir\u00e0 per\u00f2 con la partita successiva contro l'Aiwa di Moroboshi, a causa della stanchezza per la partita col Sannoh, e dove Hanamichi non giocher\u00e0 per via del grave infortunio alla schiena.\nMiyagi diventa il nuovo capitano della squadra dello Shohoku, invece Rukawa viene convocato per giocare nella nazionale giovanile del Giappone, infine Hanamichi si dedica alla sua riabilitazione per poter tornare a giocare.\nMedia.\nManga.\nIn Giappone la serie \u00e8 stata pubblicata originariamente sulla rivista della Sh\u016beisha \"Weekly Sh\u014dnen Jump\" a partire dal 1990; in Italia \u00e8 approdata nel 1997 grazie alla Panini Comics, che l'ha serializzata una prima volta in sessantadue volumi (ognuno met\u00e0 del tank\u014dbon originale) nel periodo ottobre 1997 - giugno 2000. Il grande successo ha reso necessaria una seconda edizione, stavolta in trentuno volumi (i tankobon originali) tra il novembre 2001 e il maggio 2004. Nell' ottobre 2006 la Panini Comics ha iniziato a ripubblicare il fumetto con un nuovo formato, poi interrotto nel 2008.\nIl 6 febbraio 2010 la d/visual conferma la pubblicazione del manga in versione definitiva arricchito delle tavole a colori in una nuova edizione di ventiquattro volumi.\nInoltre dal 12 Settembre 2019 \u00e8 stata resa disponibile in Italia (in Giappone nell'estate dello stesso anno) una nuova edizione, di Panini Comics, composta da 20 volumi, dove per l'occasione Takehiko Inoue ha creato delle nuove copertine.\nAnime.\nGli episodi usciti sono centouno con l'aggiunta di quattro OAV dal titolo \"Shohoku vs Takezono\", \"Il campionato nazionale\", \"La grande ripresa dello Shohoku\" e \"Shohoku la migliore squadra di basket\".\nL'edizione italiana arriva nell'ottobre 2000 ed \u00e8 stata trasmessa da MTV Italia per poi essere replicata da 7 Gold e GXT.\nMusica.\nLa serie animata \u00e8 costituita da una copiosa colonna sonora sia per i 101 episodi dell'anime sia per gli OAV usciti successivamente agli episodi originari. Il tema principale \u00e8 \"Kimi ga sukidato sakebitai\" del gruppo musicale BAAD che figura nei titoli di testa mentre il secondo tema \u00e8 \"Set My Eyes Only on You (Anata Dake Mitsumeteru)\" di Maki Oguro. Entrambe le canzoni mescolano la lingua giapponese con quella inglese in modo tale che la distribuzione dell'anime risultasse adatta anche ad una grande fetta di pubblico straniero, come quello americano.\nColonna sonora degli OAV.\nAltri temi musicali presenti nell'anime sono: Zettai ni Daremo - Zyyg, Sekai ga Owaru made wa - Wands, Kirameku Toki ni Torawarete, Endless Chain - BAAD, My Friend - Zard.\nDoppiatori della serie animata.\nAdattamento.\nL'edizione italiana di \"Slam Dunk\" rappresenta un caso singolare per quanto riguarda il doppiaggio italiano di un anime: mentre in genere si tenta di edulcorare i termini per renderli meno volgari (prassi che si usa spesso negli adattamenti degli anime per renderli adatti a un pubblico pi\u00f9 giovane del target originario) in questo invece sono state aggiunte espressioni pi\u00f9 volgari come \u00abmezza-sega\u00bb, \u00abtritapalle\u00bb, \u00abzoccolette\u00bb. Inoltre spesso durante le partite le voci di alcuni spettatori sono modificate con cadenze effeminate. Infine, sono state aggiunte frasi in momenti di silenzio, come ad esempio nell'episodio 46 \"Vai a canestro, Hanamichi\", Sakuragi fa canestro e tutti i giocatori rimangono di sasso, nella versione italiana ognuno di loro pensa qualcosa, mentre in originale la sequenza \u00e8 pervasa dal silenzio. Sono presenti inoltre diversi errori, come la pronuncia dei cognomi \"Sakuragi\" e \"Akagi\" che vengono pronunciati con la \"gi\" finale e non con la \"ghi\" (in giapponese la \"g\" \u00e8 sempre gutturale; per il suono dolce si deve usare la \"j\"), come invece avviene correttamente con \"Miyagi\". Altro errore risulta quando Haruko parla o nomina suo fratello maggiore usando \"Akagi\" come nome, quando invece, in realt\u00e0, \u00e8 il cognome di entrambi.\nAccoglienza.\nIl sito web Goo Ranking ha intervistato lettori di \"Weekly Sh\u014dnen Jump\" tra il 19 giugno e il 3 luglio 2020 e questi hanno classificato la serie al quarto posto tra quelle pi\u00f9 commoventi pubblicate dalla rivista. Nel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Slam Dunk\" si \u00e8 classificata al 3\u00ba posto."}
{"id": "90375", "revid": "115480795", "url": "https://it.wikipedia.org/wiki?curid=90375", "title": "Acido \u03b3-amminobutirrico", "text": "L'acido \u03b3-amminobutirrico (GABA) \u00e8 un \u03b3-amminoacido, principale neurotrasmettitore inibitorio nei mammiferi, del sistema nervoso centrale, responsabile nella regolazione dell'eccitabilit\u00e0 neuronale in tutto il sistema nervoso; negli esseri umani \u00e8 anche direttamente responsabile per la regolazione del tono muscolare; viene rilasciato da neuroni dei circuiti locali presenti nel cervello (neuroni gabaergici), i quali presentano un piccolo corpo neuronale e arborizzano a breve distanza formando principalmente sinapsi asso-assoniche con i neuroni di proiezione (eccitatori); esistono 3 tipi di recettore del GABA, tutti con effetti inibitori; il GABA \u00e8 un messaggero ubiquitario e l'attivazione o l'agonismo a livello dei suoi recettori \u00e8 il meccanismo d'azione di un gran numero di farmaci sedativi, miorilassanti e ipnotici, tra cui le pi\u00f9 conosciute benzodiazepine.\nMetabolismo.\nIl GABA \u00e8 una molecola endogena ottenuta a partire dall'acido glutammico che viene decarbossilato ad opera dell'acido glutammico decarbossilasi (GAD). Il GABA viene poi degradato ad opera dell'enzima gaba-transaminasi (GABA-T) che catalizzando sulla molecola una reazione di deaminazione ossidativa d\u00e0 come prodotto la semialdeide succinica che verr\u00e0 successivamente ossidata ad acido succinico, intermedio del ciclo di Krebs."}
{"id": "90376", "revid": "125664780", "url": "https://it.wikipedia.org/wiki?curid=90376", "title": "Ordine teutonico", "text": "LOrdine teutonico o, nella sua definizione completa, Ordine dei Fratelli della Casa di Santa Maria in Gerusalemme (sigla O.T., in latino \"Ordo Teutonicus\" o, estesamente, \"Ordo Fratrum Domus Hospitalis Sanctae Mariae Teutonicorum in Jerusalem\"; in tedesco \"Deutscher Orden\", o estesamente \"Orden der Br\u00fcder vom Deutschen Haus St. Mariens in Jerusalem\") \u00e8 un antico ordine monastico-militare e ospedaliero sorto in Terra santa nel 1191 all'epoca della terza crociata (dopo quello gerosolimitano - gli Ospitalieri - nel 1099 e del tempio - i Templari - nel 1119) ad opera di alcuni tedeschi di Brema e Lubecca per assistere i pellegrini provenienti dalla Germania. I membri di questa congregazione pospongono al loro nome la sigla O.T..\nFino alla perdita di Acri nel 1291, il principale teatro di operazioni dei Cavalieri teutonici rimase la Terra santa. Tuttavia gi\u00e0 a partire della fine del XII secolo operarono sulla costa baltica, nella zona che si estendeva a nord-est dei territori polacchi, e a partire dal secondo decennio del XIII secolo operarono nell'Europa orientale-danubiana, pi\u00f9 precisamente in Transilvania, per proteggere il Regno d'Ungheria dai nomadi Cumani, su richiesta di re Andrea II d'Ungheria. Attuarono una vasta opera di conquista e di cristianizzazione dei territori occupati dalle trib\u00f9 baltiche, che in precedenza erano perlopi\u00f9 pagane: tali operazioni sono state denominate Crociate del Nord. I Cavalieri teutonici avviarono un programma di conquiste che, in meno di un secolo, li port\u00f2 a sottomettere un vastissimo territorio; gli abitanti pagani vennero convertiti o sterminati e si organizz\u00f2 l'immigrazione in massa di contadini tedeschi.\nIl loro dominio nella regione li port\u00f2 successivamente allo scontro sia con i russi ortodossi di Pskov e Novgorod (la battaglia del lago ghiacciato venne raffigurata, seppur con diverse imprecisioni e invenzioni storiche, nel film \"Aleksandr Nevskij\") sia con i polacco-lituani. Questi ultimi, guidati da re Ladislao II Jagellone, inflissero loro una dura sconfitta nella battaglia di Tannenberg (o Grunwald) il 15 luglio 1410. Alla fine della guerra dei tredici anni, il secondo trattato di Toru\u0144 ridusse il dominio territoriale dell'Ordine alla sola Prussia Orientale (oltre ai vari possedimenti minori in territorio germanico) e allo status di vassallo della corona polacca.\nNel 1525 il trentasettesimo Grande maestro dell'Ordine, Alberto di Hohenzollern-Ansbach, si convert\u00ec al luteranesimo e secolarizz\u00f2 i possedimenti prussiani, assumendo il titolo di duca di Prussia. Quanto sopravvisse dell'Ordine rimase in possesso di alcuni territori del Sacro Romano Impero e della Livonia, retta in maniera indipendente dal ramo livoniano, che nel 1561 fu a sua volta secolarizzata nel Ducato di Curlandia e Semigallia.\nL'Ordine teutonico venne formalmente soppresso da Napoleone Bonaparte nel 1809, ma in seguito fu ripristinato dagli Asburgo. Venne riformato nel 1929 dalla Santa Sede che lo rese un ordine di canonici regolari per la cura d'anime e le opere di carit\u00e0.\nStoria.\nLa fondazione e le crociate.\nHermann von Salza serv\u00ec come quarto gran maestro dell'Ordine dei cavalieri teutonici dal 1209 al 1239. Pare che l'origine dell'ordine risalga al 1099, quando un cavaliere tedesco ferito durante i combattimenti per la presa di Gerusalemme venne assistito e curato da una coppia di pellegrini tedeschi, presumibilmente mercanti, che decisero in seguito di dedicarsi, con il beneplacito del Patriarca di Gerusalemme, all'attivit\u00e0 di ospitalit\u00e0 e assistenza dei pellegrini, fondando un piccolo ospedale dotato di foresteria ed una cappella dedicata alla Vergine Maria. L'ospedale and\u00f2 distrutto nel 1187 con la caduta di Gerusalemme.\nIn seguito alla caduta della citt\u00e0 fu indetta la terza crociata e il 1\u00ba settembre 1189 55 navi che trasportavano i cavalieri crociati tedeschi attraccarono ad Acri, una citt\u00e0 portuale situata nella parte settentrionale dell'attuale stato di Israele.\nAlcuni di loro costruirono un ospedale da campo utilizzando una delle vele di una nave e si dedicarono alla cura dei feriti fino al loro rientro quando lasciarono l'ospedale a due religiosi tedeschi, ai quali nel tempo se ne aggiunsero altri, che lo ampliarono acquistando un terreno e costruendovi un edificio con annessa cappella e costituendo l'ordine dei \"fratres domus hospitalis sanctae Mariae Teutonicorum in Jerusalem\". Il 6 febbraio 1191 all'ordine venne concessa l'approvazione e la protezione del pontefice Clemente III. La regola seguita dagli appartenenti all'ordine era quella dei cavalieri ospitalieri di San Giovanni in Gerusalemme. Il 21 dicembre del 1196 furono confermati all'ordine i possedimenti del tempo e futuri. Nel 1197 avrebbe dovuto aver luogo una crociata guidata dall'imperatore Enrico VI. Quando questi mor\u00ec, i cavalieri che lo avevano preceduto in Terra Santa rientrarono, ma prima del rientro decisero di trasformare l'ordine in un ordine cavalleresco con compiti di protezione dei pellegrini. L'attivit\u00e0 religiosa prosegu\u00ec seguendo la regola dei Giovanniti mentre quella militare adott\u00f2 la regola dei Templari. I teutonici avevano la tendenza a trascurare pi\u00f9 punti di quest'ultima regola, ma nel 1244 papa Innocenzo IV concesso al loro maestro il diritto a modificarla sulla base delle necessit\u00e0 dell'ordine.\nPapa Innocenzo III conferm\u00f2 la trasformazione il 19 febbraio del 1199 e ai religiosi venne assegnato il mantello bianco con croce nera. Nel 1221 papa Onorio III parific\u00f2 l'Ordine teutonico all'Ordine dei templari e a quello degli ospitalieri.\nIn seguito a cospicue e ripetute donazioni l'ordine si diffuse molto rapidamente: dal Duecento al Trecento il numero delle commende (nome dato alle case dell'ordine) crebbe al ritmo di una ma spesso anche 3 o 4 all'anno; nel 1300 erano circa 300 diffuse in Terra Santa, Cipro, Grecia, Italia, Spagna, nel Sacro Romano Impero, nei Paesi Bassi e nell'area baltica.\nSecondo lo storico polacco Henryk Samsonowicz, tuttavia, gli inizi della confraternita sarebbero stati molto pi\u00f9 antichi. Nel 1143, un documento papale dirimeva una disputa tra gli ospedalieri teutonici ed i Giovanniti, menzionando dei possedimenti dei primi in Europa. Se ne evince, dunque, che la comunit\u00e0 tedesca era stata fondata, al pi\u00f9 tardi, nella prima met\u00e0 del XII secolo, e che era subordinata (probabilmente dal 1130) ai Giovanniti.\nI territori dell'Ordine (1191-1230).\nNel 1191 l'Ordine abbandon\u00f2 l'ultima roccaforte in Terra Santa e si mise alla ricerca di una collocazione in Europa. Nel 1211 Andrea II d'Ungheria offr\u00ec, in cambio di appoggio militare contro la popolazione nomade e pagana dei Cumani, il territorio del Burzenland in Transilvania (in tedesco \"Siebenb\u00fcrgen\"). L'ordine istitu\u00ec uno stato indipendente e inizi\u00f2 un'intensa attivit\u00e0 di colonizzazione ed evangelizzazione ma nel 1225 Andrea II, impaurito dalla nascita di uno stato entro il suo regno, scaccio l'ordine dall'Ungheria.\nIl secondo tentativo di colonizzazione di un'area geografica fu pi\u00f9 efficace; dopo alcuni falliti tentativi di conquista dei territori occupati dai Pruzzi, Corrado di Masovia chiese l'appoggio militare dell'Ordine offrendo in cambio dei territori. Hermann von Salza (Ermanno di Salza), Gran maestro dell'Ordine teutonico, invi\u00f2 quindi un distaccamento sulla Vistola nel 1229 e, qualche anno dopo, divenne comandante anche delle truppe appartenenti al soppresso Ordine di Dobrzy\u0144.\nL'alimentazione dei militi dell'Ordine teutonico era costituita da latte, uova, una minestra di fiocchi d'avena e acqua. Chi aderiva non poteva far mostra del blasone, n\u00e9 cacciare (se non lupi e orsi). I castelli venivano eretti in pietra - e dal XIV secolo in mattoni - e questo fu di capitale importanza. Importante era anche l'impiego della balestra e della catapulta, perch\u00e9 consentivano di difendersi con piccoli contingenti.\nMemore della passata esperienza con il sovrano ungherese, il Gran maestro dell'Ordine Hermann von Salza si fece confermare i diritti sui territori conquistati tramite la bolla d'oro di Rimini emessa dall'imperatore Federico II e la bolla d'oro di Rieti emessa dal papa Gregorio IX. Entrambe garantivano che dopo la conquista e conversione religiosa dei territori baltici questi sarebbero stati assegnati all'Ordine, garantendo all'Ordine teutonico la sovranit\u00e0 ed al suo Gran maestro il rango di principe imperiale.\nLa campagna di appoggio al duca polacco cominci\u00f2 nel 1226. Corrado, dopo lunga esitazione, tramite il trattato di Kruschwitz (1230) assegn\u00f2 all'Ordine la citt\u00e0 e il territorio di Kulm (Che\u0142mno).\nLa colonizzazione dell'Europa dell'Est.\nNegli anni trenta del Duecento, subito dopo l'annessione di Kulm, l'Ordine diede un forte impulso alla colonizzazione tedesca della Prussia orientale (Marienwerder, Elbing ecc.), portando il cattolicesimo sempre pi\u00f9 a Oriente ed assorbendo i cavalieri dell'Ordine di Livonia (1237): tuttavia, questi ultimi seppero conservare sempre una qual certa autonomia, tanto da sopravvivere pi\u00f9 a lungo dei teutonici. In quegli stessi anni passarono definitivamente sotto il controllo dei tedeschi parte della Livonia e della Lituania. Nel 1241 unirono le loro forze a quelle della Polonia nel tentativo di contrastare le orde mongole guidate da Batu Khan; la battaglia che ne segu\u00ec termin\u00f2 con una sanguinosa disfatta per le forze della coalizione e lo stesso duca di Slesia Enrico perse la vita nello scontro, avvenuto a Liegnitz, nei pressi dell'attuale Wahlstadt.\nSperando che le invasioni svedesi e mongole avessero minato la potenza degli Stati russi, i Cavalieri teutonici attaccarono la vicina Repubblica di Novgorod e occuparono Pskov (in tedesco \"Pleskau\"), Izborsk e Koporye nell'autunno del 1240. Quando minacciarono la stessa Novgorod, i cittadini richiamarono in citt\u00e0 il ventenne principe Aleksandr Nevskij, che avevano confinato a Pereslavl l'anno precedente. Durante la campagna del 1241, Alexander riusc\u00ec a riconquistare Pskov e Koporye dai crociati. Avendo udito che gli invasori germanici avevano bruciato sul rogo dei bambini, Alexandr rispose tenendo in ostaggio dei cavalieri e impiccando alcuni Voti (popolo locale alleato dei Teutonici) e dei fanti estoni.\nNella primavera del 1242, i Cavalieri teutonici annientarono un distaccamento in ricognizione dell'esercito cittadino di Novgorod circa 20\u00a0km a sud della fortezza di Dorpat (Tartu). Pensando di ottenere una facile vittoria, condotti dal Vescovo Principe Hermann von Buxh\u00f6vden del Vescovato di Dorpat, i cavalieri e le loro truppe ausiliarie composte da Estoni Ugauni incontrarono le forze di Alexandr presso lo stretto passaggio che collega la parte settentrionale e meridionale (detta Lago di Pskov) del Lago dei Ciudi, il 5 aprile 1242, ma l'attacco termin\u00f2 infelicemente con la disfatta del Lago Peipus, presso Vybiti. Tale sconfitta subita dai cavalieri dell'Ordine segna una battuta di arresto nella loro espansione verso est.\nLa conquista di K\u00f6nigsberg (1255) sar\u00e0 seguita nei decenni immediatamente successivi dall'occupazione dell'intera Prussia Orientale e di ampie zone della Pomerania. Repressa un'insurrezione dei prussiani nel 1260, i Cavalieri, gi\u00e0 famosi per i metodi brutali con cui imponevano la conversione al cristianesimo, procedettero a un largo sterminio dei popoli baltici, per lo pi\u00f9 rimpiazzati da coloni tedeschi.\nNel 1283 si concluse la conquista e l'evangelizzazione della Prussia. Nel 1309 venne acquistata la Pomerelia a spese dei Polacchi e in quello stesso anno l'Ordine trasfer\u00ec la sua capitale a Marienburg, nei pressi della citt\u00e0 di Danzica. Approfittando delle lotte per il trono di Svezia, i teutonici si impadronirono di Gotland e, pi\u00f9 o meno nello stesso periodo, strapparono dei territori ai duchi di Masovia. L'apogeo della potenza dell'Ordine fu raggiunto nel corso del XIV secolo, allorch\u00e9 fu completata la conquista della Livonia (citt\u00e0 di Narva e Reval) e furono annessi alcuni importanti nuclei urbani lituani, fra cui la citt\u00e0 di Kaunas.\nNel 1346 l'Ordine acquist\u00f2 l'Estonia dalla Danimarca, e inoltre, nel 1398, con un accordo con il Granduca di Lituania Vytautas, che si preparava ad imporre a est il suo primato sulle terre russe, i teutonici ottennero la Samogizia e la Neumark (nel 1402).\nApogeo e decadenza.\nAlla sua massima espansione l'Ordine teutonico possedeva un vasto stato sovrano che dalle rive della Vistola arrivava fino all'Estonia:\nIl 15 luglio 1410 l'Ordine sub\u00ec una memorabile sconfitta a Tannenberg (Grunwald), in Prussia orientale, ad opera di polacchi e lituani: da allora inizi\u00f2 un rapido processo di decadenza, culminato con il trattato di Toru\u0144 (1466). Con tale accordo l'Ordine teutonico riusc\u00ec a mantenere sotto il suo controllo i soli territori prussiani dovendo per\u00f2 riconoscere la sovranit\u00e0 nominale del re di Polonia su di essi. Si era definitivamente chiusa un'epoca.\nNel 1525 Alberto di Brandeburgo, Gran maestro dal 1511, ader\u00ec alla Riforma ed attu\u00f2 la secolarizzazione dei beni dell'Ordine: col trattato di Cracovia venne riconosciuto duca ereditario di Prussia, la quale pass\u00f2 cos\u00ec alla casa di Hohenzollern, mettendo fine allo Stato teutonico. Dopo tre secoli l'Ordine teutonico perdeva la sua sovranit\u00e0, pur tuttavia rimanendo in possesso di numerosi feudi imperiali e propriet\u00e0 in Germania. Al Gran maestro venne concessa la dignit\u00e0 di principe-abate dell'impero con rango cardinalizio e la precedenza su tutti i vescovi e abati. La sede dell'Ordine fu trasferita a Mergentheim nel 1526, mentre il Gran maestro assunse come sua residenza il castello di Ellingen a nord di Weissenburg. Fu cos\u00ec riorganizzato in 12 province e baliaggi (\"Balleien\") che si estendevano su tutti i feudi imperiali tedeschi:\nAnche l'Ordine teutonico non fu risparmiato dalle secolarizzazioni napoleoniche. Ancora membro del Collegio dei Principi, nel 1801 fu depauperato di tutti i ricchi possessi posti sulla riva sinistra del Reno, perdendo cos\u00ec gran parte delle proprie rendite. Tuttavia, ricevette a compensazione vari capitoli, abbazie e conventi immediati in Austria e Svevia. I tentativi dell'ultimo Gran maestro sovrano, l'arciduca Carlo d'Asburgo-Teschen, di acquistare la dignit\u00e0 di grande elettore furono vanificati con la dissoluzione dell'Impero nel 1806; l'Ordine fu definitivamente soppresso come entit\u00e0 politica nel 1809.\nL'Ordine teutonico contemporaneo.\nL'Ordine teutonico, ridotto alla sua originaria attivit\u00e0 ospedaliera, continu\u00f2 ad esistere in Austria. Solo a partire dal 1834 fu nuovamente chiamato in maniera ufficiale \"Deutscher Ritterorden\" (ordine cavalleresco teutonico). A partire dal 1804 fu posto sotto il protettorato e amministrato direttamente dai membri pi\u00f9 alti della dinastia degli Asburgo fino alle dimissioni, nel 1923, dell'ultimo Gran maestro della casa d'Asburgo, l'arciduca Eugenio d'Austria, il quale maniera illuminata, aveva compreso che l'unico modo per far sopravvivere l'Ordine era legarlo al papa e subcollarlo direttamente alla Santa Sede, attraverso il riconoscimento canonico. Tuttavia, il sospetto che l'istituzione fosse legata alla causa monarchica asburgica non venne meno ed i Teutonici subirono nel 1938, nonostante l'avvenuta trasformazione in ordine religioso non pi\u00f9 militare, la persecuzione dei nazisti, notoriamente avversi alla Casa d'Austria, i quali soppressero l'Ordine nei territori austriaci e in Boemia-Moravia (1939).\nL'Ordine teutonico, come da auspici dell'arciduca Eugenio e per volere di papa Pio XI, nel 1929 fu trasformato in un ordine canonicale, proteggendolo cos\u00ec definitivamente dal pericolo nazista e limitandone l'azione al solo campi assistenziale e spirituale.\nStruttura dell'Ordine.\nOggi l'Ordine dei Fratelli della Casa di Santa Maria in Gerusalemme \u00e8 un istituto clericale a struttura meramente religiosa di diritto pontificio, anche se il Gran maestro, con dignit\u00e0 di abate mitrato, ha facolt\u00e0 di concedere dignit\u00e0 equestri cavalleresche: la \"fons honorum\", a tenore degli statuti del 1929, \u00e8 direttamente quella del papa. All'Ordine \u00e8 aggregata la Congregazione delle Suore della Casa di Santa Maria in Gerusalemme, poste sotto la direzione del Gran maestro, che rappresenta il ramo femminile dell'Ordine, le cui suore, sole nel panorama canonico, riconoscono lo stesso superiore del ramo maschile nella persona del Gran maestro. I membri dei due istituti, maschile e femminile, sono religiosi\nNell'Ordine \u00e8 tradizionalmente sempre stata presente la componente laica, che \u00e8 ora strutturata nell'Istituto dei Familiari, aggregato all'Ordine teutonico, associazione pubblica di diritto canonico, confermato dalla Santa Sede, e sottoposto alla vigilanza di quest'ultima, e posta sotto la direzione del Gran maestro. I membri, uomini e donne, di stato laico o spirituale (sacerdoti, vescovi e cardinali che non emettono i voti solenni), sono chiamati \"Familiari\" (\"familiares\") o Cavalieri Mariani dell'Ordine Teutonico, possono posporre al loro nome la sigla FamOT, e possono aderire dietro prove di alta moralit\u00e0 ed integerrima fede cattolica, hanno lo \"status\" canonico ecclesiastico di terziari dell'Ordine teutonico con regola agostiniana e l'obbligo di ispirare la propria vita ai precetti evangelici e il dovere di recitare il rosario ogni giorno. I'Istituto dei Familiari si articola in Baliati (\"Ballei\") e Commende (\"Komturei\").\nTra i Familiari esiste una classe particolare destinata a persone meritevoli o benefattori di alto rango, che non siano gi\u00e0 Familiari, che possono essere ammessi all'Ordine, in numero esiguo, come Cavalieri d'onore, senza gli stessi obblighi dei Familiari e con diritti d'onore nell'Ordine. La loro nomina \u00e8 esclusiva del Gran Maestro.\nL'ammissione di Familiari spetta quindi solo al Gran Maestro; sua infatti la nomina ufficiale dei nuovi membri dell\u2019Ordine e sua la benedizione delle loro insegne.\nFino al 1929 erano previste prove nobiliari molto rigide per l'accesso nell'Ordine, tanto che occorreva che i titoli nobiliari fossero di diretta promanazione imperiale; oggi la caratteristica nobiliare si \u00e8 in parte perduta, anche se resta la necessit\u00e0 di appartenere a classi sociali di assoluto spicco oltre, ovviamente, a dimostrare piena fedelt\u00e0 cattolica e coerenza di vita. In questo senso l'Ordine teutonico, attraverso i suoi canonici e cavalieri continua a raccogliere il fiore dell'aristocrazia cattolica (inteso in senso prettamente nobiliare ma anche culturale, scientifico, teologico, letterario) all'interno delle sue commende.\nL'abito dei canonici consiste di una talare nera con fascia e un mantello bianco con la croce nera con bordi argentati; come decorazione indossano una croce pettorale al cordoncino nero triplice e una croce a spilla a forma di croce teutonica al petto sinistro. Per i Familiari il mantello \u00e8 nero con la croce teutonica ricamata sulla spalla sinistra; la decorazione \u00e8 una croce latina patente, nera con bordi bianchi, da portare al collo appesa a un fiocco per met\u00e0 di colore nero e per met\u00e0 di colore argento. Le vesti dell'Ordine possono essere indossate dai Familiari solo durante le funzioni sacre, nelle chiese dell'Ordine e nelle processioni, e solo partecipando collegialmente.\nIl collare dell'Ordine per i Familiari e quello particolare per i Cavalieri d'onore deve essere restituito alla Cancelleria dell'Ordine in caso di rinuncia, espulsione e decesso dell'insignito, in quanto di propriet\u00e0 dell'Ordine stesso.\nL'ammissione all'Ordine, come detto, \u00e8 manifestazione della residua facolt\u00e0 equestre del Gran maestro concessa dagli Statuti approvati dalla Santa Sede. Si tratta comunque di concessioni sporadiche: in tutto il mondo i Cavalieri sono nell'ordine delle decine, ultimi custodi di una quasi millenaria eredit\u00e0 cavalleresca crociata in Europa e in Terra santa. L'Ordine si occupa di pastorale parrocchiale e gestisce ospedali, scuole, collegi per studenti e case di riposo: opera in Austria, Germania, Cechia, Slovenia, Slovacchia ed Italia con Baliati e Commende in Roma, Padova, Sicilia e Alto Adige; gruppi permanenti e organizzati di Familiari e Commende in corso di formazione sono altres\u00ec presenti a Torino, Bologna e Veroli; \nnel 2005 l'Ordine contava 35 case ed 81 membri professi, dei quali 65 sacerdoti.\nLa sede centrale dell'Ordine teutonico si trova a Vienna in Singerstrasse 7, nei pressi dello Stephansdom. Allo stesso indirizzo si trovano la segreteria e il Gran magistero. Il Gran Maestro dell'Ordine teutonico, ufficialmente \"Hochmeister\", letteralmente \"alto maestro\", \u00e8 dal 1923 sempre un frate sacerdote (canonico), attualmente dal 2018 la carica \u00e8 ricoperta da S.E. rev. ma mons. Frank Bayard, O.T.; il Gran maestro emerito \u00e8 S.E. rev.ma mons. Bruno Platter, O.T. L'elezione canonica del Gran maestro viene confermata dalla Santa Sede e viene autorizzato a portare le insegne e il rango di abate mitrato. La benedizione abbaziale viene di norma sempre fatta nella Cattedrale di Santo Stefano a Vienna, per le mani del Cardinale Arcivescovo di Vienna e su mandato del Santo padre. Dopo la benedizione, il nuovo Gran maestro si reca processionalmente nella Sede dell'Ordine, adiacente al Duomo, solennemente accompagnato dall'Arcivescovo.\nL'Ordine teutonico attualmente \u00e8 presente solo in Europa e non possiede nessun tipo di altra rappresentanza nel resto del mondo. \u00c8 diviso in baliati, alcuni dei quali hanno sotto la loro giurisdizione delle commende. La Procura generale presso la Santa Sede \u00e8 a Roma in via Nomentana, 421. Il Baliato d'Italia per i Familiari \u00e8 il \"Baliato \"ad Tiberim\"\", sempre a Roma, in via Sant'Eufemia, 21. A distanza di oltre 500 anni, il Gran maestro Bruno Platter, con decreto dell'8 dicembre 2009, solennit\u00e0 dell'Immacolata Concezione di Maria, Patrona della Sicilia, ha sancito il ritorno dell'Ordine in Sicilia, con la creazione della Commenda autonoma di Santa Maria degli Alemanni. Dal 17 ottobre 2013 la Commenda dell'Ordine teutonico di Sicilia ha la sua sede definitiva presso la Chiesa del Sacro Cuore in Monreale."}
{"id": "90378", "revid": "1527148", "url": "https://it.wikipedia.org/wiki?curid=90378", "title": "Rating", "text": "Il rating (letteralmente \"classificazione\"), \u00e8 un metodo utilizzato per valutare sia i titoli obbligazionari (bond credit rating o corporate credit rating se sono bond emessi da aziende), sia le imprese stesse (vedi anche modelli di rating IRB secondo Basilea 2) in base al loro rischio finanziario e rischio di insolvenza (detto anche \"rischio di credito\"). Le valutazioni del rating sono emesse ad opera delle cosiddette agenzie di rating, ognuna con il suo sistema di rating/classificazione (il grado pi\u00f9 basso indica le aziende o stati quasi sicuramente insolventi o i junk-bond).\nIn questo caso si definiscono rating di merito creditizio da non confondersi ai rating etici che invece misurano la qualit\u00e0 della governance, della CSR, o in generale della sostenibilit\u00e0 sociale e ambientale di un'emittente.\nStoria del rating.\nSi pu\u00f2 far risalire l'origine del rating con il documento \"History of Railroads and Canals in the United States\" (Storia finanziaria delle ferrovie e dei canali degli Stati Uniti), pubblicato da Henry Varnum Poor. Durante la sua vita Poor si batt\u00e9 affinch\u00e9 le aziende fossero obbligate a rendere pubblici i propri bilanci, in particolare ai possibili investitori. Riusc\u00ec a cogliere questa possibilit\u00e0 il figlio Henry William, che, insieme a Luther Lee Blake, un analista finanziario, cre\u00f2 indici finanziari chiari e trasparenti, fino alla fondazione dell'agenzia di rating Standard &amp; Poor's.\nUna storia simile riguarda un giornalista economico, John Moody, interessato alla trasparenza finanziaria delle aziende, causa secondo lui di un mini-crash finanziario del 1909. Gi\u00e0 nel 1900 pubblic\u00f2 il \"Manual of industrial securities\" e successivamente nel 1909 fond\u00f2 Moody's.\nOggi, Standard &amp; Poor's e Moody's sono le due maggiori agenzie di rating al mondo.\nDescrizione.\nViene espresso attraverso un voto in lettere (vedi sezione sotto), in base al quale il mercato stabilisce un premio per il rischio da richiedere all'azienda per accettare quel determinato investimento. Scendendo nel rating aumenta il premio per il rischio richiesto e quindi l'emittente deve pagare uno spread maggiore rispetto al tasso risk-free.\nI rating sono periodicamente pubblicati da agenzie specializzate, principalmente Standard &amp; Poor's, Moody's e Fitch Ratings, partecipate a loro volta da grandi multinazionali.\nUna prima tipologia di potenziale conflitto di interesse riguarda i soggetti che pubblicano i rating e nel contempo svolgono attivit\u00e0 di banca di investimenti. Il rating potrebbe essere strumentalizzato nell'interesse della banca ovvero dei clienti per attivit\u00e0 speculative in Borsa, o per l'acquisizione di \"asset\" a prezzi di realizzo.\nUn declassamento del rating di aziende o soggetti pubblici particolarmente indebitati, ha la conseguenza a breve termine di provocare un rialzo degli interessi applicati ai prestiti in corso, e quindi un aumento degli oneri finanziari. Il debitore potrebbe cedere beni immobili e mobili di sua propriet\u00e0 a prezzi di realizzo, per evitare un peggioramento del rating.\nNon raramente, la maggior fonte di finanziamento dei costosi studi che portano a valutare il rating, non sono le agenzie di stampa e la comunit\u00e0 finanziaria, ma le stesse societ\u00e0 emittenti oggetto dell'indagine e singoli investitori con molta liquidit\u00e0. In questi casi, \u00e8 evidente un conflitto d'interessi.\nInfatti, per avere un rating, una societ\u00e0, una banca o uno Stato devono rivolgere una richiesta esplicita a una delle agenzie di rating. Il servizio \u00e8 a pagamento. Ottenuto l'incarico, l'agenzia inizia l'analisi della societ\u00e0, della banca o dello Stato. L'analista incaricato attinge da informazioni pubbliche (ad esempio, i bilanci), studia i fondamentali economici e finanziari e incontra i manager per raccogliere tutte le informazioni necessarie. Solo dopo questa analisi \u00e8 possibile esprimere un voto sull'affidabilit\u00e0 creditizia della societ\u00e0 che ha richiesto il rating.\nTerminato il lavoro dell'analista, entra in azione un comitato. Sar\u00e0, infatti, un organo collegiale - e non un singolo analista - a valutare tutto il materiale raccolto e a esprimere un giudizio sotto forma di rating. In seguito, il rating viene votato a maggioranza dal comitato, formato da esperti del settore in cui opera la societ\u00e0 che si sta valutando.\nDopo la votazione del rating, questo viene comunicato alla societ\u00e0, banca o Stato richiedente, che pu\u00f2 appellarsi, fornendo informazioni aggiuntive e chiedendo di avere un'ulteriore analisi. Il comitato pu\u00f2, se lo ritiene necessario, riunirsi e deliberare di nuovo sul rating alla luce delle informazioni aggiuntive, decidendo di cambiare il voto o di mantenere quello deciso in precedenza.\nUna volta notificato il rating alla societ\u00e0 che ha voluto farsi valutare, si passa alla pubblicazione. La societ\u00e0 pu\u00f2 chiedere che il rating non venga pubblicato: in tal caso rester\u00e0 riservato e non di pubblico dominio. In caso di pubblicazione, invece, il rating diventa noto al mercato. Da questo momento in poi l'agenzia di valutazione tiene sotto monitoraggio il rating, per valutare eventuali promozioni o declassamenti.\nQuesto meccanismo espone al rischio di aggiotaggio e insider trading, ovvero all'omissione di comunicazione al mercato di informazioni in grado di abbassare il prezzo del titolo, che correttamente per la teoria economica deve incorporare nel prezzo tutte le informazioni disponibili in un dato istante (fonte Marianello M. -Cartolarizzazione e responsabilit\u00e0 della societ\u00e0 di rating)\nL'omissione o la ritardata diffusione non tempestiva avviene per favorire un cliente dell'agenzia di rating che pu\u00f2 pagare per avere informazioni privilegiate oppure fornire una percentuale su guadagni ottenuti speculando a breve termine al ribasso, con la vendita del titolo a prezzi ancora remunerativi prima che la diffusione delle informazioni sulla reale situazione dell'emittente induca il crollo del corso azionario. Pi\u00f9 che un guadagno si tratta di una mancata perdita, a meno che il prezzo di vendita non superi comunque quello di acquisto del titolo.\n\u00c8 pi\u00f9 probabile un ritardo nella diffusione delle informazioni critiche piuttosto che una completa omissione, che desterebbe dubbi sull'attendibilit\u00e0 delle fonti informative dell'agenzia, che forse non era per nulla al corrente dei fatti; cosa che dimostra falsa, con un annuncio tardivo.\nIn alternativa, \u00e8 possibile una speculazione al rialzo, ossia nel lungo termine, con l'acquisto di titoli da rivendere a prezzi pi\u00f9 alti. L'agenzia pu\u00f2 avere interesse a sovrastimare per lunghi periodi il rating di un titolo, per stimolare il mercato ad acquistarlo e creare una domanda artificiale che ne alza il prezzo.\nIl divario tra prezzo d'acquisto e di vendita, e il guadagno dello speculatore sono maggiori se il rialzo artificioso del rating e del prezzo sono preceduti da un declassamento immotivato da reali peggioramenti della solvibilit\u00e0 dell'emittente. Il declassamento consente di acquistare titoli quando tutto il mercato vende, per attendere la vendita delle proprie posizioni al primo riapprezzamento del titolo (anche ai valori \"normali\" che precedevano la crisi).\nEsiste poi una seconda forma, pi\u00f9 \"strutturale\", di conflitto d'interessi. La realizzazione di uno studio di settore o particolareggiato su un titolo, determina un costo fisso che deve essere remunerato. Chi paga gli studi di settore finanzia quest'attivit\u00e0 e a sua volta desidera che le informazioni in suo possesso siano redditizie; propriamente non paga solo le informazioni, ma la disponibilit\u00e0 di queste informazioni che devono restare riservate, al limite disponibili a chi paga altrettanto per venirne a conoscenza. Se vengono diffuse e incorporate nel prezzo, non sono pi\u00f9 una fonte di profitto. Difficilmente poi chi paga un'informazione accetta che poco tempo dopo venga resa nota al mercato al prezzo di un quotidiano o di un'agenzia di stampa.\nUn modello differente prevede che gli studi siano finanziati dalla comunit\u00e0 finanziaria che compra un quotidiano economico a diffusione di massa e a basso costo, tale da rendere accessibile in modo tempestivo (come quotidiano) e a un largo pubblico l'informazione finanziaria. Una seconda entrata deriverebbe dalle agenzie convocate tempestivamente in conferenza stampa non appena siano acquisite informazioni price-sensitive. Tuttavia, \u00e8 difficile dire quanto un modello di business cos\u00ec etico sia remunerativo dei costi della struttura. Quando l'informazione tempestiva \u00e8 comunque obbligatoria per legge, il potere contrattuale maggiore \u00e8 di chi fruisce le notizie, non di chi le produce.\nLa societ\u00e0 che realizza lo studio di settore non deve pubblicarle almeno per il tempo sufficiente perch\u00e9 il prezzo di mercato non risenta dei nuovi dati e sia possibile vendere senza perdite. Viceversa, un'informazione tempestiva al mercato \u00e8 un dovere prima di tutto dell'emittente, che \u00e8 il principale responsabile di una omissione, ma anche di quanti sono a conoscenza di una situazione d'insolvenza che viene taciuta.\nUn secondo problema viene a crearsi quando i risultati di uno studio di settore non aggiungono nessuna informazione che possa cambiare rating e prezzo di un titolo, e semplicemente confermano la solvibilit\u00e0 dell'emittente e il rating attuale. Non c'\u00e8 rating sottovalutato per titoli da comprare, n\u00e9 rating sopravvalutato per titoli da acquistare, e in definitiva informazione che qualche acquirente abbia interesse a comprare. Lo studio \u00e8 comunque un costo sostenuto da remunerare.\nQuesto rende sconvenienti accertamenti delle informazioni che costano tempo e denaro e rischiano di ripetere informazioni gi\u00e0 dette senza produrre nulla di nuovo.\nL'autore dello studio pu\u00f2 avere interesse a modificare le conclusioni dello studio in modo da rendere il prodotto una potenziale fonte di profitto, pi\u00f9 interessante e vendibile.\nLa societ\u00e0 emittente il titolo ha invece interesse a uno studio che nuovamente confermi solvibilit\u00e0 e rating del titolo, stabilizzandone il prezzo. Uno studio del genere rafforza l'immagine (brand) dell'emittente che \u00e8 disposto a finanziare questa pubblicit\u00e0. Se ha un forte potere contrattuale, pu\u00f2 chiedere all'agenzia di ritoccare in meglio il rating del titolo.\nStudi e valutazioni sul rating dei titoli sono pubblicati dagli analisti di borsa. Per essere un analista non occorre n\u00e9 l'iscrizione a un albo professionale n\u00e9 una particolare laurea. Potenzialmente il numero di analisti \u00e8 elevato come il pluralismo della stampa economica.\nDavanti al declassamento di un titolo la comunit\u00e0 finanziaria raramente non reagisce con un deprezzamento, privilegiando le decisioni degli analisti rispetto alle ragioni portate dall'emittente. In questo senso, si \u00e8 parlato di \"dittatura degli analisti\", per il potere di condizionare la Borsa, riconosciuto loro dal mercato che in parte non tiene conto dei conflitti d'interesse talora esistenti, in altra parte \u00e8 relativamente interessato a un rating veritiero e a un giusto prezzo dei titoli. Un declassamento o una sovrastima del rating aprono (a chi ha le giuste informazioni) occasioni di guadagno speculativo.\nSpetta alle autority nazionali il riconoscimento delle tipologie di attivit\u00e0 nelle quali il rating rilasciato da un'agenzia ha valore \"ufficiale\", e pu\u00f2 essere utilizzato secondo quanto previsto dalle leggi vigenti. Ad esempio, l'autority nazionale indica le Agenzie di Rating (ECAI) la cui valutazione pu\u00f2 essere usata per gli accantonamenti di capitale previsti da Basilea II. La Banca dei Regolamenti Internazionali (BIS) indica i criteri internazionali di valutazione per la Agenzie di Rating, che le banche centrali devono applicare (http://www.bis.org/publ/bcbs107b_ita.pdf])."}
{"id": "90379", "revid": "466539", "url": "https://it.wikipedia.org/wiki?curid=90379", "title": "Conte", "text": "Conte \u00e8 un titolo nobiliare, diffuso in Europa, superiore al titolo di visconte e inferiore a quello di marchese. In et\u00e0 carolingia il titolo era usato per indicare genericamente un funzionario pubblico nella veste di governatore civile di un territorio, infatti, nelle fonti non \u00e8 raro trovare indicati come \"comes\" anche aristocratici a cui era affidato il controllo di marche o ducati.\nCaratteristiche.\nLa corona comitale normale \u00e8 formata da un cerchio d'oro gemmato, con 16 perle (nella blasonatura visibili soltanto 9 perle); troviamo anche altre corone comitali dette \"tollerate\" cio\u00e8 con le perle disposte in fogge diverse.\nCome spiegato nell'inserto a lato, il titolo deriva dal latino \"comes, comitis\" - pl. \"comites\", letteralmente \u00abcompagno\u00bb. Nell'antica Roma era un nome ufficiale usato dagli accompagnatori di alcuni magistrati. Dal III secolo in poi fu sempre pi\u00f9 spesso usato per i funzionari imperiali. Nel IV secolo c'erano, ad esempio, un \u00abconte della costa sassone\u00bb (\"comes litoris saxonici\") che era il comandante militare addetto alla difesa contro i pirati sassoni, un \u00abconte dell'Africa\u00bb (\"comes africae\") e poi \u00abun conte delle sacre elargizioni\u00bb (\"comes sacrarum largitionum\"), che era un ministro con varie mansioni finanziarie e di controllo. Nel IV secolo e nel V secolo i \"comes\" erano praticamente i comandanti generali di divisione, avendo a disposizione le truppe stanziate nelle diocesi dette appunto \"comitatensis\".\nNel Medioevo erano insigniti del titolo quanti avevano seguito l'imperatore nelle sue battaglie e si erano distinti per qualche merito. Alcune famiglie reali preferirono il titolo di \"conte\" come titolo di sovrano che quello di \"re\". Vi erano anche i \"comites palatini\", \u00abconti di palazzo\u00bb, detti poi paladini (\"palat\u012bnus\" \u2192 \"paladino\"), che prestavano servizio alla corte e alle dirette dipendenze del sovrano.\nSacro Romano Impero.\nIl termine tedesco corrispondente a \"conte\" (\"Graf\") era usato per indicare una vasta gamma di cariche differenti all'interno del Sacro Romano Impero, delle quali solo alcune equivalevano alle responsabilit\u00e0 e ai privilegi nobiliari del titolo di conte. In particolare, alcune di esse facevano diretto riferimento alla specifica tipologia di territorio amministrata dal feudatario (ad esempio la vicinanza a una foresta, una riserva di caccia, un castello o al fiume Reno).\nConte palatino.\nIl titolo di conte palatino deriva da quello di \"Conte del Sacro Palazzo\", ovvero del palazzo dei sovrani franchi, nel regno dei quali fu in uso sin dal VI secolo. La mansione del conte palatino era di giudicare tutte le cause giunte in appello al tribunale del sovrano, e portare poi a conoscenza del re soltanto quei giudizi che riteneva importanti. A seguito della conquista del regno longobardo effettuata da Carlo Magno nel 773-774, cominci\u00f2 a essere nominato un conte palatino a Pavia anche per il Regno d'Italia. In principio vi era un solo conte palatino, ma la moltiplicazione dei regni costrinse alla creazione di pi\u00f9 personalit\u00e0 con detta carica, inoltre, a partire da Ludovico il Pio se ne ricordano due contemporanei, Gebuino e Ruodberto, per il solo regno franco. Il primo conte di palatino noto in Italia \u00e8 un tale Echergo, riportato nell'812 a Pistoia, mentre nell'814 \u00e8 invece attestato a Spoleto un certo Hebroardo. Nel Regno dei Franchi Orientali c'era un conte palatino per ogni ducato, che fungeva da vicario dell'Imperatore, mentre nel Regno di Borgogna il conte palatino di Borgogna governava l'odierna Franca Contea. Infine, l'unico conte palatino a rimanere importante fu il Conte Palatino del Reno, che con la Bolla d'oro del 1356 divenne uno dei principi elettori. Il titolo era associato ad una delle pi\u00f9 illustri cariche dell'alto medioevo, ma nel corso del basso medioevo assunse significati molto diversi da una nazione all'altra, infine, esso perse gradatamente d'importanza nei secoli fino a divenire, soprattutto nel XV secolo, una merce di scambio utilizzata dagli imperatori nei confronti dei propri vassalli per far cassa. Secondo la leggenda, alla corte di Carlo Magno era il titolo attribuito ai suoi cavalieri pi\u00f9 fidati, detti familiarmente, \"paladini\", con lieve corruzione linguistica.\nConte imperiale e conte principesco.\nUn conte del Sacro Romano Impero godeva della immediatezza imperiale, ovvero era vassallo diretto dell'Imperatore e titolare di un feudo sovrano (contea o signoria); egli poteva essere ammesso nel sub-collegio elettorale dei \"Conti e Signori\" (nel quale non tutti i conti dell'Impero erano ammessi), appartenente al Consiglio dei Principi, e come tale aveva il diritto di votare alla Dieta imperiale.\nIl conte imperiale veniva allora iscritto in uno dei quattro consigli del collegio (Wetterau, Westfalia, Franconia, Svevia) ed esprimeva il proprio voto in modo collettivo con gli altri membri. Tale diritto diveniva, salvo revoca imperiale, ereditario. Tuttavia, poteva essere ammesso nel collegio anche un conte imperiale a titolo personale, cio\u00e8 senza avere diritto all'ereditariet\u00e0 della carica, anche in assenza di feudi sovrani, ma solo per meriti personali verso l'Impero. Per motivi ereditari potevano essere ammesse nel collegio anche famiglie titolari di feudi aventi essi stessi il diritto di voto. Un conte che non fosse un conte imperiale aveva solo un feudo secondario o mediato (\"Afterlehen\") ed era soggetto a un Principe o a un Duca, quindi privo di sovranit\u00e0 effettiva.\nA differenza del conte del Sacro Romano Impero, il conte principesco riceveva la propria nomina attraverso un preciso atto dell'Imperatore, a dimostrare che i propri antenati avevano ottenuto questo privilegio nell'Alto Medioevo. In particolare, \u00e8 un conte elevato a \"Principe dell'impero\", ma che esercita di fatto solo la sovranit\u00e0 su una contea o una signoria sovrana.\nLangravio.\nUn \"Landgraf\" (in olandese \"Landgraaf\" e in francese \"Landgrave\") o \"Landgravio\" era un nobile tedesco di grado comitale che godeva della giurisdizione su di un considerevole territorio. Il titolo si riscontra nel Sacro Romano Impero per la prima volta nella Bassa Lorena dal 1086 ed era sopravvissuto nel tempo. Lo status di Langravio associava spesso diritti particolari di giurisdizioni a quelli del semplice \"Graf\", ma non aveva prerogative legali. I principali langraviati noti sono:\nVenne occasionalmente sfruttato come titolo sussidiario anche dal granduca di Sassonia-Weimar, che aveva il titolo di \"langravio di Turingia\" nel primo decennio del XX secolo, ma il titolo cadde in disuso dopo la Prima guerra mondiale. \nGef\u00fcrsteter Landgraf.\nLa combinazione dei tedeschi \"Landgraf\" e \"Gef\u00fcrsteter Graf\" stava a indicare nel Sacro Romano Impero i principi che erano sovrani come conti di feudi imperiali. Tra i \"Gef\u00fcrsteter Landgraf\" si ricordano:\nBurgravio e Visconte.\nUn \"Burggraf\", deriva attraverso il francese dal tedesco \"Burggraf\" e dall'olandese (inclusi i dialetti fiamminghi) \"burg-\" o \"burch-graeve\" (in latino medievale \"burcgravius\" o \"burgicomes\"), o \"Burgravio\", cio\u00e8 conte di un castello o di una citt\u00e0 fortificata, fu tra il XII e il XIII secolo un governatore, militare o civile, di un castello dominante una citt\u00e0 o un territorio a esso annesso. Pertanto, il titolo \u00e8 equivalente a quello di Castellano, (Lat. \"castellanus\"), cio\u00e8 custode di un castello e/o di una citt\u00e0 fortificata. Successivamente, divenne una sinecura e venne equiparato a un titolo nobiliare. La sua giurisdizione prendeva il nome di \"Burggrafschaft\" o Burgraviato.\nTra i burgraviati si ricordano:\nAltgravio, renegravio, valgravio, vilgravio e raugravio.\nNonostante a livello di rango fossero equiparati a quello del titolo di conte, a differenza degli altri titoli comitali, i titoli di altgravio, renegravio, valgravio, vilgravio e raugravio non erano titoli generici. Infatti, essi erano associati a una specifica competenza. In particolare, vennero utilizzati dai vari rami del casato di Salm per distinguersi tra loro. \nCollegio dei conti dell'impero.\nLa nobilt\u00e0 elevata al titolo comitale dall'imperatore, poteva essere ammessa, valutati determinati requisiti nella sezione del \"Collegio dei Conti e Signori\", facente parte del Consiglio dei Principi, secondo corpo elettorale del Reichstag. Il collegio era composto da un certo numero di famiglie e di feudi, variabile nel tempo, con diritto a un solo voto collegiale (\"Kuriatstimm\") alla Dieta imperiale. Era suddiviso in quattro sezioni, ognuna con proprio voto, collegialmente espresso dai suoi membri. A titolo esemplificativo si indicano di seguito le varie famiglie e feudi che sono stati ammessi come membri delle quattro sezioni del collegio."}
{"id": "90383", "revid": "307923", "url": "https://it.wikipedia.org/wiki?curid=90383", "title": "Investment grade", "text": "Gli investment grade sono indicatori della affidabilit\u00e0 di azioni o altri strumenti finanziari ritenuti degni di fede da investitori istituzionali. Sono identificabili attraverso il loro rating, in quanto, secondo le varie legislazioni nazionali, esiste un limite minimo di valutazione sotto il quale gli istituzionali non possono trattare.\nGeneralmente, nel caso delle azioni, sono compagnie che hanno buoni bilanci, capitalizzazione considerevole, e considerate tra le migliori nel loro settore.\nNel caso di reddito fisso, solitamente si considera come soglia limite inferiore il rating BBB.\nImplicitamente, la classificazione di \"investment grade\" sottintende una qualit\u00e0 medio-alta dello strumento finanziario. \nGli investment grade si configurano quindi come investimenti particolarmente sicuri e poco rischiosi. Ovviamente, essendo il rating una classificazione dinamica, l'insieme degli investment grade pu\u00f2 modificarsi. Un titolo che scende nella valutazione si dice \"falling angel\". \nMolti scandali finanziari (Enron, crack Parmalat, Tango bond) sono avvenuti quando i titoli, per varie ragioni, sono passati da un rating \"investment grade\" a \"default\", in quanto non supportati dalle realt\u00e0 contabili."}
{"id": "90384", "revid": "44939", "url": "https://it.wikipedia.org/wiki?curid=90384", "title": "GABA", "text": ""}
{"id": "90385", "revid": "2143966", "url": "https://it.wikipedia.org/wiki?curid=90385", "title": "Pforzheim", "text": "Pforzheim (in tedesco alemanno: \"Pforze\") \u00e8 una citt\u00e0 extracircondariale della Germania situata nel Land del Baden-W\u00fcrttemberg. Si trova a est di Karlsruhe e a ovest di Stoccarda.\nGeografia fisica.\nPforzheim \u00e8 situata al limite settentrionale della Foresta Nera in un'ampia vallata alla confluenza di tre fiumi, il W\u00fcrm con il Nagold e il Nagold con l'Enz. I romani furono i primi a sfruttare la posizione geografica, vi si insediarono sfruttando un guado che facilitava le comunicazioni. Pi\u00f9 avanti Pforzheim divenne un importante centro per il commercio e i transito dei legnami che dalla Foresta Nera, per vie fluviali, arrivavano fino ai cantieri navali dei Paesi Bassi.\nStoria.\nI romani si insediarono nei pressi del fiume Enz nel 90 d.C. ma solo nel 1067 la citt\u00e0 venne citata per la prima volta in un documento ufficiale. Dopo il 1150 venne fondata, poco pi\u00f9 a occidente di quella vecchia, la parte nuova della citt\u00e0, la cosiddetta \"citt\u00e0 nuova\" che nel 1200 venne riconosciuta come citt\u00e0. Nel corso del XIII e del XIV secolo nella citt\u00e0 fiorirono attivit\u00e0 commerciali e finanziarie ma nel XV secolo il periodo di prosperit\u00e0 termin\u00f2 quando le famiglie patrizie che l'avevano finanziato abbandonarono la citt\u00e0. Nel 1447 vi si festeggi\u00f2 il sontuoso matrimonio fra il margravio del Baden, Carlo I e Caterina d'Austria, sorella dell'imperatore Federico III. Nel 1556 il luteranesimo venne dichiarato religione di Stato. Tra il 1688 e 1697, nel corso dei combattimenti per la guerra del Palatinato, truppe francesi la saccheggiarono e incendiarono per ben tre volte. Nel 1767 all'interno del locale orfanotrofio venne fondata una fabbrica di gioielli e orologi, la seconda attivit\u00e0 cess\u00f2 per essere ripresa solo nel 1900 mentre la prima rappresent\u00f2 la base per una tradizione che dura fino ad oggi. Nel 1861 la citt\u00e0 venne raggiunta dalla ferrovia e nel 1900 riapr\u00ec la fabbrica di orologi che ebbe una forte espansione dopo il 1920 e l'invenzione dell'orologio da polso.\nNel 1945 un bombardamento aereo distrusse completamente il centro della citt\u00e0 uccidendo persone (quasi un abitante su tre: allora la citt\u00e0 contava circa abitanti) in circa 22 minuti. Nell'aprile dello stesso anno la citt\u00e0 fu occupata dalle truppe francesi.\nMonumenti e luoghi d'interesse.\nNel centro della citt\u00e0 sono degni di nota il municipio moderno e la Chiesa di St. Michael.\nAmministrazione.\nGemellaggi.\nPforzheim \u00e8 gemellata con le seguenti citt\u00e0:"}
{"id": "90386", "revid": "1428919", "url": "https://it.wikipedia.org/wiki?curid=90386", "title": "Funzione monetaria", "text": "La funzione monetaria \u00e8 un ruolo esclusivo svolto dalle banche.\nConsiste essenzialmente nella possibilit\u00e0 di utilizzare i loro debiti come moneta. Questo non \u00e8 possibile per nessuna societ\u00e0, ma per le banche s\u00ec: detenendo un deposito possiamo utilizzare direttamente il denaro che vi \u00e8 versato, non siamo obbligati a prelevare e poi utilizzare i soldi.\nQuesto d\u00e0 la possibilit\u00e0 alla banca di declinare il suo debito in vari mezzi di pagamento: carte di credito, assegni, ecc. Questa \u00e8 quella che viene chiamata \"funzione qualitativa\". Una seconda conseguenza \u00e8 che la banca pu\u00f2 modulare la quantit\u00e0 di moneta nel sistema. L'unione di queste due cose consente di non considerare il rischio societario in una transazione: colui che fornisce la prestazione al momento del pagamento ha come rischio solo l'insolvenza del cliente, mentre la solvibilit\u00e0 della banca \u00e8 data per scontata."}
{"id": "90391", "revid": "1573940", "url": "https://it.wikipedia.org/wiki?curid=90391", "title": "Cancer (zoologia)", "text": "Cancer \u00e8 un genere di crostacei decapodi marini. Sono onnivori.\nDistribuzione.\nSono diffusi in tutti gli oceani.\nTassonomia.\nIn questo genere sono riconosciute 14 specie:"}
{"id": "90394", "revid": "124139718", "url": "https://it.wikipedia.org/wiki?curid=90394", "title": "Bandiera del Ciad", "text": "La bandiera del Ciad \u00e8 un tricolore verticale composto (da sinistra a destra) di tre bande blu, gialla e rossa; \u00e8 stata adottata dall'11 giugno 1959, un anno prima dell'ottenimento dell'indipendenza dalla Francia. La stessa bandiera \u00e8 usata per i colori nazionali della Romania, ma in quella africana \u00e8 usata una tonalit\u00e0 di blu leggermente pi\u00f9 scura; comunque, le due bandiere non sono storicamente correlate. I colori della bandiera del Ciad combinano la bandiera francese con i tradizionali colori panafricani e hanno anche un loro significato specifico: il blu \u00e8 il cielo e le acque nel meridione, il giallo \u00e8 il sole e il deserto del settentrione, il rosso \u00e8 il valore e il sacrificio nella lotta per l'indipendenza.\nGrandi similitudini tra bandiere nazionali.\nCome accade per le bandiere dell'Indonesia e di Monaco, dei Paesi Bassi e di Lussemburgo, anche quelle del Ciad e della Romania sono praticamente identiche. La differenza sta solamente nei colori: nella bandiera del Ciad, infatti, sono leggermente pi\u00f9 scuri di quelli della bandiera romena.\nCollegamenti esterni.\nFeniks"}
{"id": "90396", "revid": "124849730", "url": "https://it.wikipedia.org/wiki?curid=90396", "title": "Rocky Marciano", "text": "Soprannominato \"The Brockton Blockbuster\" (\"Il bombardiere di Brockton\"), \u00e8 ritenuto il migliore pugile di tutti i tempi da molti esperti. Fu campione del mondo dei pesi massimi dal 1952 al 1956 e fu l'unico peso massimo della storia a ritirarsi imbattuto, difendendo il titolo sei volte. Tra le sue 43 vittorie per KO (87,76%) figurano quelle contro pugili come Roland La Starza, Ezzard Charles, Jersey Joe Walcott e Joe Louis.\nBiografia.\nMarciano nacque a Brockton, da Pierino (Quirino) Marchegiano e Pasqualina Picciuto, due emigrati italiani che avevano lasciato il paese nei primi anni del secolo: Quirino era originario di Ripa Teatina, in provincia di Chieti, mentre Pasqualina proveniva da San Bartolomeo in Galdo, in provincia di Benevento. Oltre a Rocco, i coniugi Marchegiano ebbero altri cinque figli, le tre femmine Alice, Concetta ed Elizabeth e i due maschi Louis e Peter. All'et\u00e0 di un anno il piccolo Rocco contrasse la polmonite, a causa della quale rischi\u00f2 addirittura la morte. A 16 anni, grazie a lavori in cantiere, svilupp\u00f2 un fisico possente e ottimo per praticare il pugilato. Nonostante tutto Rocco si avviciner\u00e0 a tale sport solo qualche anno pi\u00f9 tardi. Nel 1943, all'et\u00e0 di circa 20 anni, si arruol\u00f2 nell'esercito.\nDopo avere steso un australiano con un violento pugno destro durante una rissa in un pub di Cardiff, in Gran Bretagna, con l'aiuto dello zio Mike, che gli procur\u00f2 un manager, Gene Gaggiano, all'et\u00e0 di 24 anni incominci\u00f2 ad avvicinarsi al pugilato. Il primo combattimento and\u00f2 male perch\u00e9 fu squalificato dopo pochi minuti per scorrettezze. Si iscrisse successivamente a un torneo per dilettanti a Portland, dove arriv\u00f2 in finale, ma perse dopo avere accusato un forte dolore alla mano destra. Il primo incontro da professionista gli venne offerto nel 1947 da Alli Colombo: Rocky Marciano batt\u00e9 con estrema facilit\u00e0 Lee Epperson, grazie al suo micidiale destro che colp\u00ec il pugile avversario al diaframma.\nRocco Marchegiano decise di alterare il suo nome in Rocky Marciano, pi\u00f9 orecchiabile per gli americani. La carriera prosegu\u00ec a gonfie vele con 17 incontri tutti vinti per KO, fra i quali uno nel 1948 contro il temuto Harry Bilazarian, incontro che Rocky vinse dopo circa 92 secondi, mandando al tappeto Harry con due potenti pugni. Costretto a una pausa dell'attivit\u00e0 a causa di forti dolori alla schiena, appena tornato Marciano si ritrov\u00f2 di fronte Carmine Vingo, un italo-americano come lui, ma di differente stazza fisica (era alto 193\u00a0cm contro i 178 di Marciano), che aveva alle spalle molti incontri vinti per KO. Vingo and\u00f2 gi\u00f9 alla sesta ripresa, ormai privo di conoscenza, e venne portato d'urgenza in ospedale; dopo quella terribile sera non fu pi\u00f9 in grado di combattere. Anche se Rocky vinse l'incontro, la fatica gli fece perdere i sensi e fu portato in ospedale, dove rimase per alcuni giorni, anche se non in condizioni gravi come l'avversario. Due incontri li vinse contro il pugile italiano Gino Buonvino, nel 1950 e 1952.\nIl match con Joe Louis.\nNel suo palmar\u00e8s figura anche una vittoria per KO all'8\u00aa ripresa contro uno dei pi\u00f9 grandi pugili della storia della boxe, ovvero il \"Brown Bomber\" Joe Louis, il 26 ottobre 1951 al Madison Square Garden. Louis venne atterrato da un potente montante, seguito da un altrettanto potente gancio. Tuttavia Louis fu sempre l'idolo di Marciano e dopo l'incontro nacque tra i due un'amicizia sincera, che port\u00f2 Rocky ad aiutare il vecchio campione caduto in disgrazia dopo il ritiro, sia di salute sia finanziariamente.\nCampione del mondo dei pesi massimi.\nVinse il titolo di campione del mondo il 23 settembre 1952 a Filadelfia, sconfiggendo per KO alla 13\u00aa ripresa il campione del mondo in carica Jersey Joe Walcott, uno dei pesi massimi pi\u00f9 forti e tecnicamente pi\u00f9 dotati a cavallo tra gli anni '40 e '50. Durante l'incontro Marciano venne messo a tappeto da Walcott, ma si rialz\u00f2 immediatamente. L'incontro continu\u00f2 sino al tredicesimo round, quando lo sfidante italoamericano atterr\u00f2 il campione con un potente diretto, seguito da un gancio al volto, quando Walcott era gi\u00e0 fuori gioco, appoggiato alle corde. Difese il titolo per altre 6 volte. Mand\u00f2 al tappeto tutti i pi\u00f9 grandi nomi della boxe di quegli anni, da Joe Jersey Walcott a Roland La Starza, passando per il gi\u00e0 citato Joe Louis. In particolare Roland La Starza, imbattuto dopo 37 incontri, sub\u00ec la prima sconfitta proprio contro Marciano.\nNel 1953 vi fu una rivincita tra i due e il match era carico di aspettative. Marciano ancora imbattuto e La Starza con un'unica sconfitta, incassata proprio contro il campione di Brockton Rocky Marciano. L'incontro si svolse praticamente alla pari sino alla sesta ripresa. Dalla settima ripresa in poi per\u00f2 il ritmo di Marciano sembr\u00f2 aumentare costantemente di intensit\u00e0 e all'11\u00ba round un montante destro sped\u00ec La Starza fuori dalle corde. Quest'ultimo si rialz\u00f2 subito, ma Marciano continu\u00f2 a colpirlo senza lasciargli pi\u00f9 spazio per alcuna iniziativa. Fu allora che l'arbitro fu costretto a interrompere l'incontro. Anche La Starza, imbattuto sino all'incontro con il campione italoamericano, cedette alla furia di quest'ultimo. La supremazia di Marciano in quegli anni sembr\u00f2 a questo punto evidente. Tra i tanti avversari vi fu anche Archie Moore, talentuoso e temuto campione del mondo dei pesi mediomassimi per ben 10 anni, dal 1952 al 1962. Archie Moore era noto per le sue numerose vittorie per KO. Tuttora infatti detiene il record delle vittorie per knockout, ben 131. Ma anche Moore fu sconfitto per KO da Marciano che difese il titolo per la sesta volta con successo. Il match si tenne il 21 settembre 1955.\nTarchiato, tecnicamente molto concreto e non troppo spettacolare, dotato di un allungo inferiore alla media dei massimi (170\u00a0cm, il minore in assoluto nella storia dei campioni del mondo dei pesi massimi), Marciano aveva le sue doti migliori nell'aggressivit\u00e0, nella resistenza fisica, nella grande capacit\u00e0 di incassare i colpi (con una particolare abilit\u00e0 nel limitarne i danni tramite dei repentini movimenti della testa) e, soprattutto, nel suo destro terrificante, che egli chiamava \"Suzy Q\" e che gli valse il soprannome di \"The Brockton Blockbuster\" (Il bombardiere di Brockton). Con tale pugno mand\u00f2 al tappeto tutti i suoi avversari, tra cui i maggiori pugili all'epoca. Il suo palmar\u00e8s \u00e8 di 49 vittorie, di cui 43 per KO, e nessuna sconfitta. Dei 43 KO, 20 giunsero entro la terza ripresa.\nIn virt\u00f9 di tale carriera \u00e8 considerato uno dei pi\u00f9 grandi pugili di tutti i tempi. Molti esperti lo ritengono il miglior pugile della storia. Il suo record d'imbattibilit\u00e0 di 49 incontri \u00e8 stato battuto soltanto dal welter Floyd Mayweather, il 26 agosto 2017 contro Conor McGregor, ben 61 anni dopo. Tuttavia Marciano continua a detenere il record di vittorie come pugile imbattuto nella categoria pi\u00f9 importante, quella dei massimi e in assoluto detiene tuttora il record dei KO in percentuale. Nel 1962 incominciarono a circolare voci su un presunto ritorno di Marciano sul ring in una sfida contro il campione del mondo Sonny Liston, ma tale incontro non si tenne mai.\nMarciano mor\u00ec in circostanze drammatiche nel 1969 il giorno prima del suo quarantaseiesimo compleanno, precipitando assieme al pilota del suo aereo privato, un Cessna 172, a Newton nello Iowa, durante un volo partito da Des Moines e condotto in condizioni atmosferiche definite proibitive dal pilota stesso. Venne sepolto nel \"Forest Lawn Memorial Gardens Cemetery\" Di Lake City, Florida.\nRiconoscimenti.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo.\nLa rivista \"Ring Magazine\" lo nomin\u00f2 Fighter of the year degli anni 1952, 1954 e 1955.\nTre suoi \"match\" furono nominati Ring Magazine fight of the year:"}
{"id": "90401", "revid": "26630", "url": "https://it.wikipedia.org/wiki?curid=90401", "title": "Ugaf", "text": "Biografia.\nProbabile fondatore della XIII dinastia non sappiamo se per diritto di nascita, per matrimonio con l'ultimo sovrano della dinastia precedente, Nefrusobek, o per altre vie.\nLa data di regno pi\u00f9 alta che conosciamo \u00e8 il 4\u00ba anno.\nNel Canone Reale il suo nome dovrebbe (il condizionale \u00e8 legato anche alla differenza dei dati sulla durata del regno) corrispondere alla posizione 6.5 anche se del nome si \u00e8 conservato solamente il primo glifo (che essendo quello che rappresenta il dio Ra occupa sempre la prima posizione anche se viene letto per ultimo).\nIl suo nome compare anche nella lista reale di Karnak e su alcune stele ed iscrizioni provenienti soprattutto dalla regione di Tebe.\nSappiamo, da alcune iscrizioni, che la \"Residenza\" ossia il palazzo del sovrano e quindi di fatto la capitale, era ancora a Ity Tawy, la capitale fondata durante la precedente dinastia come simbolo di unione delle \"Due Terre\" (Alto Egitto e Basso Egitto)\nDegli avvenimenti del breve regno di Ugaf non si sa praticamente nulla.\nAlcuni storici pongono all'inizio della dinastia il distacco dal governo centrale del 6\u00ba distretto dell'Alto Egitto con capitale Xois dove si insedia una serie di sovrani che \u00e8 nota, da Manetone, come XIV dinastia"}
{"id": "90402", "revid": "1305772", "url": "https://it.wikipedia.org/wiki?curid=90402", "title": "Bandiera della Colombia", "text": "La bandiera colombiana \u00e8 un tricolore giallo, blu e rosso a bande orizzontali di proporzioni 2:3. La banda gialla in alto \u00e8 alta il doppio delle altre due.\nAdottata il 26 novembre 1861, deriva dal tricolore di Francisco de Miranda nato nel contesto dell'indipendentismo ispanoamericano e del progetto di una Grande Colombia. Per questo pu\u00f2 facilmente confondersi con la bandiera ecuadoriana; meno invece con quella venezuelana, poich\u00e9 questa ha tre bande di uguali dimensioni. Il simbolismo \u00e8 incerto, anche se una tradizione vuole che il giallo rappresenti l'oro del continente americano, il blu gli oceani e il rosso il sangue versato nella lotta per l'indipendenza."}
{"id": "90404", "revid": "1603714", "url": "https://it.wikipedia.org/wiki?curid=90404", "title": "Fanone", "text": "I fanoni (dal francese \"fanon\" a sua volta dal latino volgare \"fano\", acc. \"fanonem\" \"banda, fascia\") sono delle lamine presenti nella bocca di alcune specie di balena al posto dei denti, sono usati come filtro per espellere l'acqua dalla bocca trattenendo i piccoli animali di cui si nutrono.\nOgni fanone \u00e8 composto da una sostanza fatta di cheratina che gli conferisce una certa elasticit\u00e0. I fanoni sono derivati da una modifica dell'epidermide, contengono anche piccole percentuali di un minerale osseo: l'idrossiapatite, con tracce di manganese, rame, boro, ferro e calcio.\nI fanoni sono organizzati su due file parallele simili a spessi denti di pettini per capelli; sono fissati alla mascella della balena.\nA seconda della specie di balena, ogni fanone pu\u00f2 essere lungo da 0,5 a . I fanoni sono maggiormente larghi vicino alle gengive.\nI fanoni sono stati usati in passato dall'uomo tra l'altro per la costruzione di fruste per i carretti, aste per i parasoli e, col nome di \"stecche di balena\", per irrigidire alcune parti dei vestiti femminili come i corsetti o anche i colletti maschili. Attualmente l'uso di questo materiale \u00e8 stato sostituito dalla plastica."}
{"id": "90405", "revid": "6923", "url": "https://it.wikipedia.org/wiki?curid=90405", "title": "Teorema di Turing", "text": "Il teorema di Turing asserisce l'esistenza di problemi non decidibili, per i quali cio\u00e8 non esiste alcun algoritmo in grado di dare una risposta in tempo finito su tutte le istanze del problema. La dimostrazione di questo risultato si deve ad Alan Turing, che lo prov\u00f2 in un articolo del 1937. Il Teorema di Turing \u00e8 in un certo senso la \"versione informatica\" del teorema di indecidibilit\u00e0 di G\u00f6del.\nDimostrazione.\nUn accenno di dimostrazione viene dato di seguito.\nSupponiamo di avere alcuni programmi che stampano sempre o \"si\" o \"no\" in output, qualsiasi sia il loro input. Il nostro problema sar\u00e0 definito come segue:\nMostreremo per assurdo che non esiste alcun algoritmo in grado di dare una risposta per tutte le possibili coppie (P,I) di programmi ed input.\nSupponiamo quindi per assurdo l'esistenza di un programma che, preso il codice di un altro programma P, ci dica se esso stampa \"si\" oppure \"no\" quando esso riceve un certo input I; l'input del nostro ipotetico programma \u00e8 quindi una coppia (P,I), mentre l'output \u00e8 P(I). Chiamiamo questo programma formula_1.\nOra modifichiamo leggermente il programma formula_1 creando un nuovo programma formula_3 che prende in input il codice di un programma P e quindi calcola formula_4; questo nuovo programma stabilisce cosa stampa P quando riceve come input il codice di s\u00e9 stesso.\nA questo punto modifichiamo ancora leggermente formula_3 in modo che esso stampi \"no\" quando il programma analizzato stampa \"si\" e viceversa; chiamiamo tale programma N (non esistente); notiamo che questo \u00e8 appunto un programma che stampa sempre o \"si\" o \"no\". A questo punto chiediamoci lecitamente:\nIn pratica stiamo dando N come input a s\u00e9 stesso, chiedendogli dunque di dirci cosa farebbe s\u00e9 stesso ricevendo s\u00e9 stesso come input. Ora, se la copia di N che viene analizzata stampasse \"si\" quando riceve N in input, allora il programma N analizzatore, che ha ricevuto proprio N in input, stamperebbe \"no\"; ma questo \u00e8 assurdo. Viceversa, se l'N analizzato stampasse \"no\", allora N stamperebbe \"si\"; ma anche questo \u00e8 assurdo. Pertanto tale programma non pu\u00f2 esistere.\nLa versione originale della dimostrazione di Turing \u00e8 in realt\u00e0 basata sul problema della fermata, detto anche problema dell'arresto; si dimostra cio\u00e8 che non pu\u00f2 esistere un programma che possa decidere se un qualsiasi programma si arresti o continui a procedere all'infinito.\nUna dimostrazione pi\u00f9 formale richiede alcune nozioni di informatica teorica, come la conoscenza dei linguaggi formali e delle Macchine di Turing."}
{"id": "90410", "revid": "254059", "url": "https://it.wikipedia.org/wiki?curid=90410", "title": "Distretto di Bernina", "text": "Il distretto di Bernina \u00e8 stato un distretto del Canton Grigioni, in Svizzera, fino alla sua soppressione avvenuta il 31 dicembre 2015. Dal 1\u00ba gennaio 2016 nel cantone le funzioni dei distretti e quelle dei circoli, entrambi soppressi, sono stati assunti dalle nuove regioni; il territorio dell'ex distretto di Bernina coincide con quello della nuova regione Bernina.\nIl distretto confinava con il distretto di Maloggia a nord-ovest e con l'Italia (provincia di Sondrio in Lombardia) a nord, est, sud ed ovest. Il capoluogo era Poschiavo. Il distretto di Bernina era il nono distretto per superficie e l'ultimo per popolazione del Canton Grigioni.\nSuddivisione amministrativa.\nIl distretto di Bernina era diviso in 2 circoli e 2 comuni:"}
{"id": "90411", "revid": "729019", "url": "https://it.wikipedia.org/wiki?curid=90411", "title": "Frusta", "text": "La frusta \u00e8 un'arma formata da una sottile corda intrecciata o da una cinghia e con un lungo manico di legno flessibile o una maniglia rigida. \u00c8 usata per assestare colpi agli esseri umani o agli animali come mezzo di controllo, punizione o tortura. \nComposizione.\nEsistono fruste che hanno la corda e il manico di lunghezze variabili: generalmente la corda pu\u00f2 misurare dai 2 ai 6 metri, pi\u00f9 altri 30 o 90 centimetri di manico. Il materiale con cui \u00e8 fatta \u00e8 pelle bovina o, nei tempi moderni, di canguro o di altri animali.\nStoricamente la frusta \u00e8 stata modificata per aumentarne il potere offensivo: nel flagello, ad esempio, si aggiungono alla \"corda\" pezzi di metallo appuntiti o direttamente sostituendola con una catena in ferro, che a volte presenta borchie o punte per perforare il corpo sul quale viene usata, sfruttando cos\u00ec la forza d'impatto che un \"braccio articolato\" ha, ed aumentandone l'efficacia.\nImpiego.\nLa frusta \u00e8 un'arma bianca quasi mai usata nelle vere e proprie battaglie per via del suo basso potere offensivo. \u00c8 per\u00f2 impiegata come strumento di tortura o punizione per il forte dolore che provoca, senza tuttavia produrre immediate lesioni irreparabili. L'utilizzo di questo strumento pu\u00f2 comunque portare alla morte del soggetto a causa di complicanze susseguenti alle ferite inflitte, come emorragie o, pi\u00f9 sovente, infezioni non curate.\nLa frusta non \u00e8 un'arma particolarmente veloce ma, tuttavia, la sua grande variet\u00e0 di attacchi e le numerose situazioni in cui pu\u00f2 servire la rendono un'arma versatile e deleteria. Resta tuttavia un'arma pressoch\u00e9 inutilizzata tatticamente, fin quando non compaiono i suoi \"discendenti\" ovvero il mazzafrusto e la mazza ferrata con catena.\nLa frusta \u00e8 anche usata dai domatori di leoni o di tigri negli spettacoli circensi. Anche in altri spettacoli viene abilmente maneggiata con il solo scopo di produrre il caratteristico schiocco per effetto del boom sonico.\nNella cultura di massa.\nNella cultura di massa questo strumento \u00e8 famoso per essere l'arma principale di alcuni famosi personaggi di fantasia, come l'archeologo-avventuriero Indiana Jones e l'anti-eroina Catwoman. Anche lo spadaccino mascherato Zorro utilizza la frusta in alcune sue avventure, cos\u00ec come uno dei personaggi della saga \"Cronache del regno della fantasia\", Alena, una ninfa guerriera, la quale usa una frusta come seconda arma."}
{"id": "90415", "revid": "254059", "url": "https://it.wikipedia.org/wiki?curid=90415", "title": "Distretto dell'Inn", "text": "Il distretto dell'Inn \u00e8 stato un distretto del Canton Grigioni, in Svizzera, fino alla sua soppressione avvenuta il 31 dicembre 2015. Dal 1\u00ba gennaio 2016 nel cantone le funzioni dei distretti e quelle dei circoli, entrambi soppressi, sono stati assunti dalle nuove regioni e il territorio dell'ex distretto coincide ora con quello della nuova regione Engiadina Bassa/Val M\u00fcstair.\nEra il secondo distretto per superficie (dopo il distretto di Surselva) e l'ottavo per popolazione del Canton Grigioni, confinante con i distretti di Maloggia e di Prettigovia/Davos a ovest, con l'Austria (distretti di Bludenz nel Vorarlberg e di Landeck nel Tirolo) a nord e con l'Italia: provincia autonoma di Bolzano in Trentino-Alto Adige a est e provincia di Sondrio in Lombardia a sud. Il capoluogo era Scuol.\nSuddivisione amministrativa.\nIl distretto dell'Inn era diviso in 4 circoli e 5 comuni:"}
{"id": "90416", "revid": "254059", "url": "https://it.wikipedia.org/wiki?curid=90416", "title": "Distretto di Landquart", "text": "Il distretto di Landquart \u00e8 stato un distretto del Canton Grigioni, in Svizzera, fino alla sua soppressione avvenuta il 31 dicembre 2015. Dal 1\u00ba gennaio 2016 nel cantone le funzioni dei distretti e quelle dei circoli, entrambi soppressi, sono stati assunti dalle nuove regioni; il territorio dell'ex distretto di Landquart coincide con quello della nuova regione Landquart eccetto il comune di Haldenstein, assegnato alla regione Plessur.\nIl distretto confinava con i distretti di Prettigovia/Davos a est, di Plessur a sud e di Imboden a sud-ovest, con il Canton San Gallo (distretto di Sarganserland) a ovest, con il Liechtenstein e l'Austria (distretto di Bludenz nel Vorarlberg) a nord. Il capoluogo era Landquart. Il distretto di Landquart era l'ultimo distretto per superficie ed il terzo per popolazione del Canton Grigioni.\nSuddivisione amministrativa.\nIl distretto di Landquart era diviso in 2 circoli e 9 comuni:"}
{"id": "90419", "revid": "767487", "url": "https://it.wikipedia.org/wiki?curid=90419", "title": "Il pianoforte di Charlot", "text": "Il pianoforte di Charlot (\"His Musical Career\") \u00e8 un film del 1914 scritto, diretto, montato e interpretato da Charlie Chaplin. Prodotto dalla Keystone Pictures Studio, il cortometraggio fu completato il 17 ottobre 1914 e distribuito negli Stati Uniti dalla Mutual Film il 7 novembre; si ritiene sia un precursore del corto di Stanlio e Ollio \"La scala musicale\" (1932). In italiano \u00e8 stato distribuito anche col titolo Charlot facchino, mentre in inglese come \"The Musical Tramp\", \"Musical Tramps\", \"The Piano Movers\" e \"Charlie as a Piano Mover\".\nTrama.\nCharlot viene assunto come facchino in un negozio di pianoforti. Mentre litiga con il suo collega, al negozio arrivano due clienti: il signor Rich acquista un nuovo pianoforte, mentre il signor Poor non \u00e8 in grado di pagare quello gi\u00e0 acquistato e cos\u00ec il titolare lo avvisa che se lo riprender\u00e0. I due facchini vengono quindi incaricati di consegnare un pianoforte al 666 di Prospect Street e di ritirarne uno al 999 della stessa via. Tuttavia, distratti dalle loro schermaglie, scambiano gli indirizzi e fanno l'esatto contrario di ci\u00f2 che \u00e8 stato loro ordinato. Ma mentre si accingono a ritirare il pianoforte del signor Rich, l'intervento del proprietario li fa scivolare con lo strumento lungo una strada in discesa fino a cadere in un lago.\nDistribuzione.\nData di uscita.\nLe date di uscita internazionali sono state:"}
{"id": "90421", "revid": "1522738", "url": "https://it.wikipedia.org/wiki?curid=90421", "title": "Bandiera delle Comore", "text": "L'attuale bandiera delle Comore \u00e8 stata adottata nel 2001.\nLa bandiera precedente raffigurava una mezzaluna calante in campo verde. Il nuovo disegno mantiene la mezzaluna, che \u00e8 per\u00f2 inserita in un triangolo verde. Sono state, inoltre, aggiunte quattro strisce che simboleggiano le quattro isole dell'arcipelago:\nLe quattro stelle a fianco della mezzaluna calante rappresentano anch'esse le isole, mentre la mezzaluna rappresenta l'Islam, che \u00e8 la religione principale delle Comore.\n\u00c8 usata come bandiera di comodo."}
{"id": "90423", "revid": "712828", "url": "https://it.wikipedia.org/wiki?curid=90423", "title": "Ramones", "text": "I Ramones sono stati un gruppo musicale punk rock statunitense formatosi a Forest Hills, nel Queens (New York), intorno al marzo 1974. Il gruppo fu fra i fondatori del movimento punk rock newyorkese e uno dei pi\u00f9 influenti gruppi del genere.\nTra il 1974 ed il 1996 i Ramones eseguirono 2.263 concerti, con una media di due concerti a settimana. Nel 1996, con pi\u00f9 di dieci album alle spalle, il gruppo si sciolse. I quattro membri originari, Joey, Dee Dee, Johnny e Tommy, morirono nei due decenni successivi.\nI loro unici dischi d'oro sono stati la raccolta \"Ramones Mania\" ed il DVD del 2004 \"\". L'apprezzamento per il gruppo ha avuto un rilancio intorno al 2000: a partire da quel momento gli album della band compaiono regolarmente nelle liste dei \"migliori di tutti i tempi\" in molte riviste musicali autorevoli, come Rolling Stone, che nel 2003 ha posto la band al 26\u00ba posto nella sua classifica dei 100 migliori artisti musicali di sempre o Mojo. Nel 2002 la rivista \"Spin Magazine\" ha descritto i Ramones come la seconda pi\u00f9 grande band rock and roll della storia, dopo i Beatles. Il 18 marzo 2002 i Ramones entrarono nella Rock and Roll Hall of Fame.\nBiografia.\nLe origini (1972 - 1974).\nPur facendo parte a pieno titolo della scena punk, i Ramones iniziano la loro attivit\u00e0 un paio di anni prima, precorrendo tutti gli altri gruppi storici, Sex Pistols e Clash sopra tutti.\nI componenti della prima formazione avevano gi\u00e0 compiuto le loro classiche esperienze musicali giovanili: \"Joey Ramone\" (Jeffrey Ross Hyman) si diletta alla batteria, ma canta in un gruppo di nome Sniper che prova nello scantinato della galleria d'arte della madre di Joey, in Queens Boulevard; \"Johnny Ramone\" (John Cummings) suona il basso con i Tangerine Puppets, insieme al chitarrista \"Tommy Ramone\" (Tam\u00e1s Erd\u00e9lyi); \"Dee Dee Ramone\" (Douglas Glenn Colvin) ha gi\u00e0 avuto le proprie esperienze, definite da lui stesso 'brutte', con altri gruppi.\nDee Dee si ricordava di un giorno in cui and\u00f2 a vedere Joey con gli Snipers in un concerto a Manhattan dove c'erano anche i Suicide.\nTommy suona poi con i Butch, con Jeff Salem alla voce e Monte Melnick, che anni dopo diventer\u00e0 il tour manager dei Ramones, al basso; con loro suona anche Harry, il batterista dei Dorian Zero. Melnick entrer\u00e0 successivamente nei Thirty Days Out, gruppo country con cui registrer\u00e0 due album nei primi anni settanta. Lo scioglimento dei Thirty Days Out porta Melnick a diventare socio di Tommy, che gestisce una sala prove sulla 20\u00aa Strada, il Performance's Studio, vicino al Max's Kansas City. Dopo lo scioglimento dei Tangerine Puppets, Johnny e Tommy restano sempre in contatto e Tommy si meraviglia continuamente del fatto che il suo amico non faccia parte di alcuna rock band, dato il suo carisma e la sua forte personalit\u00e0. Poco dopo Tommy si compiacer\u00e0 di ricevere una telefonata in cui Johnny lo avvisa dell'acquisto di una chitarra Mosrite blu per lui e di un basso Danelectro per Dee Dee, che nel frattempo ha conosciuto il futuro chitarrista del gruppo. E fissarono un appuntamento per formare una band. Joey venne chiamato grazie a Dee Dee, il quale dopo averlo visto in concerto era rimasto affascinato dal suo stile.\nSi incontrano a casa di Johnny, con Dee Dee, Tommy, Joey ed un altro ragazzo, Richie Stern, seconda chitarra, che presto abbandon\u00f2 la scena perch\u00e9 non riusciva a stare al passo con gli altri, ma che fu da allora conosciuto come Ritchie Ramone. Il 30 marzo del 1974 i Ramones ottengono il loro primo ingaggio al Performance's Studio, grazie a Tommy e Monte Melnick. Spediscono loro stessi i volantini pubblicitari; formazione su indicazione di Tommy: Johnny alla chitarra, Joey alla batteria e Dee Dee al basso ed alla voce; biglietto: due dollari; spettatori: una trentina circa, nonostante adesso decine e decine di persone pi\u00f9 o meno famose sostengano di essere stati presenti all'evento. Al secondo concerto non and\u00f2 nessuno.\nMonte Melnick \u00e8 abbastanza arrabbiato per il risultato molto scarso ottenuto, ma acconsente comunque al proseguimento delle prove. Intanto il gruppo suona anche le canzoni scritte da Joey molto tempo prima, come \"Here Today, Gone Tomorrow\" e \"I Don't Care\"; secondo Dee Dee Ramone, divenne lui il cantante \"perch\u00e9 conosceva le parole\". Ma la versione di Tommy \u00e8 un'altra ed \u00e8 collegata al fatto che Dee Dee non riusciva a cantare ed a suonare contemporaneamente e che diventava rauco dopo poche canzoni. Con Joey alla voce, manca solo il batterista. Ci furono mesi di inutili audizioni infruttuose perch\u00e9 si presentarono solo ragazzi che sapevano suonare la batteria con uno stile heavy metal che non era quello che Joey, Dee Dee e Johnny stavano cercando. Un giorno non venne nessuno e cos\u00ec gli altri membri della band chiesero a Tommy di provare a suonare con la batteria. Tommy si convinse cos\u00ec a diventare il percussionista del gruppo, lasciando il ruolo di primo manager del gruppo, inventando il suo stile di batteria del 4/4, dettando cos\u00ec il ritmo delle canzoni che Joey e Dee Dee stanno scrivendo. \u00c8 sempre stato Tommy a capire che Joey sarebbe stato meglio come prima voce. La prima canzone \u00e8 stata \"Judy Is a Punk\", scritta presso lo scantinato della galleria d'arte della madre di Joey, in Queens Boulevard, dove la band inizialmente provava.\nLa nascita dei Ramones (1974 - 1976).\nIl gruppo inizi\u00f2 a farsi conoscere come \"The Ramones\" ed ogni componente scelse Ramone come cognome d'arte per dare maggior compattezza, come veri fratelli senza esserlo. \u00c8 quasi certo che l'idea sia stata di Dee Dee, che si ispir\u00f2 allo pseudonimo usato da Paul McCartney durante la prima tourn\u00e9e in Scozia, Paul Ramone, anche se alcune fonti affermano che si facesse chiamare Paul Ramon. L'identit\u00e0 del gruppo era rafforzata dal look, identico per tutti: giubbotti di pelle nera, jeans stracciati, t-shirt e scarpe da ginnastica.\nGeneralmente, chi \u00e8 alle prime armi inizia arrischiando reinterpretazioni di gruppi gi\u00e0 famosi. Ma le capacit\u00e0 tecniche dei Ramones erano talmente limitate da rendere impercorribile questa strada. Suonarono dunque, sin dall'inizio, brani scritti da loro stessi ed adatti ai loro limiti, con testi spesso autobiografici, oppure ironici, divertenti e privi di significati politici.\nIl concerto successivo alla disastrosa prova al Performance's Studio si tenne il 16 agosto 1974 al CBGB's-OMFUG (Country Blue-Grass Blues - Other Music For Uplifting Gourmandizers), pi\u00f9 o meno \"Altra musica per aspiranti ghiottoni\"), un locale al 315 di Bowery Street a Manhattan, inaugurato nel dicembre 1973 e che divent\u00f2 in breve la mecca per tutti i gruppi emergenti di New York, assieme al Max's Kansas City. La prima serata al CBGB's dei Ramones fu organizzata da Tommy, alla batteria da poche settimane; suonarono anche i Blondie (all'epoca si chiamavano ancora Angel and the Snake), e i Savage Voodoo Nuns. Il gruppo non si sentiva pronto, ma lo show and\u00f2 bene.\nLegs McNeil, il futuro cofondatore della rivista \"Punk\" (nel 1976), era presente al concerto e descrisse cos\u00ec il loro show:\nIl locale poteva contenere al massimo un centinaio di persone, ma quella sera non erano pi\u00f9 di una decina. Il gruppo torn\u00f2 al CBGB's anche pi\u00f9 di una volta alla settimana, fino alla fine dell'anno. Dallo scarso pubblico, inizialmente composto pi\u00f9 o meno dal barista, dal suo cane e da qualche avventore, si pass\u00f2 al 'tutto esaurito', con la presenza tra il pubblico di personaggi come Andy Warhol e menzioni ammirate di star gi\u00e0 affermate come Lou Reed. Ma le esibizioni continuarono ad essere sempre brevissime: la band, dopo aver esaurito i pezzi a disposizione, ricominciava dall'inizio una, due, tre volte. Capitava che si fermassero a discutere e litigare tra loro e dopo il \u00abOne, two, three, four\u00bb di Dee Dee che ognuno iniziasse un pezzo diverso.\nLa fama dei Ramones continu\u00f2 a crescere ed arriv\u00f2 il momento di suonare fuori dal CBGB's. Il battesimo del fuoco avvenne al Palace Theatre di Waterbury, nel Connecticut, come spalla non prevista di Johnny Winter. Il pubblico non conosceva i Ramones, e soprattutto non conosceva il loro tipo di musica. Quello fu il primo di una serie di concerti difficili e terribili, con un pubblico ostile. Ma dal settembre 1975 in poi, alcune testate autorevoli come \"Rolling Stone\" ed il \"Village Voice\" si accorsero di loro, e inizi\u00f2 l'uscita di recensioni positive anche da parte di chi li aveva snobbati. I Ramones iniziarono a farsi un nome.\nNel settembre del 1975 i demo di \"Judy Is A Punk\" e di \"I Wanna Be Your Boyfriend\" furono incisi ai 914 Studios, in compagnia di Marty Thau, futuro manager dei New York Dolls e fondatore dell'etichetta discografica Red Star, per cui registrarono anche i Suicide. Thau sapeva che il quartetto era gi\u00e0 stato visionato dalla Sire Records e prese contatto con Craig Leon. A Leon le incisioni piacquero, e le fece immediatamente ascoltare anche a Seymour Stein: i possibili dubbi sulle capacit\u00e0 del gruppo svaporarono in cinque minuti. La decisione di incidere il primo album era presa: i Ramones firmarono il contratto con la Sire Records, di Seymour Stein e Richard Gottehrer. Seymour per\u00f2 non era contento che nella canzone \"Today Your Love, Tomorrow The World\" ci fosse la frase \"I'm a nazy baby\". Chiese alla band di cambiare il passaggio ma i Ramones rifiutarono perch\u00e9 non volevano compromettersi. Neanche Stein insistette molto, perch\u00e9 considerava la Sire Records come una etichetta discografica che non imponeva restrizioni. Il 2 febbraio del 1976 s'inizi\u00f2 quindi la registrazione di \"Ramones\"\nLa trilogia dei \"Fast Four\" (1976 - 1978).\nLe registrazioni di \"Ramones\" furono concluse il 19 febbraio del 1976 con un budget di soli 6.000\u00a0$.Presentato nel mese di aprile dello stesso anno e pubblicato il 23, nel corso della prima settimana vendette pi\u00f9 di cinquemila copie, raggiungendo la posizione numero 111 nella US Album Chart. Comprendeva gi\u00e0 molti dei loro pezzi forti, come \"Blitzkrieg Bop\", \"Beat on the Brat\" e \"Judy is a Punk\".\nL'album fece la gioia dei formalisti; il mixaggio era semplice, ma indovinato: un ritmo di batteria minimale (su ambedue i canali) forniva la struttura di base per i testi, cantati mangiando le parole (al centro); il basso scandiva sia la melodia, sia le impercettibili variazioni del ritmo (a sinistra) ed il suono della chitarra (a destra) non era altro che una distorta trama ritmica.\nMarc Bell, batterista dei Voidoids, descrisse cos\u00ec l'album in un'intervista, dopo che lo aveva sentito per la prima volta:\nDice il critico musicale Jon Savage: Le recensioni sono molto buone, ma a parte l'impatto iniziale, le vendite non risultarono proprio clamorose e a causa della reputazione della band molti promoter erano ancora riluttanti ad organizzare concerti per loro. L'impatto fu molto pi\u00f9 grande in Inghilterra, dove l'album raggiunse il numero uno delle classifiche di vendita dei dischi di importazione, anche grazie ai passaggi regolari sullo show serale di Radio 1 di John Peel. Un critico inglese li saluta come \u00abi salvatori del rock 'n' roll\u00bb.\nL'album successivo, \"Leave Home\", fu pronto in pochissimo tempo, e venne pubblicato nel gennaio del 1977. Ma si rivel\u00f2 un grande album nelle intenzioni, meno nella sostanza; pur contenendo alcuni dei migliori pezzi mai scritti dal gruppo, risult\u00f2 piuttosto carente in fase di produzione, colpa forse anche di Tony Bongiovi (un cugino di Jon Bon Jovi), il nuovo produttore, che poco aveva a che spartire con quel suono cos\u00ec granitico. A testimonianza dell'estrema validit\u00e0 del materiale, \u00e8 bene ricordare che quando il gruppo propose dal vivo i pezzi contenuti in \"Leave Home\", il risultato fu grandioso.\nI Ramones si ritagliarono uno spazio molto importante nella scena del periodo, il che li costrinse a darsi una veste pi\u00f9 professionale, cercando di ridurre al minimo tutti gli screzi fra i membri; i tour si fecero sempre pi\u00f9 intensi e frenetici ed aument\u00f2 il tempo passato in viaggio da un posto all'altro, \u00absempre in furgone\u00bb, come ha ricordato Eddie Vedder dei Pearl Jam in occasione del discorso di investitura per l'ingresso dei Ramones nella \"Rock and Roll Hall of Fame\". Il 21 agosto del 1977 iniziarono le registrazioni del terzo album, \"Rocket to Russia\", che complet\u00f2 la cosiddetta 'trilogia dei Ramones'. Il terzo album \u00e8 considerato quello pi\u00f9 riuscito dal punto di vista tecnico: un vinile che consent\u00ec al gruppo di entrare nella Top-50 degli Stati Uniti.\nL'abbandono di Tommy, \"Road to Ruin\", \"End of the Century\" (1978 - 1981).\nLa fama dei Ramones cominci\u00f2 a crescere notevolmente oltreoceano, soprattutto in Inghilterra, grazie ad una serie di concerti effettuati a partire dal 4 luglio 1976 (i quali saranno fonte d'ispirazione per vari gruppi punk inglesi, come i Clash, i Sex Pistols, i Damned, i Buzzcocks ed i Pretenders).\nJoe Strummer in un'intervista ha descritto cos\u00ec i loro concerti:\nDopo l'ultima esibizione inglese al Rainbow Theatre di Londra il 31 dicembre 1977 che port\u00f2 alla registrazione dell'album live \"It's Alive\", il gruppo inaugur\u00f2 il 1978 con un grande concerto a casa loro, al Palladium di New York. La maggior parte della critica era ormai convinta, ma c'era ancora qualcuno che sembrava non farsi impressionare troppo; una recensione sul 'New York Time' defin\u00ec i Ramones \"uno scherzo di cui la gente si stancher\u00e0 molto presto\".\nNon vi \u00e8 alcun dubbio sul fatto che i concerti dal vivo giochino un ruolo determinante per la fama della band. Ma gli ingaggi rimasero ancora troppo bassi e la maggior parte dei guadagni dovette essere reinvestita in nuove attrezzature. Il 'salario' pro capite ammontava a circa centoventicinque dollari alla settimana, ma la tossicodipendenza di Dee Dee ne costava cento al giorno. In questo periodo cominci\u00f2 a crescere anche l'invidia pi\u00f9 o meno palese nei confronti dei Sex Pistols, i quali sembravano riscuotere maggior successo, vendendo pi\u00f9 dischi e guadagnando molto di pi\u00f9 dei Ramones.\nJoey disse:\nMa di l\u00ec a poco i Pistols si scioglieranno.\nI concerti dal vivo rappresentavano una tappa fondamentale nella storia del gruppo, ma andare in tourn\u00e9e era molto faticoso e Tommy iniziava a sopportare di malgrado questa situazione soprattutto perch\u00e9 non veniva considerato un vero Ramone.\nTommy aveva uno stile di vita troppo distante dagli altri membri della band: era una persona molto pi\u00f9 tranquilla.\nLui stesso si vedeva da una parte come un passeggero dentro il furgone con cui giravano il mondo, non considerato e schernito, invece dall'altra si vedeva con grandi prospettive per un'attivit\u00e0 di produttore musicale, attivit\u00e0 che gli \u00e8 sempre interessata e piaciuta.\nDee Dee disse relativamente al suo stile di vita:\nDopo aver registrato \"It's Alive\" e definito il mixaggio, Tommy decise di dedicarsi unicamente al ruolo di co-produttore, abbandonando la batteria il 4 maggio 1978. Venne sostituito da Marky Ramone (Marc Bell), chiamato nella band da Johnny perch\u00e9 lo conosceva gi\u00e0 e per lui era un batterista eccellente. A proposito dell'abbandono di Tommy, Dee Dee disse: In pochissimo tempo Marky fu pronto e le registrazioni di \"Road to Ruin\" iniziarono poco dopo, con Tommy nel ruolo di produttore. L'intenzione della band era quella di fare un album che riuscisse ad ottenere un buon successo commerciale.\n\"Road to Ruin\" present\u00f2 inaspettate aperture acustiche ed una reinterpretazione di \"Needles and Pins\", canzone scritta da Sonny Bono e Jack Nitzsche per i Searchers. I commenti della critica sono per\u00f2 discordanti. Scott Isler, su 'Trouser Press' parla di \u00abdisco blasfemo, che segna la caduta dei Ramones\u00bb, mentre Robert Christgau del 'Village Voice' lo definisce \u00abopera della maturit\u00e0\u00bb. Il pubblico accolse discretamente l'album, le cui prime mille copie erano su vinile giallo.\nTommy di quest'album disse che se non fosse riuscito ad ottenere un buon successo, i Ramones non sarebbero mai riusciti a vendere. La casa discografica per\u00f2 faticava a venderlo e non riusc\u00ec ad ottenere il successo sperato.\nL'album \"End of the Century\" usc\u00ec nel gennaio del 1980 ed ancora oggi \u00e8 forse l'album pi\u00f9 controverso della band e quello pi\u00f9 odiato dai \"fan\". Le chitarre taglienti c'erano ancora; Phil Spector, il nuovo produttore, le \"lucid\u00f2\" un po' di pi\u00f9 scontrandosi con il suo \"Wall of Sound\" e diede loro una nuova musicalit\u00e0 per poter ottenere un maggior successo commerciale. La rivista 'Time' lo decret\u00f2 miglior disco dell'anno ed \"End of the Century\" divenne l'album pi\u00f9 venduto per il quartetto di New York, raggiungendo la posizione numero 44 nelle classifiche statunitensi.\nPer Johnny fu un incubo l'intro iniziale di chitarra di \"Rock 'n' Roll High School\": Phil Spector glielo fece rifare molte volte non ritenendolo adeguato, nell'ordine di 50-60 volte.\nJohnny fu pi\u00f9 volte sul punto di abbandonare la sala di registrazione ma alla fine decise di rimanere e di completare l'album.\n\"End of the Century\" rappresenta la tipica musica pop punk che Joey ha sempre amato. Johnny non era invece soddisfatto dell'album: per lui il suono della band doveva rimanere il pi\u00f9 possibile simile e fedele a quello del primo album della band, \"Ramones\". Di quest'album disse:\nMa i cambiamenti in questo periodo non furono solo musicali. I rapporti fra i componenti si fecero piuttosto tesi, a causa soprattutto della forte personalit\u00e0 di Johnny che cerc\u00f2 fin dall'inizio di colmare il vuoto lasciato da Tommy.\nDee Dee di questo disse:\n\"Pleasant Dreams\", \"Too Tough to Die\" (1981 - 1984).\nDopo \"End of the Century\" i Ramones entrarono in una sorta di crisi di identit\u00e0. I tempi erano cambiati: si cominci\u00f2 ad assistere ad un continuo cambio generazionale delle punk-band storiche, solo i Clash erano sulla cresta dell'onda grazie ad un album come \"London Calling\", mentre cresceva una folta schiera di gruppi new wave. La crisi dei Ramones prosegu\u00ec anche nel corso del 1981, anno in cui fu pubblicato l'ennesimo album, \"Pleasant Dreams\", un lavoro molto incerto anche per via di una produzione sbagliata. Secondo la critica, mancava completamente un filo conduttore e quella potente melodia che li caratterizzava fino ad \"End of the Century\". Nessun brano riesce ad uscire dalla mediocrit\u00e0. Le reazioni della stampa furono pessime ed il gruppo ne risent\u00ec tantissimo. Johnny rimase molto colpito, ma quello che lo preoccupava maggiormente era la direzione in cui stava andando la band, con il rischio di perdere il rispetto dei fans e di parte della critica cos\u00ec faticosamente conquistato. Le tensioni fra i membri della band aumentano, soprattutto fra Joey e Johnny, le quali culminarono nella canzone \"The KKK Took My Baby Away\".\nIl KKK si riferisce all'orientamento politico di Johnny, noto repubblicano (mentre Joey era democratico), che lo port\u00f2 a dare una connotazione autoritaria, quasi militare alla band.\nJohnny all'inizio tradiva la sua ragazza di allora per vedere Linda, l'ex ragazza di Joey.\nQuando voleva vedere una delle ragazze, era solito scusarsi con il fatto che doveva visitare suo zio a Filadelfia.\nJohnny alla fine spos\u00f2 Linda, e di conseguenza le sue relazioni con Joey divennero molto tese, arrivando ad una totale incomunicabilit\u00e0.\nLa produzione del disco successivo venne affidata a Richie Cordell ed a Glen Kolotkin; nel 1983 usc\u00ec \"Subterranean Jungle\", che mostr\u00f2 un piccolo passo nella direzione giusta.\nMa a causa dei suoi abusi alcolici, che avevano portato la band a saltare un concerto, Marky fu allontanato ed al suo posto arriv\u00f2 Richie Ramone (Richard Reinhardt).\nRichie Ramone, sulle audizioni per entrare nella band disse:\nMentre il gruppo era impegnato nell'inserimento del nuovo batterista, nell'agosto del 1983 durante una lite con Seth Macklin della band \"Sub Zero Construction\", Johnny fu colpito da un calcio alla testa e ricoverato in ospedale, dove sub\u00ec un delicato intervento chirurgico. Il gruppo fu costretto a fermarsi. Il chitarrista torn\u00f2 solo qualche mese pi\u00f9 tardi con il cranio completamente rasato e per diverso tempo port\u00f2 un cappellino da baseball.\nQuesto incidente ricompatt\u00f2 i Ramones, che iniziarono anche a portare le rispettive compagne in tour, con non pochi problemi. La ritrovata fiducia ed una nuova ventata di creativit\u00e0 riportarono nuovamente i membri del gruppo in sala d'incisione, dove ritrovarono Ed Stasium e Tam\u00e1s Erd\u00e9lyi (Tommy Ramone) alla produzione. Nel 1984 usc\u00ec \"Too Tough to Die\", il quale \u00e8 considerato come: Per la prima volta, dai testi traspare anche un certo impegno politico che denota una crescita fino a quel momento tenuta ai margini della loro musica. Jim Faber del 'New York Daily News' definisce \"Too Tough to Die\" come il disco dei Ramones pi\u00f9 ricco di emozioni dai tempi di \"Road to Ruin\", ed uno dei dischi pi\u00f9 belli dell'anno.\nIl nome dell'album e dell'omonima canzone (\"Troppo duro per morire\") deriva dall'incidente occorso a Johnny, che mise in serio pericolo la sua vita.\n\"Animal Boy\", \"Halfway to Sanity\" (1984 - 1988).\nL'album \"Animal Boy\" usc\u00ec nel 1986 e ricevette grandi riconoscimenti; vinse il premio \"New York Music Award\" come miglior album e come miglior singolo, con la canzone \"My Brain Is Hanging Upside Down (Bonzo Goes to Bitburg)\"; il singolo \"Something To Believe In\", sfior\u00f2 l'Oscar come miglior video clip, superato solo da \"Sledgehammer\" di Peter Gabriel. Il videoclip inizia con un certo Ken Senomar (Ramones letto al contrario) che spiega che cos'\u00e8 il Ramones Aid; in pratica, si tratt\u00f2 di una presa in giro di Hands Across America, grande evento caritatevole dell'epoca, del quale tutti i pi\u00f9 grandi artisti erano desiderosi di far parte; nel video \u00e8 possibile vedere i Ramones che cantano tenendosi per mano ai loro amici, tra i quali B-52's, Afrika Bambaataa, Cheap Trick, Ted Nugent, Sparkes, X e Circle Jerks.\nSulle colonne del \"New York Times\", Jon Pareles accoglie con favore \"Animal Boy\". Disse Joey: \nDai tempi dei \"It's Alive\", questo \u00e8 l'album che secondo molti esperti \u00e8 meritevole di maggior attenzione, anche se non sono mancate le critiche, come quella di Robert Christgau sul \"Village Voice\".\n\"My Brain Is Hanging Upside Down (Bonzo Goes to Bitburg)\" doveva originariamente essere intitolata \"Bonzo Goes to Bitburg\" nella release americana, ma il chitarrista\nJohnny Ramone, repubblicano, insistette perch\u00e9 \"My Brain Is Hanging Upside Down\" fosse il titolo principale e che il termine \"Bonzo Goes to Bitburg\" che ricollegava al presidente Ronald Reagan ed a una sua discussa visita ad un cimitero di soldati tedeschi a Bitburg, nell'ovest della Germania, fosse scritto fra parentesi.\nPer promuovere \"Animal Boy\" prese il via un altro tour, che si rivel\u00f2 tra i migliori della carriera del quartetto di New York. Non venne a mancare per\u00f2 il tempo per scrivere nuovo materiale, che conflu\u00ec di l\u00ec a poco nell'ennesimo album. Nel settembre del 1987 usc\u00ec \"Halfway to Sanity\", contenente canzoni che gli stessi Ramones giudicarono eccellenti. Secondo Joey si tratta del loro miglior disco di sempre; per Johnny invece \u00e8 inferiore solo a \"Rocket to Russia\".\nAnche se per la maggior parte della critica le cose stavano diversamente; l'album viene ritenuto qualitativamente inferiore ad \"Animal Boy\", superbo solo in qualche episodio, come \"I Wanna Live\" e \"Bop `Til You Drop\". Mancano comunque canzoni-faro come nell'album precedente. Per la prima volta il gruppo si trov\u00f2 in compagnia del giovane produttore Daniel Rey, reclutato per l'occasione da Johnny per poter risparmiare sulle spese.\nDaniel Rey \u00e8 un altro prodotto del mondo-Ramones. In un'intervista dichiara che all'et\u00e0 di quattordici anni un suo amico gli port\u00f2 una serie di dischi nuovi, tra cui Uriah Heep, Head East, Dictators e \"Ramones\"; dopo aver notato la copertina del primo album dei Ramones ascolt\u00f2 il disco e rimase sorpreso: nessun assolo ed una elevata velocit\u00e0 d'esecuzione, come i New York Dolls. Il giovane Daniel ascolt\u00f2 anche gli altri dischi, ma dopo un po' non fu in grado di ascoltare nient'altro: tutto ad un tratto la sua collezione di dischi era diventata obsoleta. Daniel Rey, oltre a fare il produttore, \u00e8 gi\u00e0 stato anche coautore di numerose canzoni, lavorando soprattutto in coppia con Dee Dee.\nPoco prima dell'uscita dell'LP \"Halfway to Sanity\", Richie lasci\u00f2 il gruppo poich\u00e9 non era considerato membro della band a tutti gli effetti, dal momento che non riceveva soldi per la vendita del merchandise.\nIn tutta fretta venne chiamato a sostituirlo Elvis Ramone (Clem Burke), gi\u00e0 batterista dei Blondie. Il suo stile per\u00f2 non riusc\u00ec a stare dietro alla velocit\u00e0 del gruppo e cos\u00ec rimase solo per due concerti, alla fine del mese di agosto del 1987. Il suo posto fu preso un'altra volta da Marky Ramone (Marc Bell), richiamato da Johnny Ramone dopo un periodo di disintossicazione dall'alcool.\nEra tornato pi\u00f9 in forma che mai e continu\u00f2 a suonare nella band fino allo scioglimento.\n\"Ramones Mania\", \"Brain Drain\", l'abbandono di Dee Dee (1988 - 1990).\nNel 1988 usc\u00ec la raccolta ufficiale \"Ramones Mania\", segno inequivocabile di una discreta notoriet\u00e0 a livello mondiale; i Ramones non potevano pi\u00f9 essere considerati alla stregua di un gruppo punk \u00abche non andr\u00e0 oltre il primo LP\u00bb.\nNello stesso periodo si manifest\u00f2 ancora pi\u00f9 intensamente la sbandata di Dee Dee per il rap; i fans temevano che uno dei fondatori potesse uscire dal gruppo; la critica non accolse con favore gli \"esperimenti\" di Dee Dee e Joey si affrett\u00f2 a dire che, nonostante le sue digressioni musicali, il bassista fosse impegnatissimo nella composizione delle canzoni per l'LP successivo.\nNel 1989 i Ramones pubblicarono \"Brain Drain\", prodotto da Bill Laswell, noto per aver lavorato con P.I.L., Mot\u00f6rhead e Iggy Pop. L'album usc\u00ec in concomitanza con il tour italiano e con la versione italiana del film basato sul romanzo \"Pet Sematary\" di Stephen King \"Cimitero vivente\". Dee Dee e Daniel Rey scrissero la canzone trainante del film, l'omonima \"Pet Sematary\", come omaggio allo stile di King, spesso \u00abmusicale\u00bb secondo il bassista. Lo stesso Daniel Rey era il chitarrista che esegu\u00ec il riff di chitarra che caratterizza l'intro del pezzo e che si ripete durante il brano. Secondo il noto DJ newyorkese Howard Stein, grandissimo fan dei Ramones, \"Pet Sematary\" risulta essere addirittura fenomenale, la \u00abmiglior canzone dell'anno\u00bb.\nMa alla fine del tour di \"Brain Drain\", nel luglio del 1989, una sciagura si abbatt\u00e9 sul gruppo: Dee Dee decise di abbandonare i Ramones e di iniziare una nuova carriera rap senza di loro, adottando il nome di Dee Dee King. Dee Dee usc\u00ec dal gruppo, ma non dalla sfera dei Ramones, dato che in seguito continu\u00f2 a scrivere canzoni per loro.\nL'uscita di scena dello storico bassista colse un po' tutti di sorpresa. Johnny vide l'uscita di Dee Dee come una cosa ormai certa da molto: Dee Dee aveva lasciato la moglie Vera da un mese e questo poteva essere una delle cause. Disse: Relativamente all'uscita di scena di Dee Dee, anche Joey dice la sua: \nCause a parte, restava sempre un problema di grande importanza: sostituire uno dei pilastri portanti. Dopo numerose audizioni, la scelta cadde su C.J. Ramone (Christopher Joseph Ward). Si trattava di un vero e proprio pezzo mancante di un puzzle, un giovane Dee Dee che se non trovato avrebbe rischiato di mettere a rischio la sopravvivenza musicale dei tre punk-rocker rimasti. C.J. era nei marines e venne chiamato da un amico di un amico di un amico che suonava in una band con il fratello di Johnny Ramone. Venne informato sul fatto che i Ramones stavano facendo delle audizioni alla ricerca di un bassista. Questo amico gli disse di andare a provare. C.J. rispose che non suonava il basso da due anni ma alla fine si convinse a togliere la polvere dal suo basso e ad andare Manhattan alla 25\u00aa strada a provare in studio. Presso lo studio suon\u00f2 alla presenza degli altri membri dei Ramones \"I Wanna Be Sedated\" ed altre canzoni e quelli gli fecero alcune domande. Qualche giorno dopo venne chiamato da Marky Ramone che gli disse d'imparare qualche altra canzone e di tornare a provare in studio. Quando torn\u00f2 nello studio suon\u00f2 altre canzoni alla velocit\u00e0 dei concerti live e venne presentato ad altre persone (tra cui Arturo Vega, il creatore del logo della band) per vedere cosa ne pensavano. Da questo momento per\u00f2 C.J. per il corpo dei marines divent\u00f2 un disertore perch\u00e9 non poteva lasciare il servizio militare senza darne comunicazione ai suoi superiori. Venne cos\u00ec arrestato e dovette trascorrere vari giorni in prigione. Durante una di queste giornate ricevette una telefonata da Johnny Ramone, il quale gli chiese in quanto tempo avrebbe risolto la faccenda. C.J. rispose che avrebbe risolto il tutto in uno o due mesi. Johnny gli disse di \"prendersi il suo tempo\" e di non cacciarsi pi\u00f9 nei guai perch\u00e9 adesso aveva un lavoro.\nNell'autunno del 1990 Dee Dee venne arrestato assieme ad altre venticinque persone durante una retata al Washington Square Park (al Greenwich Village di New York), mentre stava comprando una piccola dose di droga; il New York Post pubblic\u00f2 una foto dove Dee Dee appariva coperto di tatuaggi. Due settimane dopo, venne pubblicato un altro articolo sul New York Post: quella volta Dee Dee fu sorpreso in un bagno di un night club e fu cacciato fuori. Dopo questi avvenimenti, Joey dichiar\u00f2 al Boston Phoenix che avrebbe augurato a Dee Dee tutto il bene possibile, ma nessuno lo avrebbe mai pi\u00f9 voluto nella band.\n\"Mondo Bizarro\", \"Acid Eaters\" (1990 - 1993).\nNel 1990 usc\u00ec il video \"Lifestyles of the Ramones\", che comprendeva tutti i loro video, compresa la versione integrale di \"Psycotherapy\", ed un'intervista curata da George Seminara alla band. Successivamente, uscirono anche le raccolte \"All the Stuff (And More!)\" \"Volume 1\" e \"Volume 2\", che raccoglievano i primi quattro LP della band, oltre ad alcune demo e brani live.\nLa popolarit\u00e0 del gruppo tra i fans era rimasta intatta e molti gruppi, vecchi e nuovi, iniziarono a tributare loro manifestazioni di stima: i Soundgarden chiesero a Johnny di presentarli in una memorabile serata al Madison Square Garden di New York con i Guns N' Roses; i Mot\u00f6rhead dedicarono addirittura ai Ramones una canzone, \"R.A.M.O.N.E.S.\".\nNel corso del 1991 fu pubblicato anche il primo dei tantissimi tributi ai Ramones, \"\". Sempre nel 1991 usc\u00ec il secondo album dal vivo, \"Loco Live\", registrato durante il tour europeo. Come omaggio a Sergio Leone, ad Ennio Morricone ed agli spaghetti-western in generale, il concerto inizi\u00f2 con \"Ecstasy of Gold\", colonna sonora del film \"Il buono, il brutto, il cattivo\". \"Loco Live\" fu pubblicato in una doppia versione, sia per quanto riguarda la veste grafica, sia per quanto riguarda il contenuto; il secondo album dal vivo \u00e8 anche l'ultimo disco registrato per la Sire; gli LP successivi vennero incisi per la Radioactive Records, che gi\u00e0 nel 1992 pubblic\u00f2 il nuovo album \"Mondo Bizarro\", il primo in studio senza Dee Dee. Da rilevare che C.J. si dilett\u00f2 anche come cantante in \"Main Man\" e \"Strength to Endure\", composte da Dee Dee e da Daniel Rey, i quali scrissero anche quella che \u00e8 da molti ritenuta come una delle canzoni non-violente pi\u00f9 belle ed armoniose del gruppo, \"Poison Heart\", la quale raggiunse la sesta posizione della Alternative Airplay. Al disco parteciparono anche Vernon Reid dei Living Colour e Flo &amp; Eddy, famoso duo americano degli anni sessanta. L'album viene considerato un punto di svolta per la grande carica che si sviluppa nel disco ed attorno al gruppo; la presenza di Dee Dee nel giro si fa sentire ed \u00e8 eloquente; l'ex bassista aveva ritrovato la salute fisica e la tranquillit\u00e0, aveva smesso di bere e di fare uso di droga, grazie anche all'aiuto di Marky e di Johnny.\nNel 1992 la rivista musicale \"Spin\" classific\u00f2 i Ramones (The Fast Four) al secondo posto assoluto della speciale classifica delle cinquanta migliori rock 'n' roll band di tutti i tempi, secondi solo ai Beatles (The Fab Four), e davanti a Led Zeppelin, Bob Marley e Rolling Stones. Bella \u00e8 la motivazione della rivista: \u00abil punk esiste a causa della falsa assunzione secondo la quale i Ramones possono essere imitati\u00bb. Sull'onda di questi riconoscimenti ed attestati di stima, il gruppo inizi\u00f2 la realizzazione di un'iniziativa che progettava da tempo, vale a dire un intero LP di cover; l'album \"Acid Eaters\" usc\u00ec nel 1993 con le scelte pi\u00f9 disparate: The Who, Bob Dylan, Jefferson Airplane, Rolling Stones, Beach Boys ma ottenne scarse vendite.\n\"\u00a1Adios Amigos!\", lo scioglimento (1993 - 1996).\nNel 1993 prese il via l'ennesimo tour mondiale, che port\u00f2 i Ramones in Messico, in Brasile ed in Argentina, dove ad accoglierli c'erano decine di migliaia di fans che resero stracolmi gli stadi dove suonarono. Ma una voce insistente inizi\u00f2 a farsi strada, quella dello scioglimento del quartetto.\nC.J. Ramone durante un'intervista per il film-documentario \"\" ha spiegato il motivo dello scioglimento:\nNel 1995 fu pubblicato il nuovo album. Il titolo, \"\u00a1Adios Amigos!\", non lasci\u00f2 scampo ai fans. Originariamente non era certo che fosse l'ultimo: l'unico avvenimento che poteva impedirlo era che l'album vendesse molto, cosa che non fece, anche se raggiunse la posizione numero 148 nella Billboard 200.\nL'album si apre con una bella versione di \"I Don't Want to Grow Up\" di Tom Waits, a cui seguono dodici brani di alto rilievo che fanno impallidire i detrattori dei Fast Four e rendere ancora pi\u00f9 amara la loro uscita di scena per le migliaia di fan sparsi per il mondo. Come in altri casi, anche questa volta l'album contiene una piccola \"perla\"; nella versione per il mercato statunitense \u00e8 presente, come traccia nascosta alla fine del CD e non menzionata in alcuna parte dell'album, la canzone \"Spider Man\", cover della colonna sonora dell'omonimo cartoon.\nDopo uno storico concerto a Rio de Janeiro dove i Pearl Jam chiesero ed ottennero il permesso di aprire il loro set, una dichiarazione di Johnny fece cadere gli ultimi dubbi:\nNel 1996 usc\u00ec l'ennesimo live, \"Greatest Hits Live\", contenente anche due tracce registrate in studio, \"R.A.M.O.N.E.S.\" dei Mot\u00f6rhead e \"Any Way You Want It\" dei Dave Clark Five.\nIl 6 agosto 1996 i Ramones tennero il loro ultimo concerto dal vivo, (raggiungendo l'incredibile primato di 2.263 concerti) al Palace di Los Angeles, accompagnati per l'occasione da qualche illustre ospite: Lemmy Kilmister dei Mot\u00f6rhead, Lars Frederiksen e Tim Armstrong dei Rancid, Eddie Vedder dei Pearl Jam, Chris Cornell e Ben Shepherd dei Soundgarden e Dee Dee Ramone.\nSubito dopo lo scioglimento, Johnny appese la chitarra al chiodo; Joey si dilett\u00f2 per un po' come DJ in una stazione radiofonica newyorkese e si concentr\u00f2 sull'album da solista, Don't Worry About Me, uscito postumo; Marky e C.J. fondarono quattro band diverse: Marky Ramone and the Intruders prima e Marky Ramone &amp; the Speedkings dopo, C.J. fond\u00f2 i Los Gusanos prima, e i Bad Chopper poi, ma entrambi i progetti non ebbero la stessa solidit\u00e0 dei fast four, da qui la scelta di Marky di girare il mondo, passando anche per l'Italia, come batterista di altre bands storiche del punk come i Misfits (con i quali \u00e8 stato in Italia per ben due volte tra il 2002 e il 2003), i Queers (estate 2007) o anche da solista (2008, 2009 e 2010). Dee Dee invece, insieme allo stesso Marky, form\u00f2 i The Ramainz, band con cui suon\u00f2 fino al 2002, anno della sua morte.\nDopo la separazione (1996 - oggi).\nDurante il 1997 viene pubblicata in VHS la registrazione dell'ultimo concerto, \"We're Outta Here!\", svoltosi al Palace di Los Angeles.\nNel 1998 viene pubblicata una VHS, \"Ramones - Around the World\", in cui sono presenti vari spezzoni di concerti live.\nIl 15 aprile 2001 muore Joey Ramone, per un linfoma, ad un mese circa dal suo cinquantesimo compleanno. Il tributo che la citt\u00e0 di New York rende ad uno dei suoi artisti pi\u00f9 importanti \u00e8 memorabile. Il 19 maggio 2001, in quello che avrebbe dovuto essere il giorno del suo compleanno, si tiene all'Hammerstein Ballroom il \"Joey Ramone Birthday Bash\", uno show atto a ricordarlo, con la presenza, tra gli altri, di Danny Fields, Richard Hell, Hilly Kristal (proprietario del CBGB's), Allan Arkush (regista del film dove i Ramones sono protagonisti, \"Rock 'n' Roll High School\"), Legs McNeil e John Holmstrom (di \"Punk\"), Cheap Trick, Debbie Harry (Blondie), Damned e di Uncle Floyd.\nLa partecipazione \u00e8 massiccia (si \u00e8 parlato di tremila \"headbangers\"). Ma la commozione raggiunge i massimi livelli quando Little Steven legge e commenta un documento del Congresso degli Stati Uniti dove la figura di Joey viene riconosciuta come una delle pi\u00f9 importanti icone del rock 'n' roll e dove si proclama il 19 maggio \"Joey Ramone Day\". L'iniziativa \u00e8 stata preparata da Gary Ackerman, membro del Congresso degli Stati Uniti d'America e rappresentante del Quinto Distretto di New York. Ackerman ha indicato come Joey sia stato l'ideatore di una rivoluzione musicale e culturale, nonch\u00e9 un pioniere del punk rock. Alla signora Charlotte, madre di Joey, viene donata la bandiera americana, che venne sventolata a Washington il 15 maggio in onore di Joey. All'uscita dall'Hammerstein Ballroom i partecipanti hanno potuto ammirare l'Empire State Building illuminato con i colori della bandiera americana, il pi\u00f9 imponente tributo di New York ad uno dei suoi eroi. Ma le celebrazioni in onore di Joey non si esauriscono nel corso del 2001. Il 26 gennaio 2002 il New York City Community Board (il Municipio di New York) intitola una piazzetta a Joey: l'angolo tra la East Second Street e Bowery Street nell'East Village, a pochi passi dal leggendario CBGB's, diventa \"Joey Ramone Place\", proprio vicino al celebre muro contro il quale fu scattata la foto per la copertina del primo album dei Ramones. Le celebrazioni ufficiali si tengono il 30 novembre 2003, alla presenza di Alan Jay Gerson del Primo Distretto di New York e di Margarita Lopez del Secondo Distretto di New York.\nA differenza del cantante, Dee Dee ha almeno la soddisfazione di poter vedere i Ramones entrare ufficialmente nella Rock and Roll Hall of Fame il 18 marzo 2002, anche se pochi mesi dopo, il 5 giugno, muore anche lui per overdose di eroina.\nIl 12 settembre 2004 si tiene allAvalon\" di Los Angeles un concerto tributo alla band per il trentesimo anniversario dalla fondazione (immortalato nel film-documentario ').\nIl 15 settembre 2004 muore, nella sua casa di Los Angeles, Johnny Ramone, a causa di un tumore alla prostata, diagnosticato nel 2000. Personaggio dal carattere molto forte e dal grande senso di autodisciplina, Johnny \u00e8 stato l'elemento catalizzatore dei Fast Four ed il mediatore tra le diverse personalit\u00e0 a volte molto esuberanti e portate all'autodistruzione.\nIl 28 settembre 2004 viene pubblicato il DVD \" che comprende svariati video di concerti live, presi dalla libreria personale di Marky Ramone.\nIl 14 gennaio 2005, nel corso di una cerimonia al Santa Monica Blvd di Hollywood alla quale hanno partecipato diverse star, viene scoperto un cenotafio dedicato a Johnny. Il cenotafio si trova all'Hollywood Forever Cemetery, a Los Angeles, vicino a quello eretto in onore di Dee Dee. La moglie di Johnny, Linda Cummings, presiede la cerimonia durata un paio d'ore ed alla quale partecipano C.J. Ramone, Tommy Ramone e molti amici del defunto chitarrista, come Eddie Vedder dei Pearl Jam, Rob Zombie, Vincent Gallo, John Frusciante e Nicolas Cage. Il cenotafio, realizzato dall'artista Wayne Toth, mostra Johnny mentre suona la sua Mosrite e riporta le seguenti parole:\nNicolas Cage, presente anche lui alla cerimonia, disse:\nIl 15 marzo 2005 \u00e8 stato pubblicato su DVD il film-documentario \" del 2003, il quale ripercorre buona parte della storia della band.\nIl 15 settembre 2005 \u00e8 stato aperto a Berlino il primo museo sulla band. Ha avuto un inizio travagliato, dovuto ad una localizzazione non ottimale, la quale ha portato alla difficile decisione di chiudere il museo per svariati mesi. Nei primi giorni di ottobre del 2008, \u00e8 stato riaperto. Adesso si trova vicino ad Alexanderplatz\nNel 2006 viene rimasterizzata la versione VHS di \"We're Outta Here!\" in DVD.\nIl 2 ottobre 2007 viene pubblicato dalla Rhino Records il doppio DVD live \"It's Alive 1974-1996\" che comprende oltre 100 tracce live della band durante tutta la carriera.\n\u00c8 presente anche qualche brano del concerto che si \u00e8 tenuto a Londra al Rainbow Theatre il 31 dicembre 1977, meglio conosciuto come quello in cui si \u00e8 registrato l'album live \"It's Alive\", considerato uno dei migliori album live della storia della musica.\nC.J. Ramone, con la sua band, i Bad Chopper, e con l'aiuto del produttore Daniel Rey, ha pubblicato un album omonimo il 1\u00ba novembre 2007.\nSempre nel 2007, la band entra nella \"Long Island Music Hall of Fame\", ottenendo il \"Long Island Sound Award\". Quattro anni dopo, nel febbraio 2011, hanno ricevuto un Grammy Award alla carriera.\nL'11 luglio 2014, Tommy Ramone, batterista della formazione originaria, \u00e8 morto nella sua casa del Queens, all'et\u00e0 di 62 anni, per una neoplasia maligna dell'albero biliare.\nInfluenze.\nNel 1997 a quattro specie di trilobiti vennero dati nomi ispirati ai membri della band: \"Mackenziurus johnnyi\", \"M. joeyi\", \"M. deedeei\" e \"M. ceejayi\".\nDurante il primo concerto della band in Inghilterra il 4 luglio 1976, i Ramones incontrarono dei fans che facevano musica: erano dei membri dei Sex Pistols e dei Clash. Durante quest'incontro Paul Simonon disse che i Clash non avevano ancora fatto nessun concerto perch\u00e9 non si sentivano abbastanza bravi.\nJohnny Ramone gli rispose: \nDopo due giorni i Clash tennero il loro primo concerto.\nSempre durante quel concerto, i Damned erano presenti e da l\u00ec a due giorni tennero anche loro il loro primo concerto.\nOltre ai Clash ed i Damned si pensa che i Ramones abbiano ispirato anche altre band della prima ondata di gruppi punk inglesi come i Sex Pistols, i Buzzcocks, i Pretenders ed altri ancora.\nInvece, i primi concerti della band in California hanno ispirato il primo punk californiano, influenzando band come Black Flag, Descendents, The Germs, i Dead Kennedys, i Bad Religion, ed i Social Distortion.\nPer Stephen Thomas Erlewine di All Music Guide \nDanny Fields, il primo tour manager, in un'intervista per il film-documentario \"\", ha spiegato perch\u00e9 i Ramones hanno influenzato cos\u00ec tanti gruppi:\nVarie band spesso si vestono come i Ramones e propongono delle loro cover. Tra queste vanno citate gli Screeching Weasel ed i The Queers.\nNel 2004 si \u00e8 svolto allAvalon\" di Los Angeles un concerto tributo alla band (immortalato nel film-documentario ') per il trentesimo anniversario della fondazione del gruppo.\nSul palco si sono succeduti nomi molto importanti del punk tra cui Henry Rollins dei Black Flag, Steve Jones dei Sex Pistols, Tim Armstrong dei Rancid, Brett Gurewitz dei Bad Religion ed altri ancora."}
{"id": "90425", "revid": "254059", "url": "https://it.wikipedia.org/wiki?curid=90425", "title": "Distretto di Prettigovia/Davos", "text": "Il distretto di Prettigovia/Davos (\"Bezirk Pr\u00e4ttigau/Davos\" in tedesco, \"District dal Partenz/Tavau\" in retoromancio) \u00e8 stato un distretto del Canton Grigioni, in Svizzera, fino alla sua soppressione avvenuta il 31 dicembre 2015. Dal 1\u00ba gennaio 2016 nel cantone le funzioni dei distretti e quelle dei circoli, entrambi soppressi, sono stati assunti dalle nuove regioni; il territorio dell'ex distretto di Prettigovia/Davos coincide con quello della nuova regione Prettigovia/Davos.\nIl distretto confinava con i distretti di Inn a est, di Maloggia a sud, di Albula a sud-ovest, di Plessur e di Landquart a ovest e con l'Austria (distretto di Bludenz nel Vorarlberg) a nord. Il capoluogo era Davos. Il distretto di Prettigovia/Davos \u00e8 il quarto distretto per superficie ed il secondo per popolazione (dopo il distretto di Plessur) del Canton Grigioni.\nSuddivisione amministrativa.\nIl distretto di Prettigovia/Davos \u00e8 diviso in 7 circoli e 13 comuni:"}
{"id": "90426", "revid": "767487", "url": "https://it.wikipedia.org/wiki?curid=90426", "title": "Her Friend the Bandit", "text": "Her Friend the Bandit \u00e8 un cortometraggio muto del 1914 prodotto e diretto da Mack Sennett. Il film, prodotto dalla Keystone Pictures Studio, \u00e8 l'unico ad essere andato perduto tra quelli interpretati da Charlie Chaplin per la Keystone. Fu completato il 22 maggio 1914 e distribuito negli Stati Uniti dalla Mutual Film il 4 giugno. \u00c8 noto anche col titolo Mabel's Flirtation.\nTrama.\nUn bandito ruba al conte De Beans vestiti ed invito al ricevimento della nobile signorina De Rock, quindi si reca alla festa spacciandosi per lui. Qui si esibisce in svariate gaffe sociali, fino all'arrivo dei Keystone Cops.\nDistribuzione.\nData di uscita.\nLe date di uscita internazionali sono state:"}
{"id": "90428", "revid": "125926301", "url": "https://it.wikipedia.org/wiki?curid=90428", "title": "Bandiera della Corea del Sud", "text": "La bandiera della Corea del Sud \u00e8 bianca con al centro uno Taegeuk rosso e blu, mentre in ognuno dei quattro angoli del campo bianco \u00e8 presente un trigramma differente dall'antico \"Libro dei cambiamenti\" (\"I Ching\", chiamato \"Yeok\" in coreano).\nStoria.\nIn coreano la bandiera viene chiamata \"Taegukgi\" e venne disegnata nel 1882 durante il regno dell'imperatore Gojong di Corea da Bak Yeong-hyo, ambasciatore coreano in Giappone. Gojong proclam\u00f2 la \"Taegukgi\" come bandiera ufficiale della Corea il 6 marzo 1883 e la stessa venne adottata dalla Corea del Sud dopo la seconda guerra mondiale e con la divisione della penisola coreana.\nSimbologia.\nIl simbolismo della bandiera deriva dalla filosofia dello \"eum yang\", con il campo bianco che rappresenta la pace. Il cerchio rosso e blu \u00e8 chiamato \"Taeguk\", l'origine di tutte le cose nell'universo, e tiene in perfetto equilibrio i due principi: il blu rappresenta gli aspetti negativi del \"Taeguk\", mentre il rosso descrive gli aspetti positivi. Assieme essi rappresentano un movimento continuo nell'infinito, con le due parti che si fondono in una.\nI quattro trigrammi sono:"}
{"id": "90429", "revid": "93685", "url": "https://it.wikipedia.org/wiki?curid=90429", "title": "The Ramones", "text": ""}
{"id": "90431", "revid": "228587", "url": "https://it.wikipedia.org/wiki?curid=90431", "title": "Clash (disambigua)", "text": ""}
{"id": "90432", "revid": "125653562", "url": "https://it.wikipedia.org/wiki?curid=90432", "title": "Bandiera della Costa d'Avorio", "text": "La bandiera della Costa d'Avorio \u00e8 un tricolore composto da tre bande verticali di uguali dimensioni: arancione (lato del pennone), bianco e verde.\nColori e simbolismo.\nIl disegno \u00e8 basato sulla bandiera francese; l'arancione simboleggia la terra, la savana della parte settentrionale del paese e la sua fertilit\u00e0; il bianco simboleggia la pace e il verde simboleggia la speranza e le foreste della parte meridionale del paese della Costa d'Avorio.\nBandiere simili.\nMolto simili sono anche, di riflesso, la bandiera italiana e la bandiera francese cui la Costa d'Avorio si \u00e8 ispirata."}
{"id": "90434", "revid": "76655", "url": "https://it.wikipedia.org/wiki?curid=90434", "title": "Centrosinistra", "text": ""}
{"id": "90437", "revid": "121191518", "url": "https://it.wikipedia.org/wiki?curid=90437", "title": "Bandiera della Costa Rica", "text": "La bandiera della Costa Rica \u00e8 stata adottata il 27 novembre 1906. L'insegna di stato e di guerra racchiude lo stemma nazionale, mentre l'insegna civile ne \u00e8 priva.\nSi compone di tre colori disposti in cinque bande orizzontali: due blu alle estremit\u00e0, una rossa al centro, le intermedie di colore bianco. La banda centrale ha altezza doppia rispetto alle altre. Per tradizione il blu rappresenta il cielo, le opportunit\u00e0, l'idealismo e la perseveranza. Il bianco pace, saggezza e felicit\u00e0. Il rosso simboleggia il sangue versato dai martiri dell'indipendenza, e inoltre il calore e la generosit\u00e0 del popolo costaricano.\nNei fatti la bandiera, unica tra i vessilli centroamericani a discostarsi dai colori tradizionali della regione, fu caldeggiata dalla moglie filofrancese del presidente Castro Madriz e intese imitare la bandiera della Francia.\nLo stemma deriva invece direttamente dal vessillo delle Province Unite dell'America Centrale del 1823.\nLa bandiera costaricana somiglia casualmente alla bandiera thailandese, che presenta lo stesso disegno di base, ma dalla quale differisce per i colori invertiti, la proporzione tra i lati e la totale assenza di emblemi."}
{"id": "90438", "revid": "1522738", "url": "https://it.wikipedia.org/wiki?curid=90438", "title": "Bandiera della Croazia", "text": "La bandiera della Croazia consiste di tre bande orizzontali di uguale dimensione, nei colori panslavi rosso, bianco e blu che compaiono, disposti in diverso ordine, anche sulle bandiere di altre repubbliche dell'ex-Jugoslavia. Al centro della bandiera \u00e8 presente lo stemma croato: uno scudo a scacchi rossi e bianchi debordante la fascia bianca, con il primo scacco rosso, sormontato da una corona costituita da 5 scudetti in rappresentanza delle 5 grandi suddivisioni della Croazia: Croazia antica (regione di Zagabria), Ragusa, Dalmazia, Istria e Slavonia.\nIl tricolore rosso-bianco-blu \u00e8 stato usato per la bandiera croata fin dal 1948. Quando la Croazia era parte della Jugoslavia, il tricolore era lo stesso, ma aveva una stella rossa a cinque punte al posto dello stemma. La bandiera ha acquisito la sua foggia odierna il 21 dicembre 1990, sostituendo la precedente bandiera della Repubblica Popolare di Croazia (\"Narodna Republika Hrvatska\" 1945-1963) e Repubblica Socialista di Croazia (\"Socijalisti\u010dka Republika Hrvatska\" 1963-1990), identica come disposizione dei colori e proporzioni ma caricata al centro di una stella rossa bordata in oro, usata come simbolo del comunismo e socialismo.\nNomi della bandiera.\nLa bandiera della Croazia viene chiamata con vari nomignoli. Essa \u00e8 denominata \"Tri boje\" (i tre colori) o \"Trobojnica\" (tricolore), usualmente specificando il loro ordine rosso-bianco-azzurro, in contrapposizione a quello jugoslavo o serbo."}
{"id": "90439", "revid": "287204", "url": "https://it.wikipedia.org/wiki?curid=90439", "title": "Finwe", "text": ""}
{"id": "90440", "revid": "73843", "url": "https://it.wikipedia.org/wiki?curid=90440", "title": "Bandiera della Dominica", "text": "La bandiera della Dominica \u00e8 stata adottata il 3 novembre 1978. Nella versione originale il pappagallo Sisserou (\"Amazona imperialis\") era rivolto verso il lato al vento (cambiato nel 1988), e l'ordine delle bande era differente (giallo-bianco-nero dall'alto in basso, cambiato nel 1981). Le dieci stelle, che rappresentano le dieci parrocchie dell'isola, erano in origine senza il bordo, che venne aggiunto nel 1981 per poi essere definitivamente rimosso nel 1990.\nIl verde ricorda la vegetazione dell'isola; la formazione a croce dei colori giallo, nero e bianco indica il cristianesimo e i tre colori rappresentano la trinit\u00e0. Il giallo sta per la popolazione indocaraibica, il bianco per i fiumi e le cascate dell'isola, e il nero la maggioranza della popolazione, di origine africana. Il disco rosso, su cui sono caricate dieci stelle per le altrettante parrocchie in cui \u00e8 suddivisa Dominica, simboleggia il socialismo."}
{"id": "90441", "revid": "599013", "url": "https://it.wikipedia.org/wiki?curid=90441", "title": "Art Cross", "text": "In totale ha partecipato a quattro edizioni della 500 Miglia, che in quegli anni valeva anche per il Campionato mondiale di Formula 1. Nel 1952 \u00e8 stato il primo pilota ad essere insignito del titolo di \"esordiente dell'anno\" (\"rookie of the year\") ad Indianapolis.\nDopo esserti ritirato dalle corse si \u00e8 dedicato alla sua fattoria di LaPorte comprata con i premi della 500 Miglia.\nCross scompare nel 2005; dopo i funerali il suo corpo venne cremato."}
{"id": "90444", "revid": "1566286", "url": "https://it.wikipedia.org/wiki?curid=90444", "title": "Mario Costa", "text": "Biografia.\nInizia a lavorare nel cinema negli anni venti occupandosi di varie attivit\u00e0 collegate alla produzione, nel montaggio, nella sceneggiatura, nel doppiaggio e nella realizzazione di soggetti originali.\nNel 1938 dirige il suo primo documentario \"Le fontane di Roma\", mentre la regia del primo lungometraggio \u00e8 del 1943 con la pellicola \"La sua strada\". Nel dopoguerra sar\u00e0 uno dei massimi realizzatori di film musicali, tratti direttamente dall'opera lirica, e melodrammi \"strappalacrime\"."}
{"id": "90447", "revid": "86341", "url": "https://it.wikipedia.org/wiki?curid=90447", "title": "Bandiera dell'Ecuador", "text": "La bandiera dell'Ecuador \u00e8 stata adottata il 26 settembre 1860 (ma ufficialmente il 10 gennaio 1861).\nIn quanto derivata dallo storico tricolore colombiano blu, giallo e rosso, \u00e8 simile alla bandiera del Venezuela, ma pi\u00f9 ancora a quella della Colombia, dalla quale differisce per la presenza dello stemma.\nIl significato dei colori \u00e8 il seguente:\nLa legge 5 dicembre 1900 (\"Registro Oficial n. 1272\") dispone che l'insegna civile e l'insegna di Stato differiscano per lo stemma, previsto solo nella seconda. Di fatto per\u00f2 la bandiera di Stato viene spesso usata come bandiera civile. L'insegna di guerra \u00e8 identica a quella di stato salvo avere una proporzione di 2:3 anzich\u00e9 di 1:2. \u00c8 infine prevista (ma solo sulla carta) una bandiera speciale, riservata agli edifici municipali: essa \u00e8 uguale alla bandiera civile ma aggiunge un anello di 19 stelle bianche (una per provincia) alla banda blu centrale."}
{"id": "90449", "revid": "1793900", "url": "https://it.wikipedia.org/wiki?curid=90449", "title": "Susanna e i vecchioni (Artemisia Gentileschi Brno)", "text": "Susanna e i vecchioni \u00e8 un dipinto a olio su tela (205x168 cm) realizzato nel 1649 dalla pittrice italiana Artemisia Gentileschi. \u00c8 conservato nella Moravska Galerie di Brno.\nL'opera.\nLa tela, firmata e datata, ci offre una preziosa testimonianza dell'ultimo periodo della lunga carriera artistica di Artemisia Gentileschi, quello del definitivo rientro a Napoli dopo la parentesi londinese.\n\u00c8 inevitabile mettere il quadro a confronto con un'altra \"Susanna e i vecchioni\", quella conservata oggi nella collezione Sch\u00f6nborn a Pommersfelden, che aveva rappresentato l'esordio artistico di Artemisia, avvenuto poco meno di quarant'anni prima.\nAssieme ad alcune analogie (la posizione assisa dell'eroina biblica, la sua completa nudit\u00e0 celata a stento da un panno bianco, la torsione del busto, il braccio teso a respingere l'indecente ricatto dei due intrusi, il gesto del pi\u00f9 anziano di questi che le intima il silenzio), si notano le evidenti diversit\u00e0 di impaginazione e di stile.\nLa scena si \u00e8 fatta qui pi\u00f9 ampia, non pi\u00f9 occupata dalle sole tre figure, ma aperta su un giardino fiorito che si lascia intuire tra le eleganti colonnine della balaustra e su un lontano paesaggio collinare. Un bacile di peltro, posto ai piedi di Susanna, d\u00e0 modo alla pittrice di esibire, nell'esecuzione dei manici a grottesche e dei supporti a zampa di leone, la sua abilit\u00e0 nel curare i dettagli.\nIl quadro \u00e8 dunque, sotto molti profili, pi\u00f9 ricercato e pi\u00f9 consono al gusto estetico che si va affermando verso la met\u00e0 del XVII secolo. Eppure l'attenuarsi dei modi caravaggeschi e la minor vivacit\u00e0 della tavolozza rendono la scena meno drammatica. Anche il gesto di ripulsa di Susanna, con gli occhi manieristicamente rivolti al cielo, fanno assumere alla tela un linguaggio che appare pi\u00f9 debole e retorico."}
{"id": "90451", "revid": "767487", "url": "https://it.wikipedia.org/wiki?curid=90451", "title": "Matrice simmetrica", "text": "In algebra lineare, una matrice simmetrica \u00e8 una matrice quadrata che ha la propriet\u00e0 di essere la trasposta di se stessa. \nDefinizione.\nDetta formula_1 la matrice trasposta di formula_2, una matrice formula_2 \u00e8 simmetrica quando:\no equivalentemente quando i suoi elementi formula_5 soddisfano:\nPer matrici a coefficienti reali i concetti di matrice simmetrica e di matrice hermitiana (una matrice uguale alla propria trasposta coniugata) sono equivalenti.\nPropriet\u00e0.\nUno dei teoremi basilari riguardanti tali matrici \u00e8 il teorema spettrale in dimensione finita, il quale afferma che ogni matrice simmetrica a coefficienti reali pu\u00f2 essere diagonalizzata tramite una matrice ortogonale. \nUna matrice formula_7, definita su un campo a caratteristica diversa da 2 (o pi\u00f9 in genere su un anello nel quale l'elemento 2 \u00e8 invertibile), pu\u00f2 sempre essere scritta come somma di una matrice simmetrica formula_8 e di una matrice antisimmetrica formula_2. Supponendo infatti di poter scrivere:\nper definizione di matrice simmetrica e di matrice antisimmetrica si ha:\nquindi le matrici formula_8 e formula_2 sono univocamente determinate:\nSu un anello nel quale la divisione per 2 non \u00e8 sempre possibile questo ragionamento non si pu\u00f2 applicare, ed esistono sempre dei controesempi. Ad esempio, una matrice della forma:\nnon si pu\u00f2 scrivere come somma di una matrice simmetrica e di una matrice antisimmetrica n\u00e9 sull'anello degli interi formula_16, n\u00e9 sul campo finito formula_17.\nEsempi.\nI coefficienti di una matrice simmetrica sono simmetrici rispetto alla diagonale principale (che va dall'angolo in alto a sinistra a quello in basso a destra). Ad esempio:\nOgni matrice diagonale \u00e8 simmetrica, in quanto tutti i coefficienti all'esterno della diagonale principale sono zero.\nIl prodotto formula_19, tra una qualsiasi matrice formula_2 e la sua trasposta, restituisce sempre una matrice simmetrica. \nEsempi di particolari matrici simmetriche sono la matrice di Hankel, la matrice di Gram, la matrice di Hilbert e la matrice di Filbert. Vi sono anche la matrice di Toeplitz, la matrice identit\u00e0, e la matrice nulla."}
{"id": "90453", "revid": "1942768", "url": "https://it.wikipedia.org/wiki?curid=90453", "title": "Mappa di Karnaugh", "text": "La mappa di Karnaugh \u00e8 un metodo di rappresentazione esatta di sintesi di reti combinatorie a uno o pi\u00f9 livelli.\nUna tale mappa costituisce una rappresentazione visiva di una funzione booleana in grado di mettere in evidenza le coppie di mintermini o di maxtermini a distanza di Hamming unitaria (ovvero di termini che differiscono per una sola variabile binaria (o booleana)).\nPoich\u00e9 derivano da una meno intuitiva visione delle funzioni booleane in spazi formula_1 con formula_2 numero delle variabili della funzione, le mappe di Karnaugh risultano applicabili efficacemente solo a funzioni con al pi\u00f9 5 - 6 variabili.\nStoria.\nLa mappa di Karnaugh \u00e8 stata inventata nel 1953 da Maurice Karnaugh, ingegnere delle telecomunicazioni impiegato presso i Bell Laboratories.\nUtilizzo.\nUna mappa di Karnaugh \u00e8 un metodo grafico che ha come obiettivo quello di ridurre la complessit\u00e0 delle funzioni booleane espresse in forme canoniche. Essa si costruisce a partire dalla tabella della verit\u00e0 di una funzione booleana, nel processo di sintesi di una rete combinatoria.\nLe mappe di Karnaugh permettono di costruire semplicemente la forma minima di una funzione come somma di prodotti logici (forma disgiuntiva) o come prodotto di somme logiche (forma congiuntiva) e quindi semplificazioni della funzione booleana spesso pi\u00f9 immediate di quelle ottenibili con modifiche algebriche.\nEsempio.\nLe mappe di Karnaugh sono utilizzate per facilitare la semplificazione delle funzioni booleane. Per esempio, si consideri la funzione Booleana descritta dalla seguente tabella di verit\u00e0:\nDi seguito sono riportate due notazioni differenti le quali descrivono comunque la stessa funzione in algebra booleana non semplificata, utilizzando le variabili booleane formula_3, formula_4, formula_5, formula_6 e le rispettive inverse.\nEssendoci 16 combinazioni delle 4 variabili booleane, anche la mappa di Karnaugh dovr\u00e0 avere 16 posizioni. Il modo pi\u00f9 conveniente per disporle \u00e8 in una tabella 4\u00d74.\nI numeri binari nella griglia mostrano il valore d'uscita della funzione per tutte le combinazioni possibili di ingresso. Scriveremo 0 all'estrema sinistra in alto poich\u00e9 \"f\" = 0 quando \"A\" = 0, \"B\" = 0, \"C\" = 0, \"D\" = 0, cio\u00e8 \"f(0,0,0,0)\" = 0. Allo stesso modo scriveremo 1 in basso a destra poich\u00e9 \"A\" = 1, \"B\" = 0, \"C\" = 1, \"D\" = 0 restituiscono \"f\" = 1, ovvero \"f(1,0,1,0,)\" = 1.\nSi noti che le coppie di variabili di input (\"A\",\"B\" e \"C\",\"D\") sono ordinate con il codice Gray, in modo che fra coppie di celle adiacenti cambi una sola variabile (distanza di Hamming = 1).\nDopo aver costruito la mappa di Karnaugh si raggruppano gli 1 in rettangoli pi\u00f9 grandi possibile, che per\u00f2 abbiano sempre un'area (in quadretti della tabella) pari ad una potenza di 2 (1, 2, 4, 8, 16, 32, \u2026). I raggruppamenti ottimali, in questo esempio, sono quelli indicati nella mappa con il contorno verde, rosso e blu.\nPer ciascun raggruppamento troviamo le variabili che non cambiano il loro valore.\nPer il primo raggruppamento (il rosso) si vede che:\nCos\u00ec il primo prodotto che far\u00e0 parte dell'espressione booleana finale \u00e8 \"AC\"' (si considera la variabile diretta se, per i valori all'interno del rettangolo, essa assume il valore 1, e la sua negata se invece assume il valore 0).\nPer il rettangolo in verde (formato da quattro 1 disposti in verticale) si vede che \"A\", \"B\" mantengono lo stesso stato, mentre \"C\" e \"D\" cambiano. Essendo \"B\" uguale a 0, la variabile deve essere negata prima di venire inclusa nel prodotto. Cos\u00ec si ottiene \"AB\"'.\nCon lo stesso procedimento, dal rettangolo blu si trova \"BCD\"': l'unica variabile che non va inclusa nel prodotto \u00e8 la \"A\" in quanto all'interno del rettangolo essa cambia di valore.\nL'espressione finale della funzione \"f\" si ottiene sommando i prodotti precedentemente trovati: \"AC\"' + \"AB' \" + \"BCD' \".\nSe si vuole trovare la funzione duale, ossia la funzione che fa uso dei maxtermini, basta semplicemente raggruppare i valori 0 invece degli 1: ci\u00f2 corrisponde allo scegliere nella tavola di verit\u00e0 le righe per cui la funzione di uscita vale 0 invece che 1. In tal caso vanno complementate (cio\u00e8 negate) le variabili che rimangono costanti nel raggruppamento e che hanno valore pari a 1. Nell'esempio mostrato la funzione duale \u00e8 data da \"(A+C) (A+B) (B'+C'+D')\" .\nIn una mappa di Karnaugh con \"n\" variabili, un prodotto Booleano di \"k\" variabili corrisponde a un rettangolo formato da 2n-k caselle.\nLe mappe di Karnaugh sono adatte anche alla semplificazione di funzioni che contengono condizioni di indifferenza (\"don't care\", cio\u00e8 valori di input per cui \u00e8 irrilevante quale sia l'output): queste si rappresentano nella griglia solitamente con i simboli *, - oppure con la lettera greca formula_11 (delta), e possono essere considerate sia come 1 che come 0, in modo da formare raggruppamenti maggiori. Non \u00e8 per\u00f2 consentito effettuare raggruppamenti di soli \"don't care\".\nNota: La griglia \u00e8 da considerarsi, non come un piano, ma come un toro, quindi i rettangoli possono attraversare i bordi, sia verticalmente che orizzontalmente, passando da un lato a quello opposto. Per esempio anche \"ABD' \" potrebbe essere un prodotto valido."}
{"id": "90455", "revid": "1652635", "url": "https://it.wikipedia.org/wiki?curid=90455", "title": "Struttura relazionale", "text": "In matematica per struttura relazionale si intende una struttura matematica tra le cui componenti compare qualche relazione matematica, oppure qualche funzione o qualche famiglia che non pu\u00f2 considerarsi un'operazione algebrica o una legge di composizione esterna.\nLe pi\u00f9 semplici strutture relazionali sono i digrafi, strutture costituite solo da un insieme sostegno e da una relazione binaria entro tale insieme. Vanno considerati strutture relazionali anche i grafi non orientati, i multigrafi, i multidigrafi, i plurigrafi e i pluridigrafi. Altre strutture relazionali sono gli arricchimenti delle precedenti ottenuti munendone vertici e collegamenti con colori, etichette e valori numerici. Sono quindi strutture relazionali gli svariati tipi di automi e macchine formali che interessano le discipline computazionali: automa a stati finiti, riconoscitore di Rabin-Scott, ..., macchina di Turing.\nAltri esempi di strutture relazionali includono insiemi ordinati e preordini. Il termine viene usato soprattutto come alternativa del termine struttura algebrica. Queste strutture sono rette da assiomi in genere molto pi\u00f9 deboli di quelli delle strutture algebriche e sono di interesse algoritmico pi\u00f9 che classificatorio e dimostrativo."}
{"id": "90458", "revid": "1451528", "url": "https://it.wikipedia.org/wiki?curid=90458", "title": "Bandiera dell'Egitto", "text": "L'attuale bandiera dell'Egitto (), \u00e8 un tricolore costituito da tre bande orizzontali (una rossa, una bianca e una nera) uguali a quelle della bandiera rivoluzionaria risalente alla Rivoluzione del 1952.\nLa bandiera include l'emblema nazionale dell'Egitto, l'aquila egiziana di Saladino, nella fascia centrale bianca.\nSimbologia.\nI Liberi Ufficiali che rovesciarono F\u0101r\u016bq I d'Egitto (durante la rivoluzione), assegnarono un simbolismo specifico a ciascuna delle tre bande della rivoluzionaria bandiera: la fascia rossa, simboleggia il sangue versato del popolo egiziano nella guerra contro l'occupazione britannica; la fascia bianca, simboleggia la natura pacifica (e priva di spargimenti di sangue) della rivoluzione contro la monarchia; la fascia nera, simboleggia il periodo buio in cui il popolo egiziano fu sotto il dominio britannico e quello monarchico. \nLa bandiera della Rivoluzione e della Liberazione dell'Egitto, fu fonte di ispirazione per diversi paesi arabi ed venne adottata da molti degli stati arabi: gli stessi colori del tricolore egiziano, sono presenti nelle bandiere dell'Iraq, della Siria, del Sudan e dello Yemen (e, un tempo, anche della Libia); l'unica differenza \u00e8 la presenza (o assenza) di distintivi emblemi nazionali nella fascia bianca.\nStoria.\nLa prima bandiera nazionale del moderno Egitto venne adottata quando la nazione ottenne la parziale indipendenza dal Regno Unito nel 1922. Consisteva di una mezzaluna bianca, con tre stelle, in campo verde.\nSuccessivamente al colpo di Stato del 1952, la bandiera venne sostituita con l'attuale struttura a tricolore orizzontale rosso-bianco-nero, con al centro una grande aquila di Saladino dorata con sul petto una mezzaluna e tre stelle bianche all'interno di un cerchio di colore verde; da allora ha cambiato solo l'emblema centrale: sotto la Repubblica Araba Unita (1958-1961), la striscia bianca conteneva due stelle verdi (allusive dell'Egitto stesso e della Siria) e bench\u00e9 la Repubblica Araba Unita fosse stata sciolta nel 1961 tale bandiera \u00e8 rimasta in vigore fino al 1972; la bandiera usata nel periodo 1972-1984 conteneva il falco di Quraysh dorato; quella del 1984, e attualmente in uso, riprende l'aquila dorata di Saladino ma con varie differenze rispetto alla versione del 1952: le dimensioni sono molto ridotte cos\u00ec da occupare solo la striscia bianca centrale, sul petto presenta uno scudo giallo e tra gli artigli un rotolo di papiro recante il nome della nazione in arabo (\u062c\u0645\u0647\u0648\u0631\u064a\u0629 \u0645\u0635\u0631 \u0627\u0644\u0639\u0631\u0628\u064a\u0629 \"Repubblica Araba d'Egitto\")."}
{"id": "90459", "revid": "9", "url": "https://it.wikipedia.org/wiki?curid=90459", "title": "Tejo", "text": ""}
{"id": "90460", "revid": "102276226", "url": "https://it.wikipedia.org/wiki?curid=90460", "title": "Connaught (automobilismo)", "text": "Connaught \u00e8 stata una scuderia britannica di Formula 1 negli anni cinquanta. In aggiunta all'impiego sportivo l'azienda costru\u00ec un piccolo numero di vetture sportive da strada che ebbero successo nelle competizioni a loro riservate.\nIl nome Connaught (che \u00e8 anche quello di una regione dell'Irlanda) deriva da \"Continental Autos\", un'officina meccanica di Send nel Surrey specializzata in auto sportive dove le vetture venivano costruite.\nDal 2013 \u00e8 anche coinvolta nella produzione di vetture stradali, e la sua prima creazione \u00e8 stata la Type-D GT"}
{"id": "90462", "revid": "1318658", "url": "https://it.wikipedia.org/wiki?curid=90462", "title": "Serpentone (strumento musicale)", "text": "Il serpentone, anche chiamato serpente, \u00e8 uno strumento musicale a fiato rientrante nella famiglia dei cornetti. Esso \u00e8 costituito da un bocchino seguito da un \"tubo\" forato dalla forma serpentina. \nL'estensione varia a seconda dello strumento e del suonatore, ma in genere esso parte da due ottave sotto il Do centrale ed arriva ad un'ottava sopra di esso.\nStoria.\nIl serpentone nasce nel XVI secolo, probabilmente in Francia, come strumento derivato dal basso della famiglia dei cornetti, con lo scopo di sostenere il suono del coro in chiesa, in particolare nel canto gregoriano. Lo strumento era realizzato da un tubo con due valve di castagno tenute insieme da strisce di cuoio. All'estremit\u00e0 superiore vi era un profondo bocchino in corno o avorio. La curvatura a serpente, inoltre, permetteva al suonatore seduto di sostenere lo strumento tra le ginocchia e di raggiungere agevolmente i sei fori per le dita. Rispetto al cornetto basso, suo progenitore, differisce per una accentuata conicit\u00e0 della camera interna, per un minore spessore delle pareti e per l'assenza di un foro posteriore per il pollice.\nLo strumento, oltre all'uso in chiesa per accompagnare le funzioni liturgiche, era utilizzato come basso per accompagnare i cori, e nella musica da camera.\nNel corso del tempo, attraverso diverse modifiche, il serpentone perse la versatilit\u00e0 e flessibilit\u00e0 che aveva in origine, fino al punto che Hector Berlioz, a met\u00e0 '800, ne parla come di uno strumento barbarico, il cui uso era limitato all'accompagnamento del canto nelle chiese. Nonostante questo, Berlioz ne fece uso nella sua Sinfonia fantastica, precisamente per l'esecuzione del Dies Irae. Nonostante tutte le sue imperfezioni, il serpentone rappresent\u00f2 di fatto l'unico efficace basso per le bande e per le orchestre, fino all'introduzione nel 1835 della tuba bassa e del contrabbasso, strumenti che lo fecero scomparire.\nEsso compare nelle partiture di Rossini (\"Armida\", 1817, \"L'assedio di Corinto\", 1826), di Wagner (\"Rienzi\", 1842) e di Verdi (\"Vespri siciliani\" 1855). Nel suo ultimo periodo, prima di scomparire, il serpentone era stato perfezionato con l'aggiunta di chiavi per perfezionare la qualit\u00e0 sonora di tutti i gradi cromatici e con l'adozione di una forma verticale simile a quella del fagotto, al punto da venir battezzato fagotto russo (basson russe).\nIn Italia il musicologo e musicista Giovanni Bianchi da Gorgonzola (1758 - 1829) ne perfezion\u00f2 gli aspetti tecnici e ne fu uno dei pi\u00f9 valenti esecutori. Uno storico locale, Damiano Muoni, nel 1866 scrive nella sua opera \"Melzo e Gorgonzola\": \"Giovanni Bianchi da Gorgonzola [...] lo introdusse [il serpentone], al principiare del secolo, tra noi, e lo suon\u00f2 distintamente nei maggiori teatri\".\nTecnica.\nLa difficolt\u00e0 principale nell'esecuzione sta nell'intonazione delle varie note: i sei fori presenti lungo il canneggio dello strumento, tre per la mano sinistra e tre per la mano destra, sono disposti in modo da avere una posizione raggiungibile dalle dita dell'esecutore, tuttavia non in posizioni pi\u00f9 corrette per la funzione di accorciare il tubo e quindi ottenere le note alla frequenza desiderata. Sul fagotto, strumento ad ancia simile al serpentone per quello che riguarda questa problematica, la questione venne risolta con un andamento \"diagonale\" della foratura del tubo, ma sul serpentone, a causa della dimensione dei fori e del minore spessore del legno, questo accorgimento non \u00e8 possibile. Il musicista deve essere quindi in grado di correggere l'altezza di ogni nota per intonarla.\nNonostante il volume di suono apparentemente ridotto, rispetto ad un moderno euphonium o ad una tuba, il serpentone ha una curiosa capacit\u00e0 di diffondere il suono nello spazio che lo circonda, rivelandosi uno strumento musicale sorprendentemente potente. Questo effetto si nota in modo particolare nelle chiese, per le caratteristiche di risonanza della loro architettura.\nSpesso vengono aggiunte tre chiavi a questo strumento: la chiave per il Si naturale, quella del Do diesis e quella per il Fa diesis.\nEsecutori odierni.\n\u00c8 stato riscoperto per l'esecuzione del repertorio antico, soprattutto a cura del trombonista Douglas Yeo.\nIn Italia, da pochi anni, \u00e8 stato riproposto da Corrado Colliard, titolare della cattedra di Trombone e Tuba al Conservatorio \"G.Cantelli\" di Novara.\nIl 9 maggio 2010, a Novara, nell'ambito del \"Festival Fiati\", si \u00e8 tenuto per la prima volta in Italia in epoca moderna un concerto per quartetto di serpentoni, eseguito da Bernard Fourtet, Corrado Colliard, Enrico Crippa e Roberta Pregliasco.\nIl 14 luglio 2012, a Monopoli (Bari), nell'ambito del festival \"Musica d'Estate\" organizzato dal Conservatorio di Musica \"Nino Rota\" di Monopoli (Ba), \u00e8 stato eseguito per la prima volta in Italia un concerto per Serpentone solista ed Orchestra d'Archi dal titolo \"Diversit\u00e0: NO LIMIT\" commissionato per l'occasione al compositore Luigi Morleo eseguito dal solista Giuseppe Scarati accompagnato dall'Orchestra del Conservatorio di Monopoli.\nTra i pi\u00f9 importanti virtuosi di serpentone di oggi, \u00e8 da ricordare Michel Godard, attivo sia nell'ambito della musica antica e classica, che nel jazz e nella musica improvvisata."}
{"id": "90463", "revid": "287204", "url": "https://it.wikipedia.org/wiki?curid=90463", "title": "Specie di Passiflora", "text": "Elenco delle Specie di Passiflora:"}
{"id": "90464", "revid": "31789", "url": "https://it.wikipedia.org/wiki?curid=90464", "title": "Specie di Pittosporum", "text": "Elenco delle specie di \"Pittosporum\":"}
{"id": "90465", "revid": "6923", "url": "https://it.wikipedia.org/wiki?curid=90465", "title": "Palinsesto (filologia)", "text": "Un palinsesto \u00e8 una pagina manoscritta, rotolo di pergamena o libro, che \u00e8 stata scritta, cancellata e scritta nuovamente. Il termine deriva dal greco \u03c0\u03ac\u03bb\u03b9\u03bd + \u03c8\u03b7\u03c3\u03c4\u03cc\u03c2 (\"p\u00e1lin psest\u00f2s\", lett. \"raschiato di nuovo\"). Gli antichi romani scrivevano su tavolette ricoperte di cera che potevano essere riutilizzate, e un uso passeggero del termine abbastanza ricercato \"palinsesto\", da parte di Cicerone, sembra riferirsi a questa pratica.\nPoich\u00e9 le pergamene ricavate dalle pelli degli animali sono pi\u00f9 durevoli della carta o del papiro, la gran parte dei palinsesti nota agli studiosi moderni \u00e8 composta da pergamene, che divennero sempre pi\u00f9 popolari in Europa Occidentale dopo il VI secolo d.C. \nInvece, dove il papiro era di uso comune, il riutilizzo del supporto alla scrittura era meno frequente, in quanto il papiro era pi\u00f9 economico e spendibile della costosa pergamena. Alcuni palinsesti in papiro esistono tuttora e i romani facevano riferimento all'uso di lavare i papiri, dato che la pianta da cui venivano ricavati non cresceva in Italia. \nCon il passare del tempo i labili resti dello scritto precedente, che erano stati rimossi dalla pergamena usando latte e crusca d'avena, riaffioravano abbastanza da permettere agli studiosi di decifrarne il testo (che chiamavano \"scriptio inferior\", la \"sottoscrittura\"). Pi\u00f9 tardi nel medioevo, la superficie della pergamena veniva grattata via con della polvere di pietra pomice, facendo scomparire irrimediabilmente il testo. Per questo i palinsesti pi\u00f9 preziosi sono quelli che vennero sovrascritti all'inizio del medioevo.\nGli studiosi del XIX secolo, per leggere i palinsesti, usavano mezzi chimici che erano a volte altamente distruttivi, usando tintura di bile o in seguito idrosolfuro di ammonio. I metodi moderni, che impiegano gli ultravioletti e la fotografia, sono pi\u00f9 sottili. La sovrapposizione di fotografie esposte con differenti spettri di luce, pu\u00f2 aumentare il contrasto dell'inchiostro sbiadito su una pergamena, che \u00e8 troppo indistinto per essere letto dall'occhio con una luce normale. L'innovativa digitalizzazione delle immagini \u00e8 venuta in aiuto agli studiosi nel decifrare palinsesti illeggibili.\nI manoscritti pagani sono spesso sopravvissuti solo come palinsesti. Gran parte dell'eredit\u00e0 culturale dell'antichit\u00e0, , venne trasmessa , attraverso i palinsesti. La causa di questa distruzione era la scarsit\u00e0 del materiale. Non solo, infatti, testi pagani, ma anche testi cristiani non pi\u00f9 attuali furono cancellati per fare spazio a versioni pi\u00f9 \"moderne\": si pensi alle vecchie traduzioni latine della Bibbia, note come \"Vetus latina\", cancellate per essere sostituite dalla Vulgata, o al vecchio Sacramentario gelasiano sostituito da quello gregoriano. Nel caso dei manoscritti greci, tale era la consunzione dei vecchi codici a favore del supporto su cui erano scritti, che un decreto sinodale del 691 vietava la distruzione dei manoscritti delle Sacre Scritture o dei padri della Chiesa, ad eccezione dei volumi imperfetti o danneggiati. Il declino nel commercio della pergamena, grazie all'introduzione della carta, esacerb\u00f2 questa scarsit\u00e0, che veniva sopperita solo attraverso il ricorso a materiale gi\u00e0 usato. \nConsiderazioni culturali, combinate a quelle economiche, portarono a motivare la creazione dei palinsesti. La domanda di nuovi testi poteva superare, in alcuni centri, la disponibilit\u00e0 di pergamene. Un'altra possibilit\u00e0 \u00e8 che i testi pagani fossero apparsi semplicemente irrilevanti. I testi pi\u00f9 suscettibili ad essere sovrascritti comprendevano documenti legali o liturgici obsoleti, talvolta di grande interesse per gli storici. Le prime traduzioni latine delle Scritture vennero rese obsolete dalla Vulgata di San Girolamo. I testi potevano essere scritti in lingue straniere o con grafie poco familiari che col tempo erano diventate illeggibili. I codici stessi potevano essere gi\u00e0 danneggiati o incompleti. I testi eretici erano pericolosi da tenere: esistevano motivi religiosi o politici per distruggere testi visti come eresie, e riusare il supporto era uno spreco minore rispetto al bruciare semplicemente i libri.\nL'ampia distruzione delle pagine dei primi secoli della nostra era avvenne nel periodo che segu\u00ec la caduta dell'Impero romano d'Occidente, ma i palinsesti vennero creati anche quando nuovi testi vennero richiesti durante il rinascimento carolingio. I pi\u00f9 preziosi palinsesti latini si trovano nei codici che vennero rifatti da grandi fogli precedenti del VII-IX secolo. Si \u00e8 fatto notare che nessuna opera completa si trova di solito nel testo originale dei palinsesti, ma che porzioni di molte opere sono state prese per creare un singolo volume. Un'eccezione \u00e8 il palinsesto di Archimede (si veda sotto). Complessivamente, i primi amanuensi medioevali furono indiscriminati nel rifornirsi di materiale preso dai vecchi volumi che avevano sottomano. \nAlcuni dei pi\u00f9 famosi palinsesti sono: \nCuriosit\u00e0.\nGore Vidal ha intitolato \"Palimpsest\" (Palinsesto) la sua autobiografia."}
{"id": "90466", "revid": "24258", "url": "https://it.wikipedia.org/wiki?curid=90466", "title": "Storia delle culture precolombiane", "text": ""}
{"id": "90468", "revid": "277211", "url": "https://it.wikipedia.org/wiki?curid=90468", "title": "Mesoamerica", "text": "Con Mesoamerica (dal greco \u03bc\u03ad\u03c3\u03bf\u03c2, mesos = che sta nel mezzo) si definisce la regione dell'America centrale e latina, comprendente la met\u00e0 meridionale del Messico, i territori di Guatemala, El Salvador e Belize, la parte occidentale dell'Honduras, Nicaragua e Costa Rica. Non deve essere confusa con la regione mesoamericana, concetto coniato per denominare una regione geo-economica da organizzazioni internazionali quali la OCSE.\nDescrizione.\nCon Mesoamerica si intende un'area definita dalla cultura. Questa regione vide lo sviluppo di una civilt\u00e0 indigena nel quadro di un mosaico di grande diversit\u00e0 etnica e linguistica. L'unit\u00e0 culturale dei popoli mesoamericani si riflette in vari aspetti che Paul Kirchhoff defin\u00ec come il complesso mesoamericano. La definizione di ci\u00f2 che contraddistingue la mesoamerica \u00e8 oggetto di discussione tra gli studiosi di questa civilt\u00e0; ci\u00f2 nonostante, vengono spesso menzionate l'economia basata sull'agricoltura, la coltivazione del mais, l'uso di due calendari (rituale di 260 giorni e civile di 365), i sacrifici umani come parte di riti religiosi, la tecnologia litica e l'assenza della metallurgia. A suo tempo la definizione di complesso mesoamericano serv\u00ec per distinguere i popoli mesoamericani dai suoi vicini del nord e del sud.\nLo sviluppo della Mesoamerica si estese per vari secoli. Gli specialisti discutono circa l'epoca che possa essere considerata l'\"inizio\" della civilt\u00e0 mesoamericana.\nIn accordo con alcune tesi, il momento iniziale coincide con lo sviluppo della lavorazione della ceramica nella regione. \nAltri considerano che il primo complesso mesoamericano si svilupp\u00f2 tra i secoli XV e XII a.C., periodo contemporaneo alla civilt\u00e0 olmeca. Durante la loro esistenza, i popoli mesoamericani costruirono una civilt\u00e0 la cui espressione \u00e8 il frutto di elementi condivisi dai vari popoli e caratteristiche che li contraddistinguono. A mano a mano che avanz\u00f2 il processo di sviluppo, alcuni elementi si omogeneizzarono in seguito al contatto interetnico e altri si differenziarono in alcuni contesti. Questo processo fu continuo e perdur\u00f2 fino alla colonizzazione europea delle Americhe. Alcuni autori utilizzano indifferentemente i termini nahuatl per descrivere oggetti e concetti originali della Mesoamerica, mente altri sottolineano le differenze tra i popoli della regione.\nLa maggior parte dei popoli mesoamericani parlarono lingue appartenenti alle seguenti famiglie linguistiche: otomangueana, mayance, mixe-zoqueana, totonacana e uto-azteca. \nAltre lingue, essendo isolate, non poterono essere classificate poich\u00e9 scomparvero nel processo di castiglianizzazione che inizi\u00f2 con la colonizzazione spagnola e continua tuttora. Questo mosaico di lingue ed etnie fu presente durante l'epoca pre-ispanica e ha una suo corrispettivo nelle numerose culture indigene che si svilupparono in diverse zone e tempi della Mesoamerica; di queste etnie le pi\u00f9 studiate furono la civilt\u00e0 mexica, la civilt\u00e0 maya, la civilt\u00e0 teotihuacana, la civilt\u00e0 zapoteca, la civilt\u00e0 mixteca, la civilt\u00e0 olmeca o la civilt\u00e0 tarasco.\nNonostante la concentrazione di studi che furono intrapresi circa queste importanti culture, la Mesoamerica fu scenario di molti popoli, alcuni dei quali hanno iniziato ad essere studiati da poco in seguito a recenti scavi archeololgici.\nDefinizione.\nCon il termine Mesoamerica si intende la definizione che Paul Kirchhoff diede nel 1943 per indicare l'omogeneit\u00e0 di fondo delle molte culture che si succedettero nell'area compresa fra la fine delle piane desertiche del Nordamerica e l'Honduras orientale. Pi\u00f9 precisamente l'antropologo indic\u00f2 come frontiera nord-occidentale una linea immaginaria che passava per i fiumi Sinaloa, Lerma e P\u00e1nuco e come frontiera sud-orientale la fascia compresa fra il corso del Motagua e il Golfo di Nicoya.\nDal punto di vista storico-culturale, si possono individuare nella Mesoamerica due aree: Area Messicana, a nord-ovest del fiume Grijalva, e Area Maya, a sud-est del fiume Grijalva. Oggi tutta questa regione \u00e8 stata smembrata fra le nazioni nate dalla disgregazione dell'impero spagnolo. A farne le spese \u00e8 stata soprattutto l'Area Maya che si trova ora suddivisa fra le odierne repubbliche del Messico, del Guatemala, del Belize, dell'Honduras e del Salvador. Al contempo, a nord-ovest, la frontiera della stessa Repubblica del Messico prosegue fino al R\u00edo Grande, inglobando quindi un vasto territorio ben oltre i limiti di quella che era la Mesoamerica precolombiana."}
{"id": "90469", "revid": "599013", "url": "https://it.wikipedia.org/wiki?curid=90469", "title": "Geek code", "text": "Il geek code \u00e8 un codice sintetico formato da lettere e simboli usato dai geek per descrivere la loro personalit\u00e0, il loro aspetto, gli interessi, alcune opinioni generali. Il concetto alla base del codice presuppone che qualunque cosa faccia di un geek un individuo unico possa essere scritto in questa forma sintetica. In seguito, altri geek possono leggere il codice e avere un'idea della persona descritta. \nIl geek code \u00e8 stato inventato da Robert A. Hayden nel 1993 ed \u00e8 definito sul sito geekcode.com.\nStoria.\nFino agli anni 2000 il geek code era usato abitualmente nelle firme dei messaggi su Internet, ma questa usanza si \u00e8 spenta come una moda passeggera, come uno dei tanti progetti non pi\u00f9 aggiornati nel campo in costante movimento delle tecnologie informatiche e del World Wide Web in particolare. Il codice pu\u00f2 essere usato ovunque: nelle e-mail, sui siti web, sui newsgroup, nell'arte, all'interno dei commenti di un software e addirittura sulle magliette. In ogni caso, il luogo pi\u00f9 comune sono i siti web.\nEsempio.\nIl geek code di Robert Hayden:\n -----BEGIN GEEK CODE BLOCK-----\n Version: 3.1\n GED/J d-- s:++&gt;: a-- \n C++(++++) ULU++ P+ L++ \n E---- W+(-) N+++ o+ K+++ w--- O- \n M+ V--\n PS++&gt;$ PE++&gt;$ \n Y++ PGP++ t- \n 5+++ X++ R+++&gt;$ \n tv+ b+ DI+++ D+++ G+++++ e++ h r--\n y++**\n ------END GEEK CODE BLOCK------\nFormato.\nLa scritta \"codice_1\" all'inizio e alla fine del codice \u00e8 una parodia delle scritte equivalenti definite dal programma di crittografia Pretty Good Privacy e della sua implementazione libera GNU Privacy Guard. Un'altra riga definisce la versione del codice usata.\nLa prima parte del codice definisce l'occupazione del geek: \u00e8 possibile specificare pi\u00f9 di una occupazione, tra cui medicina, scrittura tecnica, musica, e molti altri (in totale 24). Ci sono inoltre quattro indicatori speciali:\nCategorie.\nOgni lettera del geek code rappresenta una categoria riferita a cosa viene considerato importante dai geek:\nModificatori delle categorie.\nSebbene alcune categorie abbiano una sintassi speciale, di norma ogni categoria \u00e8 seguita da una serie di segni codice_6 o codice_7 che indicano l'interesse che il geek nutre per quella categoria.\nAd esempio, la scritta codice_8 indica un geek che conosce ogni pi\u00f9 piccolo particolare di Star Trek (il manuale tecnico, il Klingon, ecc), mentre codice_9 indica un geek che trova gravi problemi a relazionarsi con il prossimo.\nIl significato di ciascuna categoria pu\u00f2 essere modificato in modo pi\u00f9 o meno sottile usando segni di interpunzione come modificatori. Ad esempio, il simbolo codice_10 indica che il geek non ha un'opinione molto sicura su una particolare categoria, mentre codice_11 indica che il geek viene pagato per svolgere il suo lavoro nell'ambito di quella categoria. Il simbolo codice_12, infine, indica il desiderio di modificare (in positivo o in negativo) il proprio attuale punteggio in una certa area."}
{"id": "90470", "revid": "69794", "url": "https://it.wikipedia.org/wiki?curid=90470", "title": "Storia dei Maya", "text": "La storia dei Maya ha inizio intorno al 2000 a.C. nell'area meridionale del Messico (attuali stati federali del Chiapas, del Quintana Roo, del Campeche, dello Yucat\u00e1n), nel Guatemala, a El Salvador e nel Belize (ex Honduras britannico).\nPeriodo Preclassico (2000 a.C. - 250 d.C.).\nNel Periodo Preclassico c'\u00e8 la presenza, nella regione del Pet\u00e9n, Guatemala, dei primi Maya. Forse giunsero dal nord oppure subirono l'influenza di alcuni immigrati provenienti dalla regione del Messico. Essi erano probabilmente trib\u00f9 di nomadi che si trasformarono in agricoltori abitando in piccoli gruppi vicino ai terreni coltivati. La loro coltura principale era quella del mais, coltivata soprattutto negli altipiani del Guatemala. \nLa cultura maya ha un primo balzo in avanti, sotto l'influenza di Cerro de Las Mesas, con i centri del versante pacifico del Guatemala.Questo periodo di transizione dal Preclassico al Classico fu uno dei pi\u00f9 alti nella storia maya in quanto a fervore intellettuale e quindi si pu\u00f2 presumere che tutta l'area vide questa fioritura, anche se a differenti gradi. El Mirador fu forse il nucleo maggiore da questo luogo, come abbiamo gi\u00e0 visto, pu\u00f2 essere partita la spinta decisiva alla successiva maturazione del Periodo Classico della cultura Maya.\nAll'inizio dell'era cristiana El Mirador, come Izapa e Nakb\u00e8, decade rapidamente e progressivamente il centro della produzione artistica ed intellettuale si sposta decisamente nei bassipiani del Pet\u00e9n, dove i Maya furono capaci di dare vita al massimo della loro espressione di cultura e dove sorsero i loro pi\u00f9 grandi centri: vaste ed articolate strutture architettoniche, stuccate e colorate, con ardite attuazioni del tipo \"a falsa volta\", unite fra loro - ed \u00e8 il fatto pi\u00f9 mirabile - da strade lastricate che attraversano la giungla.\nPeriodo Classico (250 d.C. - 900 d.C.).\nNel secondo periodo, quello Classico, i Maya raggiunsero il loro massimo splendore (nell'odierno Guatemala) con la costruzione di Stati dominanti. Con il finire del IX secolo, per\u00f2, queste citt\u00e0 furono tutte abbandonate, ma il motivo non \u00e8 ben chiaro: forse per terremoti, modificazioni del clima, epidemie, guerre civili. Dal X secolo i Maya non costruirono pi\u00f9 monumenti; cos\u00ec in questa et\u00e0 ha termine il periodo di massimo splendore.\nUna prima fase del Classico (250-600 d.C.) \u00e8 caratterizzata da una forte influenza culturale ed economica della metropoli messicana Teotihuacan. Successivamente, l'intero mondo Maya prende il via verso il suo apogeo culturale. Ciascuna citt\u00e0 maya ha caratteristiche specifiche, che la distinguono nettamente dalle altre. \u00c8 pensabile che i grandi centri costituissero attorno a loro delle piccole regioni culturalmente definite ed ancora oggi chiaramente identificabili. Eppure l'area ha una sua forte unit\u00e0, perch\u00e9 quasi come obbedendo ad un ordine superiore, ad un piano preordinato ed imposto a tutto il mondo maya, ogni regione sembra specializzarsi, assumendo un ruolo preciso all'interno della intera produzione teorica e materiale: un vero sistema integrato come quello di una nazione unitaria. Cos\u00ec, mentre un centro si specializza nella produzione di steli e nella loro incisione, l'altro si dedica agli studi astronomici; un altro ancora produce milioni di manufatti in pietra. \nNell'impianto urbano e nelle soluzioni architettoniche l'espressione maya mantiene originalit\u00e0 e regionalismi. Ad un primo approccio il progetto urbano di fondo che guida ogni altra citt\u00e0 mesoamericana sembra assente in quelle maya: \u00e8 cos\u00ec a Palenque, obbligata da un diseguale terreno ad impennate di piattaforme e templi; cos\u00ec \u00e8 a Tikal, costretta invece nei limiti di un terreno carsico solo a tratti edificabile; ma cos\u00ec \u00e8 anche a Cop\u00e1n, dove la piatta distesa avrebbe permesso il dispiegarsi tranquillo di ogni soluzione urbana tradizionale.\nSolo un'attenta analisi degli sviluppi urbani permette di riacquisire il discorso unitario del progetto iniziale maya: progetto che si perse nel dispiegarsi degli eventi e nel sovrapporsi di nuovi poteri. La ricchezza architettonica di Tikal non ci restituirebbe altrimenti l'equilibrio delle masse delle acropoli, disposte invece puntualmente sul solito asse nord-sud; e non sarebbe possibile ricavarne la stessa disposizione nelle complesse strutture di grandi piazze, cortili e piattaforme sovrapposte di Palenque, come di Cop\u00e1n.\nPeriodo Postclassico (900 d.C. - 1539 d.C.).\nIl terzo periodo, o Postclassico, vede il centro della civilt\u00e0 dei Maya spostarsi pi\u00f9 a settentrione, nella regione dello Yucat\u00e1n. Le condizioni ambientali influirono in senso negativo sulla cultura dei Maya, infatti quando arrivarono gli Spagnoli la civilt\u00e0 era gi\u00e0 in piena decadenza.\nVerso il X secolo d.C. tutte le grandi citt\u00e0 vengono rapidamente abbandonate. Per quasi duecento anni, lo Yucat\u00e1n fiorisce e si sviluppano centri come Uxmal e nel nord-est della penisola yucateca Chich\u00e9n Itz\u00e1. Per molti anni gli studiosi pensavano che questo sviluppo dipendesse dall'arrivo di gruppi di Toltechi in fuga dalla distruzione di Tula. Oggi si sa che Tula appartiene alla fase archeologica immediatamente successiva a Chich\u00e9n Itz\u00e1. Fu semmai Chich\u00e9n Itz\u00e1 ad influenzare Tula ed altri siti del Messico centrale come Xochicalco.\nLa fine della fioritura classica maya fu sicuramente il prodotto di molte cause, tutte in qualche modo legate alla tipologia del costrutto economico e sociale di questo popolo mesoamericano. La fortuna delle sue citt\u00e0 era nata e cresciuta sul consenso conquistato dalla sapienza della sua classe sacerdotale nelle cose sacre e in quelle della natura. Come al tempo degli Olmechi, il capo-sacerdote era ancora il punto regolatore fra gli uomini e il divino. Il consenso entr\u00f2 in crisi quando la tecnologia agricola fu insufficiente a coprire le esigenze economiche: crollo economico, carestie, rivolte, guerre fecero sgretolare nel giro di pochi decenni il mondo maya, costruito in secoli di paziente fatica.\nLe citt\u00e0 Maya.\nAi Maya si devono numerosi centri urbani tra i pi\u00f9 spettacolari dell'antichit\u00e0: Tikal, Palenque, Yaxchil\u00e1n, Cop\u00e1n, Piedras Negras, Uxmal, Chich\u00e9n Itz\u00e1 per citare solo i pi\u00f9 grandiosi.\nLa memoria della cultura maya \u00e8 scolpita chiaramente e ampiamente sui templi, sui palazzi, sulle piramidi, e soprattutto \u00e8 descritta nei geroglifici delle steli, sulle quali con accuratezza sono segnate le date, sono raffigurati gli eventi ed \u00e8 ritratta la vita della gente.\nSotto gli influssi della potente cultura irradiata da questi centri, gli antichi Maya realizzarono uno dei complessi di cultura materiale e di cultura teorica pi\u00f9 raffinato dell'umanit\u00e0. Teorici puri, anche, paradossalmente, quando realizzavano cose concrete, furono al contempo straordinari artisti e scienziati acutissimi, raffinatissimi esecutori e teorizzatori senza pari, raggiungendo in tutti i campi quelle che appaiono essere - almeno secondo certi canoni - le vette pi\u00f9 alte del loro tempo. D'altro canto sono anche passati alla storia per una religione violenta che prevedeva sacrifici umani anche collettivi. Sono state ritrovate infatti dagli archeologi fosse con migliaia di teschi umani.\nIl tipo di governo Maya era semplice. Il popolo sembra che desiderasse di essere governato il meno possibile. Difatti, i Maya non costituirono mai un impero: la loro organizzazione era basata su un insieme di citt\u00e0-Stato.\nSi ebbero semplicemente tante citt\u00e0-Stato affini a quelle dell'antica Grecia o dell'Italia medievale, che condividevano la religione, la cultura e la lingua, ma erano ciascuna sovrana dei propri diritti e dotata di leggi proprie.\nOgni citt\u00e0-Stato era governata da un capo ereditario, che esercitava funzioni amministrative, esecutive e probabilmente anche religiose. Sotto di lui, la nobilt\u00e0 presiedeva alle piccole municipalit\u00e0 che si affollavano intorno al centro cittadino: quei nobili facevano da giudici, da esattori delle tasse e da custodi dell'ordine. \nNel commercio le citt\u00e0 erano rivali, ma l'assenza quasi totale di scene di battaglia sulle steli lascia arguire che raramente la loro rivalit\u00e0 conduceva alla guerra.\nAlcune citt\u00e0 furono molto grandi per l'epoca. Tikal, ad esempio, nel periodo classico arriv\u00f2 a 60.000 abitanti. Secondo alcune stime, in quel periodo la popolazione dello Yucat\u00e1n era tripla di quella odierna.\nLa prosperit\u00e0 della campagna si riversava nelle citt\u00e0. I coltivatori e i mietitori di mais, alimento principale dei Maya, diedero un impulso decisivo alla formazione della cultura, finanziando il lavoro dei sacerdoti scienziati, che indagavano i misteri della terra e delle stelle, sviluppavano un sistema cosmologico, approfondivano lo studio dell'astronomia, della scrittura e della matematica.\nSul finire del periodo classico, la giungla s'impadron\u00ec delle citt\u00e0 maya. La loro scomparsa \u00e8 attestata dalle ultime date delle steli. Cop\u00e1n fu abbandonata intorno all'800; l'ultima stele di Tikal risale all'anno 869 d.C.\nNon \u00e8 ben chiaro perch\u00e9 le citt\u00e0 furono abbandonate.\nSono state formulate alcune ipotesi:\nLa societ\u00e0 Maya.\nOltre alla nobilt\u00e0 governante, c'erano soldati e sacerdoti, pari per importanza ai nobili signori. L'alto rispetto per i sacerdoti era dovuto alla loro importanza come custodi del sapere. I ministri del culto erano astronomi e matematici, potevano contare gli anni, i mesi e i giorni, conoscevano il tempo della semina e quello della mietitura; inoltre sapevano come controllare e fermare gli dei del male e come riuscire graditi alle divinit\u00e0 benefiche (pioggia, fertilit\u00e0, ogni bene).\nL'uomo comune era di solito un coltivatore di mais: doveva raccoglierne a sufficienza per nutrire se e la sua famiglia, per pagare il tributo ai governanti, ai nobili e ai sacerdoti. Forse questo impegno occupava met\u00e0 del suo tempo e lo lasciava libero nell'altra met\u00e0 di dedicare allo stato il resto delle energie. Il suo tempo libero permise la costruzione delle grandi piramidi, dei templi, dei palazzi e delle corti signorili.\nC'erano infine gli schiavi, che comprendevano prigionieri di guerra, condannati per delitti comuni e gente acquistata da altre zone o rapita con la forza.\nI Maya furono un popolo pulito: il bagno giornaliero che oggi \u00e8 di regola, pare fosse parte integrante della tradizione ereditata.\nIn caso di malattia i Maya potevano chiedere aiuto al sacerdote, all'uomo di medicina, allo stregone, che ricorrevano variamente alle erbe medicinali e alle pratiche magiche. Il rituale della religione maya prese forma tra 300-400 a.C., quando i sacerdoti erano responsabili della compilazione del calendario, della cronologia e della scrittura. Gradualmente l'elenco delle divinit\u00e0 si allung\u00f2, il cerimoniale divenne pi\u00f9 complicato e le esigenze dei credenti si moltiplicarono. La loro religione era personale e interessava l'intero ciclo della vita.\nUn complicato sistema astrologico sistemava il destino del neonato a seconda del giorno e dell'ora della sua venuta al mondo. Un rituale dettagliato seguiva il bimbo fin dalla nascita, quando la testa veniva compressa per lo schiacciamento della fronte.\nVigevano poi i riti particolari per la cerimonia dell'iniziazione, l'addestramento delle donne, la preparazione al matrimonio e ad ogni altra fase della vita, fino al complicato culto che accompagnava il morente.\nCon il periodo postclassico venne introdotto il nuovo culto di Quetzalcoatl, chiamato dai maya Kukulc\u00e1n: esso glorific\u00f2 e increment\u00f2 l'attivit\u00e0 guerriera e il sacrificio umano, portando con s\u00e9 anche l'idolatria e un rituale pi\u00f9 complicato.\nLa caccia fu una delle attivit\u00e0 pi\u00f9 diffuse. Le prede potevano essere destinate al consumo, all'interscambio o alla realizzazione di utensili e prodotti utilizzabili a fini pratici, commerciali, terapeutici, magici o rituali. Pelli e piume servivano come valori di scambio, a fini pratici come vera e propria valuta.\nAlle battute partecipavano dai 50 ai 100 cacciatori, che dovevano osservare la preda, attirarla con richiami speciali, tendere le reti o le trappole e spingerla verso di esse o verso cacciatori appostati tra la vegetazione. Prima di iniziare bisognava chiedere con appositi rituali il permesso e il favore alle divinit\u00e0 protettrici dei monti e degli animali; dopo la conclusione, bisognava rendere loro grazie con altri rituali.\nLe piume degli uccelli venivano ereditate da padre in figlio, come anche gli alberi, dove nidificavano e i luoghi dove si abbeveravano. Gli uccelli non venivano mai uccisi. Le piume appaiono un po' dappertutto, e anche come motivo ornamentale nella ceramica, nell'arte lapidaria, negli stucchi, nei codici e nelle strutture architettoniche. Le piume servivano anche come parte della dote che i vassalli consegnavano al momento del matrimonio della figlia del loro signore. Addirittura le multe venivano pagate con piume o uccelli vivi.\nPer quanto riguarda la pesca i maya non ebbero problemi per reperire pesci, vista l'abbondanza di fiumi e laghi nel loro territorio e la vicinanza del mare.\nUtilizzavano i molluschi per tingere i tessuti, le uova di tartaruga e di pesce per decorazioni, i denti di squalo per confezionare frecce.\nLe resine degli alberi venivano usate come pigmenti, incensi mordenti o collanti. Nelle zucche si trasportavano acqua, miele, liquori, tortillas e semi.\nPer ci\u00f2 che concerne le terre, i minerali e i metalli, le fonti storiche menzionano il loro utilizzo, come collanti, argille e sgrassanti per uso ceramico o edilizio, come strumenti di lavoro per l'attivit\u00e0 lapidaria e per l'agricoltura, lame dai molteplici usi per radersi, cacciare, combattere, pescare.\nL'oro veniva usato per i gioielli dei signori.\nV'\u00e8 inoltre un ricchissimo repertorio terapeutico che attingeva sia dal mondo animale che vegetale e minerale: dagli analgesici agli abortivi agli afrodisiaci.\nI Maya conoscevano e usavano il cotone. La fibra tessile era ricavata dai semi, cardata, pettinata, filata con fusi e dipanata per ottenere gomitoli.\nI tessuti fatti col cotone comprendevano broccati o tessuti successivamente ricamati ad ago, stampati, imbastiti, sfrangiati e venivano impiegate piume per la decorazione.\nV'erano inoltre falegnami, scultori, scribi, barbieri, ceramisti portatori, prostitute, messaggeri, levatrici, predicatori, guaritori, indovini, becchini, e via dicendo."}
{"id": "90474", "revid": "767487", "url": "https://it.wikipedia.org/wiki?curid=90474", "title": "Ester e Assuero", "text": "Ester e Assuero \u00e8 un dipinto a olio su tela (208x273 cm) realizzato tra il 1628 e il 1635 dalla pittrice italiana Artemisia Gentileschi. \u00c8 conservato nel Metropolitan Museum of Art di New York.\nDescrizione e stile.\nSi ritiene che la tela sia stata iniziata da Artemisia Gentileschi, a Venezia verso il 1628 e sia rimasta poi con la pittrice sino al suo arrivo a Napoli. Artemisia dimostra infatti, in questo quadro, di essere entrata in sintonia con la lezione dei grandi pittori veneziani ai quali erano care le ambientazioni sfarzose e scenografiche delle scene bibliche.\nIl tema dell'incontro tra Ester, eroina ebraica, ed Assuero, potentissimo re di Persia era gi\u00e0 stata dipinta da Tintoretto e dalla bottega di Veronese. Proprio quest'ultimo quadro, forse, fu visto dalla Gentileschi a Venezia, stanti i rimandi che si possono cogliere in questa sua versione dello stesso soggetto. La vicenda di Ester che, al termine di un digiuno di tre giorni, si reca dal re Assuero per pregarlo di offrire un banchetto nel quale lei possa smascherare il complotto che il primo ministro del regno ha ordito per eliminare il popolo di Israele, \u00e8 ben nota; ad essa si richiama infatti la festa ebraica del purim.\nLa versione del testo sacro alla quale si ispira Artemisia Gentileschi (come gi\u00e0 avevano fatto Veronese e Tintoretto ed in Genova Fiasella, pittore quest'ultimo vicino ad Orazio Gentileschi), rappresenta una integrazione al testo del Libro di Ester, nell'Antico Testamento, approvata dal Concilio di Trento, versione che\u00a0\u2013 oltre a descrivere con dovizia di dettagli l'abito sfarzoso indossato da Ester\u00a0\u2013 aggiunge come, indebolita dal digiuno, giunta alla presenza del re, la giovane e bellissima donna abbia un mancamento. La scena descritta nel testo proposto dal Concilio di Trento \u00e8 fedelmente ritratta da Artemisia. Ester, con il pallore del volto di chi sta svenendo, \u00e8 sorretta dalle due ancelle, mentre un Assuero\u00a0\u2013 in eleganti abiti seicenteschi, con tanto di cappello piumato\u00a0\u2013 si stacca preoccupato dal trono per andare in suo soccorso.\nIl quadro si lascia ammirare proprio per la rappresentazione teatrale dell'episodio biblico e per la capacit\u00e0 di cogliere il momento topico del racconto."}
{"id": "90475", "revid": "2207", "url": "https://it.wikipedia.org/wiki?curid=90475", "title": "Philipp Melanchthon", "text": ""}
{"id": "90478", "revid": "124531940", "url": "https://it.wikipedia.org/wiki?curid=90478", "title": "Claes Oldenburg", "text": "Biografia.\nClaes Oldenburg nasce a Stoccolma il 28 gennaio del 1929, primogenito di un funzionario consolare svedese. Vive in un clima familiare in cui i genitori, seppur amanti di musica e lettura, non s\u2019interessano di arte contemporanea. Infatti, i dipinti in loro possesso, ereditati da alcuni parenti e raffiguranti il paesaggio svedese, risalgono al XIX secolo. \nRimane in Svezia fino all\u2019et\u00e0 di sette anni, fino a quando, nel 1936 si trasferisce a Chicago. Sin da bambino i suoi interessi differiscono da quelli dei suoi coetanei, tant\u2019\u00e8 che la sua ampia immaginazione lo porta a crearsi mondi immaginari estremamente dettagliati assieme al fratello minore Richard, il quale diviene poi direttore del MoMA per 22 anni e presidente della Sotheby\u2019s America.\nSecondo Oldenburg le difficolt\u00e0 riscontrate in giovane et\u00e0 in ambito linguistico lo avrebbero avvicinato al disegno, anche se, inizialmente, non opta per una futura carriera artistica dato che la creativit\u00e0 nel Midwest si esplicita tramite componimenti letterari. Infatti, dal 1946 al 1950, studia letteratura e storia dell\u2019arte alla Yale University (New Haven), conseguentemente si specializza in arte all\u2019Art Institute of Chicago tra il 1950 e il 1954. In quegli anni ottiene anche un apprendistato presso la City News Bureau di Chicago in cui esegue lavori da reporter ed \u00e8 grazie a questa esperienza che nel 1952 realizza di voler perseguire una carriera da artista. In questo periodo conosce Pat Muschinski, la sua prima moglie, con la quale si sposa nel 1960 e da cui divorzia nel 1969.\nNel 1953 \u00e8 a tutti gli effetti cittadino statunitense e nel 1956 si trasferisce a New York, dove entra in contatto con artisti performativi come Allan Kaprow che lo introducono agli happenings e alle performances: forme espressive d\u2019arte strettamente legate all\u2019ambiente circostante. Ed \u00e8 proprio tra gli anni Cinquanta e Sessanta che ne diventa il maggior promotore.\nNel 1959 la Judson Gallery espone alcune sue opere realizzate con differenti tecniche artistiche, dal collage al papier-m\u00e2ch\u00e9, raffiguranti figure umane mostruose ed oggetti della quotidianit\u00e0. L\u2019anno seguente vede l\u2019affermazione della sua installazione \"\u201cThe Street\u201d\": la quale cattura le condizioni malsane osservate nelle strade pi\u00f9 povere di New York.\nNel 1961, a Manhattan, sulla East Second Street, apre \u201c\"The Store\u201d\", il magazzino di sculture in gesso che mette in vendita oggetti d\u2019uso quotidiano, marcandone la valenza negativa all\u2019interno della societ\u00e0. Rappresenta una aspra critica al consumismo di massa della societ\u00e0 americana in chiave ironica.\nNel 1962 emerge la corrente artistica della Pop Art alla quale viene associato come maggior esponente per il carattere variegato delle sue opere, proprio per questo le sue intenzioni spesso vengono fraintese nonostante la somiglianza concettuale con altri artisti dello stesso periodo.\nDa quell\u2019anno in poi, Oldenburg, decide che la New York caotica non lo ispira pi\u00f9 e si trasferisce per un po\u2019 di tempo a L.A. nel 1963. Ritorna successivamente a New York in cui sperimenta nuovamente con le \"soft sculptures\" e i monumenti colossali.\nNel 1967 realizza il suo primo monumento adibito ad uno spazio pubblico, inoltre, \u00e8 il periodo in cui promuove iniziative volte all\u2019edificazione di progetti colossali come \"\u201cLipstick(ascending)on Caterpillar Tracks\u201d\" del 1969 installato alla Yale University. \nNel 1971 conosce Coosje Van Bruggen, artista olandese e curatrice dello Stedelijk Museum di Amsterdam, che diviene poi sua consorte nel 1977. Inizia una collaborazione che vede la coppia artefice di molte installazioni come \"\u201cToppling Ladder with Spilling Paint\u201d\" al Loyola Law School nel 1986 e \"\u201cBinoculars, Chiat/Day Builiding\u201d\" a Venezia nel 1991, entrambi con la partecipazione dell\u2019architetto Frank O\u2019 Gehry. Altro progetto sul quale il trio opera \u00e8 \u201c\"Il corso del Coltello\"\u201d, sempre a Venezia nel 1985. \nStile artistico ed evoluzione.\n \"I am for an art...that does something other than sit on its ass in a museum\" \n-Claes Oldenburg, 1961 Oldernburg \u00e8 considerato uno dei maggiori esponenti della Pop art. Partecipa al debutto della Pop art americana con mostre personali fatte fra il 1961-62, allestite a New York dal gallerista Leo Castelli. Oltre a questo partecipa ad una serie di esposizioni durante i primi anni \u201960 con un gruppo di artisti (di cui faceva parte anche Jim Dine) che stavano sperimentando con le implicazioni soggettive dell\"espressionismo astratto\" facendo esibizioni stravaganti poi definite con il termine di \u201chappenings\u201d, forma artistica su cui continuer\u00e0 a sperimentare nel corso della sua vita. Ci\u00f2 nonostante continuer\u00e0 anche a dubitare sul fatto che tali \u201chappenings\u201d siano o meno forme artistiche, come dice anche nelle sue lettere indirizzate a Kaprow. A partire dalle mostre del 1962 si osserva come la sua arte si basi sulla riproduzione di oggetti di uso comune su larga scala. Queste sue opere sono state considerate come una critica sprezzante, avvolta da ironia, nei confronti della societ\u00e0 consumista (i cui oggetti commerciali definiva \u201ceveryday crap\u201d).L\u2019oggetto assume cos\u00ec tanto valore nella sua produzione che la figura umana finisce per essere esclusa. Indicativa della sua poetica \u00e8 la frase: \u201cSono per un\u2019arte che tragga le sue forme direttamente dalla vita, che si intrecci e si espanda fino all\u2019impossibile, e si ingrandisca, e sputi, e sgoccioli, dolce e stupida come la vita stessa\u201d. A partire dal 1966 invece aggiunge alle sue riproduzioni la serie di \u201c\"statue molli\"\u201d, basata sul ricreare in tessuto e plastica oggetti di uso comune. Sperimenta anche con la \"land art\" partecipando alla mostra \"Earthworks\", del 1968, che fu organizzata da Allan Kaprow (in collaborazione con 14 artisti tra cui: Herbert Bayer, Richard Long, Jan Dibbets, Gunter Uecker, Hans Haacke, Carl Andre, Walter De Maria, Denis Oppenheim, Robert Smithson, Solomon LeWitt, Stephen Kaltenbach e Micheal Heizer). Dal 1969 inizia a sperimentare con formati diversi, \u00e8 da questa sperimentazione che nasce la sua prima opera monumentale Lipstick (Ascending) on Caterpillar Tracks. Mentre a partire dal 1976 inizia a collaborare con Cosje van Bruggen con cui realizza altre opere monumentali, collocate in spazi urbani, che occupano quasi interamente, come nel caso di \u201cAgo, filo e nodo\u201d presente a Milano. \nGli Happenings.\nA partire dai primi anni 60, Oldenburg ha elaborato diverse performance ed esposto il proprio lavoro in numerose occasioni Ogni performance, infatti \u00e8 stata presentata tre o quattro volte di fronte a un pubblico dal vivo.\nQueste esibizioni erano caratterizzate principalmente da riferimenti alla vita quotidiana e dalla relazione tra campo spaziale e visivo. \nDal 1960 al 1966, gli happenings dell\u2019artista hanno attraversato diverse fasi. Nella prima, questi erano costituiti da frammenti di azioni presentate in sequenza o simultaneamente, come in Ironworks / Fotodeath. I frammenti della fase successiva, invece, tra cui Injun I e II ed Esposizione Universale I e II, sono stati impostati diversamente: invece di seguire un percorso logico, le azioni erano legate secondo una serie di associazioni che davano vita a soggetti diversi con un unico tema alla base. Nella terza fase, l'enfasi era posta maggiormente sull'ambiente dal quale poi scaturivano le azioni. Tra queste esibizioni si collocano Birth of the Flag I e II, che a differenza delle altre sono state pensate appositamente per il cinema, senza un pubblico dal vivo. \nInoltre, in collaborazione con Coosje van Bruggen e l'architetto Frank O. Gehry, Oldenburg ha presentato una grande performance a Venezia, in Italia, nel 1985 intitolata Il Corso del Coltello. Oldenburg, van Bruggen e Gehry si sono esibiti in costume; Il fulcro della performance \u00e8 stata una gigantesca scultura cinetica, Knife Ship I, che \u00e8 stata lanciata dall\u2019Arsenale, il secolare cantiere navale di Venezia."}
{"id": "90479", "revid": "2008079", "url": "https://it.wikipedia.org/wiki?curid=90479", "title": "Fingon", "text": "Fingon \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. \u00c8 presentato ne \"Il Silmarillion\".\nIl personaggio.\nEra un Elfo dei Noldor, chiamato \"Il Valoroso\" ne \"Il Silmarillion\", il figlio primogenito di Fingolfin, fratello maggiore di Turgon, Aredhel, e Argon. Il suo nome era una forma Sindarin del suo nome Quenya Findek\u00e1no per il quale Tolkien diede diverse interpretazioni: \"fin\", che significa \"abilit\u00e0\", e \"k\u00e1ne\", che significa \"eroe\", indicherebbero \"abile eroe\"; oppure \"find\u00eb\", che significa \"capelli\", e \"k\u00e1no\", che significa \"comandante\".\nDi indole valorosa e benevola, era un comandante saggio nonch\u00e9 leale nei confronti di amici e alleati.\nFisicamente viene descritto come alto, dagli occhi grigi e lunghi capelli corvini intrecciati con fili d'oro.\nBiografia.\nFingon segu\u00ec il padre assieme a molti altri Noldor, che inseguivano Morgoth, da Aman alla Terra di Mezzo all'inizio della Prima Era. In quegli anni strinse un forte legame con il cugino Maedhros, nonostante i dissapori tra le rispettive famiglie, e anche in seguito al tradimento di F\u00ebanor la loro amicizia non venne mai meno. Si fece presto una buona nomea per l'audace salvataggio dell'amico, che era stato catturato e imprigionato da Morgoth a Thangorodrim. Dopo questo atto di amicizia, rammaricandosi per l'abbandono dell'esercito di Fingolfin da parte del padre F\u00ebanor, Maedhros cedette il suo diritto per la sovranit\u00e0 alla Casa di Fingolfin. Fingolfin diede a Fingon un dominio nel Dor-l\u00f3min, nell'ovest dell'Hithlum, dove si distinse durante l'Assedio di Angband; sconfisse gli Orchi che provavano ad aggirare al nord e ad attaccare l'Hithlum dall'ovest. Pi\u00f9 tardi Fingon condusse degli arcieri a cavallo per combattere contro il Drago Glaurung quando usc\u00ec per la prima volta da Angband. Circondato Glaurung, lo ferirono con molte frecce e torn\u00f2 ad Angband.\nFingon divenne Re Supremo quando Fingolfin mor\u00ec combattendo Morgoth dopo la Dagor Bragollach. Sette anni dopo, le forze di Morgoth invasero l'Hithlum, e Fingon fu superato numericamente, ma fu soccorso da C\u00edrdan e dalla sua gente delle Falas, che risalirono il Fiordo di Drengist sulle loro navi.\nFingon stava quasi per vincere alla N\u00edrnaeth Arnoediad, ma alla fine fu ucciso da Gothmog, Signore dei Balrog.\nSuo fratello Turgon divenne di diritto Re Supremo dei Noldor, bench\u00e9 dopo la battaglia fosse ritornato alla segretezza di Gondolin.\nAltre versioni del legendarium.\nNel \"Silmarillion\" pubblicato e curato da Christopher Tolkien, Fingon \u00e8 il padre di Gil-galad. Argon non appare nel \"Silmarillion\" pubblicato.\nFingon nella musica.\nIl salvataggio dell'amico Maedhros ha ispirato la canzone \"Blood Tears\" dei Blind Guardian, dall'album \"Nightfall in Middle-Earth\" del 1998."}
{"id": "90480", "revid": "125413493", "url": "https://it.wikipedia.org/wiki?curid=90480", "title": "Bandiera di El Salvador", "text": "La bandiera di El Salvador \u00e8 stata adottata, come bandiera di stato a terra, il 27 maggio 1912.\nLa bandiera si basa sullo stendardo degli Stati Uniti dell'America Centrale ed \u00e8 composta da tre bande orizzontali di uguali dimensioni: la centrale bianca e le laterali blu (colori tradizionali centroamericani). Al centro della banda bianca campeggia lo stemma del Salvador, a sua volta molto simile allo stemma originale delle Province Unite.\nLa bandiera fu introdotta come insegna di guerra il 17 maggio 1912. Fino al 1972 il paese impiegava (anche come insegna nazionale, se autorizzata) una bandiera mercantile con lo stesso disegno, ma in luogo dell'emblema era posta una scritta \"Dios Uni\u00f3n Libertad\". Fra il 1865 e il 1912, invece, El Salvador adott\u00f2 successivamente cinque distinte bandiere ispirate al vessillo a stelle e strisce degli Stati Uniti, con i medesimi colori ma invertiti. Nel \"recto\" delle bandiere di guerra lo stemma nazionale sostituiva le stelle.\nI colori significano"}
{"id": "90481", "revid": "123922299", "url": "https://it.wikipedia.org/wiki?curid=90481", "title": "Bandiera degli Emirati Arabi Uniti", "text": "La bandiera degli Emirati Arabi Uniti \u00e8 stata adottata il 2 dicembre 1971. La bandiera \u00e8 composta da una banda verticale rossa sul lato del pennone e da tre bande orizzontali sul lato al vento: di verde (fertilit\u00e0), bianco (neutralit\u00e0) e nero (ricchezza petrolifera nei confini del Paese), dall'alto in basso. I colori della bandiera sono quelli panarabi, che simboleggiano l'unit\u00e0 araba.\nLe navi mercantili hanno la possibilit\u00e0 di utilizzare un'insegna ispirata alla Red Ensign britannica, rossa con la bandiera nazionale emiratina nel cantone."}
{"id": "90483", "revid": "16861", "url": "https://it.wikipedia.org/wiki?curid=90483", "title": "Prettigovia-Davos", "text": ""}
{"id": "90484", "revid": "125653606", "url": "https://it.wikipedia.org/wiki?curid=90484", "title": "Bandiera dell'Eritrea", "text": "La bandiera dell'Eritrea \u00e8 stata adottata il 5 dicembre 1995. La bandiera \u00e8 composta da due bande triangolari di pari dimensioni: verde la superiore e azzurra la inferiore. A queste \u00e8 sovrapposto un triangolo rosso con la base sul lato del pennone e il vertice che raggiunge il lato al vento. Sul triangolo rosso campeggia in oro un emblema che raffigura tre fronde di ulivo. I due rami laterali, di quindici foglie ognuno, rappresentano i trent'anni di lotta per la liberazione. I sei fiorellini del ramo centrale rappresentano le sei regioni in cui \u00e8 suddiviso il paese. Il colore rosso rappresenta il sangue versato per la liberazione del paese, moltissimo nel corso della lotta per poi diminuire nel tempo. Il colore verde simboleggia le risorse agricole, quello azzurro le risorse marittime e quello giallo-oro le risorse minerarie.\nSimbologia.\nIl \"triangolo rosso\" simboleggia il sangue versato durante i 30 anni di lotta per l'indipendenza. Si restringe progressivamente lasciando sempre pi\u00f9 spazio al verde e all'azzurro per rappresentare la fine della lotta e l'inizio della prosperit\u00e0. \nIl \"triangolo verde\" rappresenta una progressiva crescita nel campo dell'agricoltura e della sicurezza alimentare. \nIl \"triangolo blu\" rappresenta una progressiva crescita nella commercializzazione del Mar Rosso e la salvaguardia dell'ecosistema marino. \nIl \"giallo\" rappresenta la pace, l'unit\u00e0 e le risorse naturali. \nIl \"ramo centrale\" \u00e8 suddiviso in due parti ognuna delle quali ha tre foglie a loro volta suddivise in tre, 3x3 di un lato rappresentano le 9 etnie eritree, 3x3 dall'altro lato rappresentano le 9 lingue. \nI due \"rami laterali\", che abbracciano il ramo centrale, hanno 15 foglie ciascuno, le 30 foglie in tutto simboleggiano i 30 anni di lotta per l'indipendenza."}
{"id": "90487", "revid": "254059", "url": "https://it.wikipedia.org/wiki?curid=90487", "title": "Bivio (Surses)", "text": "Bivio (toponimo italiano; in romancio \"Beiva\", in tedesco e in italiano anche \"Stalla\", desueto, ufficiale fino al 1902, in tedesco anche \"Stallen\", desueto) \u00e8 una frazione di 189 abitanti del comune svizzero di Surses, nella regione Albula (Canton Grigioni).\nGeografia fisica.\nIl paese si trova in Val Sursette ed \u00e8 attraversato dal torrente Giulia. Dista da Sankt Moritz, da Coira e da Bellinzona. Il punto pi\u00f9 elevato del territorio \u00e8 la cima del Piz d'Agnel (), che segna il confine con Marmorera, Sur e Bever.\nStoria.\nBivio prende il nome dal bivio che porta ai passi del passo del Giulio e del passo del Settimo, percorsi gi\u00e0 in epoca romana. Intorno all'840 vi fu costruito un ospizio per i contadini della Val Bregaglia (italofoni) da cui poi giunsero coloni; infatti tra il XIII ed il XIV secolo Bivio divenne un'enclave italofona circondata da comuni germanofoni (Avers) e romanci (Marmorera e tutta la valle del Giulia). Dal 1219 Bivio ebbe un proprio parroco e la chiesa di San Gallo \u00e8 attestata dal 1459. Il paese ader\u00ec alla Riforma protestante prima del 1584 e nel 1675 fu eretta la chiesa riformata con un proprio pastore, tuttora a Bivio vige la parit\u00e0 confessionale. Plurilingue dal XV secolo, con l'italiano in posizione maggioritaria, durante la Prima guerra mondiale ci fu l'ultima grande migrazione di contadini bregagliotti; con la trasformazione del paese in stazione sciistica (apertura della prima sciovia nel 1959) la popolazione germanofona \u00e8 notevolmente cresciuta, a discapito delle altre componenti linguistiche.\nFino al 31 dicembre 2015 \u00e8 stato un comune autonomo che si estendeva per e che comprendeva anche le frazioni di Cavreccia, Mott, Stalveder e Valetta da Beiva; il 1\u00ba gennaio 2016 \u00e8 stato accorpato agli altri comuni soppressi di Cunter, Marmorera, Mulegns, Riom-Parsonz, Salouf, Savognin, Sur e Tinizong-Rona per formare il nuovo comune di Surses.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLe stazioni ferroviarie pi\u00f9 vicine sono quelle di Sankt Moritz e di Tiefencastel (), della Ferrovia Retica. L'uscita autostradale di Thusis, sulla A13/E43, dista .\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "90489", "revid": "1564499", "url": "https://it.wikipedia.org/wiki?curid=90489", "title": "Marmorera", "text": "Marmorera (toponimo italiano e romancio; in tedesco \"Marmels\", desueto, ufficiale fino al 1902; in romancio anche \"Murmarera\") \u00e8 una frazione di 31 abitanti del comune svizzero di Surses, nella regione Albula (Canton Grigioni).\nGeografia fisica.\nMarmorera \u00e8 situata nella Val Sursette, sulla sponda destra del lago omonimo formato dalla diga di Marmorera sul torrente Giulia. Dista da Sankt Moritz e da Coira. Il punto pi\u00f9 elevato del territorio \u00e8 la cima del Piz d'Agnel (), che segna il confine con Bever.\nStoria.\nFino al 31 dicembre 2015 \u00e8 stato un comune autonomo che si estendeva per e che comprendeva anche la frazione di Neu-Marmorera; il 1\u00ba gennaio 2016 \u00e8 stato accorpato agli altri comuni soppressi di Bivio, Cunter, Mulegns, Riom-Parsonz, Salouf, Savognin, Sur e Tinizong-Rona per formare il nuovo comune di Surses.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "90491", "revid": "22356", "url": "https://it.wikipedia.org/wiki?curid=90491", "title": "Giganotosaurus", "text": ""}
{"id": "90492", "revid": "110157", "url": "https://it.wikipedia.org/wiki?curid=90492", "title": "Alvaneu", "text": "Alvaneu (toponimo tedesco; in romancio \"Alvagni\", ) \u00e8 una frazione di 400 abitanti del comune svizzero di Albula, nella regione Albula (Canton Grigioni).\nGeografia fisica.\nAlvaneu \u00e8 situato nella valle del fiume Albula, sulla sponda sinistra. Dista 26\u00a0km da Davos, 32\u00a0km da Coira e 50\u00a0km da Sankt Moritz. Il punto pi\u00f9 elevato del territorio \u00e8 la cima dell'Aroser Rothorn (2\u00a0980\u00a0m s.l.m.), che segna il confine con Lantsch e Arosa.\nStoria.\nSul sito si sono trovate cuspidi di lance della Cultura di La T\u00e8ne e varie monete romane. Alvaneu venne menzionato la prima volta nel 1244 con il nome di \"Aluenude\" e nel 1530 come \"Allwene\u00fc\"; nel XIII secolo vi si stabil\u00ec una comunit\u00e0 walser. Per la signoria di Vaz fu un valico doganale a causa del passaggio della strada per il passo dell'Albula.\nFino al 31 dicembre 2014 \u00e8 stato un comune autonomo che si estendeva per 35,63\u00a0km\u00b2 e che comprendeva anche la frazione di Alvaneu Bad; il 1\u00ba gennaio 2015 \u00e8 stato accorpato agli altri comuni soppressi di Alvaschein, Brinzauls, Mon, Stierva, Surava e Tiefencastel per formare il nuovo comune di Albula.\nSimboli.\nLo stemma ha sfondo oro (giallo); al centro \u00e8 raffigurato san Maurizio in armatura blu e croce oro, nella mano sinistra tiene una spada e in quella destra uno stendardo. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nFino al XIX secolo la lingua prevalente era il romancio, in seguito l'uso di questo idioma \u00e8 progressivamente diminuito .\nInfrastrutture e trasporti.\nLa localit\u00e0 \u00e8 servita dalla stazione di Alvaneu sulla ferrovia dell'Albula. L'uscita autostradale di Thusis, sulla A13/E43, dista 21\u00a0km.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "90493", "revid": "287204", "url": "https://it.wikipedia.org/wiki?curid=90493", "title": "Schmitten", "text": ""}
{"id": "90495", "revid": "767487", "url": "https://it.wikipedia.org/wiki?curid=90495", "title": "Charlot in cerca di lavoro", "text": "Charlot in cerca di lavoro (\"His New Profession\") \u00e8 un film del 1914 scritto, diretto, montato e interpretato da Charlie Chaplin. Prodotto dalla Keystone Pictures Studio, il cortometraggio fu girato in esterni a Venice (Los Angeles), completato il 14 agosto 1914 e distribuito negli Stati Uniti dalla Mutual Film il 31 agosto. In italiano \u00e8 stato trasmesso in TV col titolo Charlot infermiere, mentre in inglese \u00e8 noto anche come \"Helping Himself\" e \"The Good for Nothing\".\nTrama.\nUna giovane coppia \u00e8 al parco con lo zio invalido di lui. Entrambi mal sopportano la presenza del parente, cos\u00ec il nipote, dopo aver incontrato Charlot, gli affida lo zio dietro compenso. Mentre Charlot (con qualche difficolt\u00e0 di manovra) porta in giro l'uomo sulla sedia a rotelle, si ferma davanti a un bar e chiede in prestito all'invalido una moneta per comprare da bere, ma gli viene negata. Allora Charlot, una volta assopitosi il suo assistito, lo sistema a fianco di un finto storpio addormentato sul pontile con un cartello invitante a lasciare un'elemosina in una tazzina. Charlot sposta cartello e tazzina sul suo assistito e, appena una donna lascia una moneta, se la porta via per spenderla al bar.\nCharlot torna appena in tempo per sedare un alterco tra i due uomini, portando via il suo assistito. Nel frattempo il nipote e la sua fidanzata si erano separati dopo che lei aveva visto lo zio del fidanzato a fare l'elemosina, e la ragazza casualmente si siede in una panchina accanto a Charlot, che subito ne approfitta per corteggiarla. All'arrivo del fidanzato, nasce una rissa che coinvolge anche il finto storpio e due poliziotti.\nDistribuzione.\nData di uscita.\nLe date di uscita internazionali sono state:"}
{"id": "90496", "revid": "110157", "url": "https://it.wikipedia.org/wiki?curid=90496", "title": "Schmitten (Grigioni)", "text": "Schmitten (toponimo tedesco; in romancio \"Ferrera\" ) \u00e8 un comune svizzero di 234 abitanti del Canton Grigioni, nella regione Albula.\nGeografia fisica.\n\u00c8 situato nella valle del Landwasser, sulla sponda destra. Dista 23\u00a0km da Davos, 34\u00a0km da Coira e 51\u00a0km da Sankt Moritz. Il punto pi\u00f9 elevato del comune \u00e8 la cima del Guggernellgrat (2\u00a0810\u00a0m\u00a0s.l.m.), sul confine con Albula.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLa stazione ferroviaria pi\u00f9 vicina \u00e8 quella di Davos Wiesen della Ferrovia Retica, a 7,5\u00a0km. L'uscita autostradale di Thusis, sulla A13/E43, dista 23\u00a0km."}
{"id": "90497", "revid": "119830999", "url": "https://it.wikipedia.org/wiki?curid=90497", "title": "Wiesen (Davos)", "text": "Wiesen (o Davos Wiesen, toponimo tedesco; in svizzero tedesco \"an de Wise\", in romancio \"Tain\" o \"Tavau Tain\") \u00e8 una frazione di 364 abitanti del comune svizzero di Davos, nella regione Prettigovia/Davos (Canton Grigioni).\nGeografia fisica.\nWiesen \u00e8 situato nella valle del Landwasser, sulla sponda destra; dista 19\u00a0km da Davos e 38\u00a0km da Coira. Il punto pi\u00f9 elevato del comune \u00e8 la cima del B\u00fcelenhorn (2\u00a0808\u00a0m s.l.m.), che segna il confine con Davos e Berg\u00fcn.\nStoria.\nFino al 31 dicembre 2008 \u00e8 stato un comune autonomo che si estendeva per 29,58\u00a0km\u00b2 e apparteneva al distretto dell'Albula; il 1\u00ba gennaio 2009 \u00e8 stato aggregato al comune di Davos e quindi al distretto di Prettigovia/Davos (dal 2016 regione Prettigovia/Davos).\nInfrastrutture e trasporti.\nStrade.\nWiesen \u00e8 posta lungo la strada principale 417. L'uscita autostradale pi\u00f9 vicina, a , \u00e8 quella di Thusis sud, sulla A13/E43.\nFerrovie.\nLa localit\u00e0 \u00e8 servita dalla stazione di Davos Wiesen della Ferrovia Retica (linea Davos-Filisur)."}
{"id": "90499", "revid": "713168", "url": "https://it.wikipedia.org/wiki?curid=90499", "title": "Brinzauls", "text": "Brinzauls (toponimo romancio; in tedesco \"Brienz\", \"Brienzola\", desueto) \u00e8 una frazione di 124 abitanti del comune svizzero di Albula, nella regione Albula (Canton Grigioni).\nGeografia fisica.\nBrinzauls \u00e8 situato nella valle dell'Albula, sulla sponda destra. Dista 26\u00a0km da Coira, 31\u00a0km da Davos e 52\u00a0km da Sankt Moritz. Il punto pi\u00f9 elevato del territorio \u00e8 la cima del Lenzerhorn (2 906\u00a0m s.l.m.), sul confine con Lantsch.\nStoria.\nIl nome appare per la prima volta nell'840 circa come \"Brienzola\" . Nel XII secolo Brinzauls faceva capo alla diocesi di Coira, . Brinzauls viveva, oltre che per la pastrorizia, grazie agli introiti dei dazi riscossi per i passaggi nella valle dell'Albula. Nel 1874 il villaggio venne distrutto da un incendio.\nFino al 31 dicembre 2014 \u00e8 stato un comune autonomo (nome ufficiale: Brienz/Brinzauls) che si estendeva per 13,37\u00a0km\u00b2 e che comprendeva anche la frazione di Vazerol; nel 1869 inglob\u00f2 il comune soppresso di Surava, tornato autonomo nel 1883. Il 1\u00ba gennaio 2015 Brinzauls \u00e8 stato accorpato agli altri comuni soppressi di Alvaneu, Alvaschein, Mon, Stierva, Surava e Tiefencastel per formare il nuovo comune di Albula.\nSimboli.\nLo stemma \u00e8 formato da tre anelli dorati che si intersecano su uno sfondo blu, siglata \u2013 secondo una tradizione storicamente infondata \u2013 nella frazione di Vazerol.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nUn tempo esclusivamente di lingua romancia, il paese ha visto una progressiva espansione del tedesco: .\nInfrastrutture e trasporti.\nLa stazione ferroviaria pi\u00f9 vicina \u00e8 Tiefencastel della Ferrovia Retica, a 5\u00a0km. L'uscita autostradale di Thusis, sulla A13/E43, dista 15\u00a0km.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "90501", "revid": "110157", "url": "https://it.wikipedia.org/wiki?curid=90501", "title": "Surava", "text": "Surava (toponimo romancio e in tedesco, ) \u00e8 una frazione di 203 abitanti del comune svizzero di Albula, nella regione Albula (Canton Grigioni).\nGeografia fisica.\nSurava \u00e8 situato nella valle dell'Albula, sulla sponda destra. Dista 30\u00a0km da Coira, 31\u00a0km da Davos e 49\u00a0km da Sankt Moritz. Il punto pi\u00f9 elevato del territorio \u00e8 a quota 1\u00a0860\u00a0m\u00a0s.l.m., sul confine con Tiefencastel.\nStoria.\nGi\u00e0 comune autonomo che tra il 1869 e il 1883 era stato accorpato al comune di Brinzauls, si estendeva per 6,68\u00a0km\u00b2. Il 1\u00ba gennaio 2015 \u00e8 stato accorpato agli altri comuni soppressi di Alvaneu, Alvaschein, Brinzauls, Mon, Stierva e Tiefencastel per formare il nuovo comune di Albula.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nIl paese ha visto una progressiva regressione del romancio.\nInfrastrutture e trasporti.\nStrade.\nSurava \u00e8 posta lungo la strada principale 417. L'uscita autostradale pi\u00f9 vicina, a , \u00e8 quella di Thusis sud, sulla A13/E43.\nFerrovie.\nLa localit\u00e0 \u00e8 servita dalla stazione di Surava sulla ferrovia dell'Albula.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune.\nBibliografia.\nAA. VV., \"Storia dei Grigioni\", 3 volumi, Collana \u00abStoria dei Grigioni\u00bb, Edizioni Casagrande, Bellinzona 2000."}
{"id": "90510", "revid": "729019", "url": "https://it.wikipedia.org/wiki?curid=90510", "title": "Bristol Perseus", "text": "Il Bristol Perseus era un motore radiale 9 cilindri raffreddato ad aria sviluppato dall'azienda britannica Bristol Engine Company nei primi anni trenta.\nPur non avendo avuto un grande successo in campo civile in quanto, all'epoca, si iniziarono a diffondere i pi\u00f9 potenti motori a doppia stella, come il Bristol Hercules, il Perseus ricopre una notevole importanza in quanto primo motore di successo tra quelli che adottavano la soluzione tecnica delle valvole a fodero prodotto dall'azienda britannica.\nStoria.\nSviluppo.\nTra la fine del 1925 e l'inizio del 1926 il RAE, il centro di ricerca aeronautica inglese, pubblic\u00f2 una serie di studi sul principio delle valvole a fodero. In breve le valvole a fodero permettevano di sostituire le valvole a fungo con una valvola rotante all'interno del cilindro. Queste valvole funzionavano aprendo e chiudendo delle aperture praticate nel cilindro con un sistema rotante. Il vantaggio principale di questo sistema era costituito in primo luogo dalla semplicit\u00e0 di costruzione e anche dalla minore energia necessaria per far funzionare il sistema. Il campo di applicazione principale di questo sistema era costituito dai motori che necessitavano di girare ad elevati numeri di giri e a elevate potenze, cio\u00e8 quei motori che richiedevano di utilizzare grandi masse d'aria. Le valvole a fodero inoltre erano pi\u00f9 semplici da far muovere delle valvole a fungo in quanto non richiedevano la presenza di alberi a camme e molle di richiamo ma solo di un ingranaggio posto alla base del cilindro. Questo permetteva di risparmiare spazio prezioso sui motori, piuttosto \"densi\", a due stelle. Queste possibilit\u00e0, e lo sviluppo futuro che le valvole a fodero promettevano, non sfuggirono a Roy Fedden quando lesse per la prima volta questi studi.\nNel 1927 aveva gi\u00e0 realizzato un bicilindrico a V con il quale sperimentare questo principio. L'idea era di svilupparlo poi in un motore a V di 12 cilindri. Questa sperimentazione incontr\u00f2 per\u00f2 molto problemi, principalmente dovuti al fatto che i foderi si fondevano nelle prove di potenza e strappavano gli ingranaggi guida.\nSuperare questi problemi comport\u00f2 una lunghissima serie di test e molte prove di diversi materiali che richiesero alla fine 6 anni e un milione di sterline di investimento.\nNe risult\u00f2 un motore delle stesse caratteristiche del Jupiter ma che adottava le valvole a fodero. Questo motore venne denominato Perseus.\nVenne realizzato anche un motore pi\u00f9 piccolo, il Bristol Aquila.\nLa prima versione di produzione del Perseus erogava 580\u00a0hp (433\u00a0kW). Il motore per\u00f2 sub\u00ec continui incrementi di potenza: nel 1936 forniva 810\u00a0hp (604\u00a0kW) e nel 1939 si arriv\u00f2 a 930\u00a0hp (690\u00a0kW).\nIl Perseus ebbe un impiego limitato in campo civile. Il pi\u00f9 importante fu quello sugli idrovolanti della Short classe Empire.\nIn campo militare il motore ebbe un notevole successo. Venne adottato sul Westland Lysander, sul Vickers Vildebest, sul Blackburn Skua, Roc e Botha.\nInoltre la meccanica di questo motore serv\u00ec come base per la produzione dei motori a doppia stella Bristol Hercules e Bristol Centaurus, motori che arrivarono a fornire elevatissimi livelli di potenza."}
{"id": "90511", "revid": "1543377", "url": "https://it.wikipedia.org/wiki?curid=90511", "title": "Bristol Jupiter", "text": "Il Bristol Jupiter era un motore aeronautico radiale a 9 cilindri raffreddato ad aria, progettato da Roy Fedden e Leonard Butler nei tardi anni dieci del XX secolo e sviluppato per conto dell'azienda britannica Cosmos Engineering durante la prima guerra mondiale.\nMotore longevo, fu capostipite di una serie di sviluppi e di produzioni su licenza che equipaggiarono una gran quantit\u00e0 di modelli fino agli anni trenta.\nStoria del progetto.\nNel 1918 venne fondata la Cosmos Engineering, divisione aeronautica della casa automobilistica Straker-Squire (e conosciuta anche come Brazil Straker), dove gli ingegneri Roy Fedden e Leonard Butler stavano sviluppando un nuovo 9 cilindri da 400 hp, il Cosmos Jupiter, destinato ad equipaggiare velivoli militari per fronteggiare i sempre pi\u00f9 efficaci modelli in dotazione alla Luftstreitkr\u00e4fte, la componente aerea del Deutsches Heer (l'esercito imperiale tedesco), verso la fine della prima guerra mondiale.\nIl crollo delle spese militari che segu\u00ec la fine del conflitto travolse la Cosmos che fall\u00ec nel 1920. La ditta venne quindi rilevata dalla Bristol Aeroplane Company. Lo Jupiter fu una delle ragioni che portarono a questa acquisizione. Dopo alcuni anni il motore divenne uno dei pi\u00f9 affidabili sul mercato e la sua produzione, iniziata nel 1918, terminer\u00e0 solo nel 1930.\nLo Jupiter era un progetto piuttosto convenzionale ma aveva la particolarit\u00e0, rara nei motori radiali, di essere dotato di quattro valvole per cilindro. I cilindri erano quelli del Bristol Lucifer, altro progetto Cosmos, con la corsa ridotta di 31,8 mm.\nI cilindri erano realizzati in acciaio, cos\u00ec come le teste degli stessi che successivamente verranno sostituite, seguendo degli studi compiuti dal RAE, con altre in lega leggera. Dal 1927 in poi le teste non verranno pi\u00f9 realizzate per fusione, a causa dei molti pezzi difettosi che si ottenevano, ma per forgiatura. \nNello stesso anno Roy Fedden inizi\u00f2 a lavorare ad un successore dello Jupiter realizzando i progetti di due nuovi motori: il Bristol Mercury e il Bristol Pegasus.\nLo Jupiter venne adottato dal trasporto civile Handley Page HP.42, che negli anni venti effettuava la tratta Londra-Parigi. Venne inoltre utilizzato sul de Havilland DH.61 Giant Moth e sul DH.66 Hercules. All'estero, in campo civile, venne adottato dallo Junkers G 31 e dal gigantesco, per l'epoca, idrovolante Dornier Do X, che ne montava una dozzina.\nIn campo militare lo Jupiter venne montato sul Bristol Bulldog, sul Gloster Gamecock e sul Boulton-Paul Sidestrand. Venne inoltre estesamente utilizzato, soprattutto all'estero, per motorizzare molti prototipi.\nProduzione su licenza.\nIl successo commerciale dello Jupiter venne confermato dalle numerose richieste di produzione su licenza da parte di aziende straniere, arrivando ad essere prodotto all'estero in non meno di 14 paesi."}
{"id": "90512", "revid": "110157", "url": "https://it.wikipedia.org/wiki?curid=90512", "title": "L\u00fcen", "text": "L\u00fcen (toponimo tedesco; in romancio \"Leun\", desueto; ) \u00e8 una frazione di 296 abitanti del comune svizzero di Arosa, nella regione Plessur (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 3,49\u00a0km\u00b2; il 1\u00ba gennaio 2013 \u00e8 stato aggregato al comune di Arosa assieme agli altri comuni soppressi di Calfreisen, Castiel, Langwies, Molinis, Peist e Sankt Peter-Pagig.\nInfrastrutture e trasporti.\nL\u00fcen \u00e8 servito dalla stazione di L\u00fcen-Castiel della Ferrovia Retica (linea Coira-Arosa)"}
{"id": "90514", "revid": "125032681", "url": "https://it.wikipedia.org/wiki?curid=90514", "title": "Francisco \u00c1lvarez Mart\u00ednez", "text": "Biografia.\nFrancisco \u00c1lvarez Mart\u00ednez \u00e8 nato il 14 luglio 1925 a Santa Eulalia de Ferro\u00f1es Llanera, principato delle Asturie e diocesi di Oviedo (oggi arcidiocesi), nella parte settentrionale del Regno di Spagna alla fine della Restaurazione borbonica.\nFormazione e ministero sacerdotale.\nHa compiuto gli studi per il sacerdozio presso il seminario di Oviedo, la Pontificia Universit\u00e0 di Salamanca e la Pontificia Universit\u00e0 di Comillas di Madrid dove ha conseguito il dottorato in diritto canonico.\nHa ricevuto l'ordinazione sacerdotale l'11 giugno 1950, ad Oviedo, per imposizione delle mani di Francisco Javer Lauzurica y Torralba, vescovo di Oviedo; si \u00e8 incardinato, ventiquattrenne, come presbitero della medesima diocesi. Oltre a esercitare il ministero pastorale, \u00e8 stato segretario particolare dell'arcivescovo per sette anni, segretario-cancelliere e pro-vicario generale.\nMinistero episcopale.\nIl 13 aprile 1973 papa Paolo VI lo ha nominato, quarantasettenne, vescovo di Tarazona; \u00e8 succeduto a Jos\u00e9 M\u00e9ndez Asensio, trasferito alla sede metropolitana di Pamplona. Ha ricevuto la consacrazione episcopale il 3 giugno seguente, presso la Cattedrale di Nostra Signora dell'Orto a Tarazona, per imposizione delle mani di Luigi Dadaglio, arcivescovo titolare di Lero e nunzio apostolico in Spagna nonch\u00e9 futuro cardinale, assistito dai co-consacrati Pedro Cantero Cuadrado, arcivescovo metropolita di Saragozza, e monsignor M\u00e9ndez Asensio, suo predecessore; durante la stessa cerimonia ha preso possesso della sua sede. Come suo motto episcopale il neo vescovo \u00c1lvarez Mart\u00ednez ha scelto \"Obedentia et pax\", che tradotto vuol dire \"Obbedienza e pace\".\nIl 20 dicembre 1976 papa Paolo VI lo ha trasferito, cinquantunenne, alla sede di Calahorra e La Calzada-Logro\u00f1o; \u00e8 succeduto al sessantottenne Abilio del Campo y de la B\u00e1rcena, dimissionario per motivi di salute dopo ventitr\u00e9 anni di governo pastorale. Ha preso possesso della nuova sede durante una cerimonia svoltasi presso la Cattedrale di Santa Maria Assunta a Calahorra il 16 gennaio 1977.\nIl 12 maggio 1989 papa Giovanni Paolo II lo ha nuovamente trasferito, sessantatreenne, a capo della diocesi di Orihuela-Alicante; \u00e8 succeduto al settantaseienne Pablo Barrachina Estevan, dimissionario per raggiunti limiti d'et\u00e0 dopo aver guidato la diocesi per ben trentacinque anni. Ha preso possesso della diocesi durante una cerimonia svoltasi il 17 giugno successivo presso la Cattedrale del Santissimo Salvatore e Santa Maria ad Orihuela.\nIl 23 giugno 1995 papa Giovanni Paolo II lo ha promosso, sessantanovenne, arcivescovo metropolita di Toledo, assumendo contestualmente il titolo onorifico di primate di Spagna; \u00e8 succeduto al settantasettenne cardinale Marcelo Gonz\u00e1lez Mart\u00edn, dimissionario per raggiunti limiti d'et\u00e0 dopo quasi ventiquattro anni di governo pastorale. Il 29 giugno, giorno della solennit\u00e0 dei Santi Pietro e Paolo, si \u00e8 recato presso la Basilica di San Pietro in Vaticano, dove il papa gli ha imposto il pallio, simbolo di comunione tra il metropolita e la Santa Sede. Ha preso possesso della sede primaziale spagnola durante una cerimonia svoltasi presso la Cattedrale di Santa Mar\u00eda a Toledo il 24 settembre seguente.\nCardinalato.\nIl 21 gennaio 2001, prima dell'Angelus, papa Giovanni Paolo II ha annunciato la sua creazione a cardinale nel concistoro del 21 febbraio seguente; settantacinquenne, \u00e8 stato il ventitreesimo arcivescovo di Toledo consecutivo a ricevere la porpora cardinalizia. Durante la cerimonia, svoltasi alle 10:30 sul sagrato della Basilica di San Pietro in Vaticano, gli sono stati conferiti la berretta, l'anello ed il titolo cardinalizio di Santa Maria \"Regina Pacis\" a Monte Verde, vacante dal 23 marzo 2000, giorno della morte del cardinale indiano Antony Padiyara, arcivescovo maggiore emerito di Ernakulam-Angamaly dei Siro-Malabaresi. Ha preso possesso della sua chiesa titolare durante una cerimonia svoltasi il 20 maggio seguente alle ore 12:00.\nIl 24 ottobre 2002 papa Giovanni Paolo II ha accettato la sua rinuncia dal governo pastorale dell'arcidiocesi di Toledo per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito all'et\u00e0 di settantasette anni; gli \u00e8 succeduto il cinquantasettenne Antonio Ca\u00f1izares Llovera, trasferito lo stesso giorno dalla sede metropolitana di Granada. In seguito si \u00e8 ritirato a Madrid, capitale spagnola.\nDopo la morte di papa Giovanni Paolo II, ha preso parte al conclave del 2005, che si \u00e8 concluso con l'elezione al soglio pontificio del cardinale Joseph Ratzinger, prefetto della Congregazione per la dottrina della fede, con il nome di Benedetto XVI.\nIl 14 luglio 2005, al compimento dell'ottantesimo compleanno, ha perso il diritto di entrare in conclave e ha cessato di essere membro dei dicasteri della Curia romana.\nHa fatto parte del Pontificio consiglio per i laici e del Pontificio consiglio per la promozione dell'unit\u00e0 dei cristiani, precedentemente noto come Segretariato per la promozione dell'unit\u00e0 dei cristiani.\n\u00c8 morto in un ospedale di Madrid il 5 gennaio 2022, all'et\u00e0 di 96 anni. In seguito ai solenni funerali tenutisi due giorni dopo nella cattedrale di Santa Mar\u00eda e presieduti dall'arcivescovo Francisco Cerro Chaves e dall'arcivescovo emerito Braulio Rodr\u00edguez Plaza alla presenza dei cardinali Juan Jos\u00e9 Omella, Ricardo Bl\u00e1zquez P\u00e9rez, Carlos Osoro Sierra e Antonio Ca\u00f1izares Llovera, il defunto cardinale \u00e8 stato sepolto davanti alla cappella della Discesa della Vergine.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "90516", "revid": "110157", "url": "https://it.wikipedia.org/wiki?curid=90516", "title": "Molinis", "text": "Molinis (toponimo tedesco) \u00e8 una frazione di 119 abitanti del comune svizzero di Arosa, nella regione Plessur (Canton Grigioni).\nStoria.\nFino al 31 dicembre 2012 \u00e8 stato un comune autonomo che si estendeva per 13,21\u00a0km\u00b2; il 1\u00ba gennaio 2013 \u00e8 stato aggregato al comune di Arosa assieme agli altri comuni soppressi di Calfreisen, Castiel, Langwies, L\u00fcen, Peist e Sankt Peter-Pagig.\nInfrastrutture e trasporti.\nMolinis \u00e8 servito dalla stazione di Sankt Peter-Molinis della Ferrovia Retica (linea Coira-Arosa)"}
{"id": "90517", "revid": "287204", "url": "https://it.wikipedia.org/wiki?curid=90517", "title": "Francisco Alvarez Martinez", "text": ""}
{"id": "90519", "revid": "110157", "url": "https://it.wikipedia.org/wiki?curid=90519", "title": "Pagig", "text": "Pagig (toponimo tedesco; in romancio \"Pagiai\", desueto; ) \u00e8 una frazione di 63 abitanti del comune svizzero di Arosa, nella regione Plessur (Canton Grigioni).\nStoria.\nFino al 31 dicembre 2007 \u00e8 stato un comune autonomo che si estendeva per 5,25\u00a0km\u00b2; il 1\u00ba gennaio 2008 \u00e8 stato aggregato all'altro comune soppresso di Sankt Peter per formare il nuovo comune di Sankt Peter-Pagig, il quale a sua volta il 1\u00ba gennaio 2013 \u00e8 stato aggregato al comune di Arosa assieme agli altri comuni soppressi di Calfreisen, Castiel, Langwies, L\u00fcen, Molinis e Peist.\nInfrastrutture e trasporti.\nPagig \u00e8 servito dalla stazione di Sankt Peter-Molinis della Ferrovia Retica (linea Coira-Arosa)"}
{"id": "90521", "revid": "110157", "url": "https://it.wikipedia.org/wiki?curid=90521", "title": "Praden", "text": "Praden (toponimo tedesco; ) \u00e8 una frazione di 106 abitanti del comune svizzero di Tschiertschen-Praden, nella regione Plessur (Canton Grigioni).\nStoria.\nFino al 31 dicembre 2008 \u00e8 stato un comune autonomo che si estendeva per 6,40\u00a0km\u00b2; il 1\u00ba gennaio 2009 \u00e8 stato accorpato all'altro comune soppresso di Tschiertschen per formare il nuovo comune di Tschiertschen-Praden."}
{"id": "90522", "revid": "133557", "url": "https://it.wikipedia.org/wiki?curid=90522", "title": "Psicologia umanistica", "text": "La psicologia umanistica, , si sviluppa nell'ambito del pensiero psicologico con una prospettiva sociale agli inizi degli anni settanta negli U.S.A., ad opera di Abraham Maslow e di Carl Rogers, che individuarono nel bisogno di crescita e di affermazione le principali spinte di ogni comportamento umano e nel senso di autostima il presupposto fondamentale dell'equilibrio personale.\nLa definizione di \"psicologia umanistica\", fu coniata nel 1954 da un gruppo di psicologi, guidati da Abraham Maslow, durante l'atto di fondazione dell'Associazione di Psicologia Umanistica, il cui programma prevedeva di \"studiare le dinamiche emozionali e le caratteristiche comportamentali di un'esistenza umana piena e vitale\".\nLa psicologia umanistica affonda le sue radici nella versione americana del romanticismo e nel pensiero del filosofo Ralph Waldo Emerson.\nPrincipi della umanistica.\nIl manifesto della \"Associazione di Psicologia Umanistica\" prevedeva alcuni punti fondamentali:\nGrazie all'iniziativa di Maslow e Rogers nacquero o aderirono nuove correnti psicoterapeutiche (rogeriana, gestalt, bioenergetica, analisi transazionale), che seppur diverse tra loro, serbavano un comune denominatore: l'attenzione sull'emozione e sull'esperienza.\nUn'altra innovazione apportata dalla scuola umanistica consiste in un ampio uso della terapia di gruppo, del gruppo esperienziale e del gruppo d'incontro.\nRogers.\nLa psicologia umanistica prese avvio soprattutto tramite l'opera di Carl Rogers che, nel 1951, con la pubblicazione del libro \"La terapia centrata sul cliente\", ne illustr\u00f2 i fondamenti teorico/pratici: la malattia mentale nelle sue varie forme altro non sarebbe che una distorsione dello sforzo che l'individuo compie per attuare le proprie potenzialit\u00e0. Diversamente, se vi \u00e8 corrispondenza tra gli attributi che il soggetto crede di possedere e quelli che effettivamente possiede, egli potr\u00e0 svilupparsi in modo unitario, autonomo e soddisfacente. Questa piena e totale fiducia nelle capacit\u00e0 di autorealizzazione del cliente \u00e8 definita tendenza attualizzante ed \u00e8 uno dei principi alla base dell'Approccio Centrato sulla Persona. Su tale base, il metodo suggerito da Rogers \u00e8 la Terapia non direttiva, e, nel tenere sempre conto delle tendenze vitali dell'individuo, si limita a creare nel cliente (accompagnandolo con \"empatia\") le condizioni necessarie a favorirne la crescita. Il terapeuta non mostra al cliente il proprio punto di vista, ma assume il punto di vista del cliente che in questo modo si sente meglio compreso e apprezzato e lascia quindi emergere pensieri o sensazioni pi\u00f9 profonde che prima temeva di portare a livello cosciente e verbalizzare.\nL'approccio con il paziente, chiamato cliente per sottolinearne il potere personale di scelta che viene restituito alla persona, deve quindi essere basato su 3 elementi:\nQueste tre elementi sono profondamente intrecciati e complementari, tanto che l'uno senza l'altro risulta inefficace e improduttivo.\nMaslow.\nAbraham Maslow \u00e8 forse il pi\u00f9 brillante esponente di questo movimento, da lui definito \"Terza forza\", in alternativa alle due psicologie allora imperanti, la psicoanalisi classica ed il comportamentismo positivistico.\nL'idea centrale che coagula l'operato di scuole e autori per tanti versi divergenti, nella grande corrente della psicologia umanistica, \u00e8 il tentativo di definire un nuovo concetto di \"salute\". L'individuo \"sano\", in questa prospettiva, sarebbe colui che giunge alla propria \"autorealizzazione\", al pieno sviluppo delle proprie potenzialit\u00e0, colui che diventa ci\u00f2 che \u00e8, e non un semplice \"adattato\". Maslow afferma:\n\"In sostanza respingo deliberatamente la nostra presente, e troppo facile, distinzione tra malattia e salute, almeno per quanto riguarda i sintomi superficiali. Essere ammalati significa forse accusare sintomi? Ebbene, sostengo che la malattia pu\u00f2 consistere nel non accusare alcun sintomo quando dovrei accusarlo. E la salute, significa esser privi di sintomi? Lo nego. Quale dei nazisti ad Auschwitz o a Dachau era in buona salute? Quelli con la coscienza tormentata, o quelli la cui coscienza appariva loro chiara, limpida serena? In quella condizione, una persona profondamente umana era possibile non avvertisse conflitto, sofferenza, depressione, furia e cos\u00ec via? In una parola, se mi direte di avere un problema di personalit\u00e0, prima di avervi conosciuto meglio non sar\u00f2 affatto certo se dovr\u00f2 dirvi 'bene!' oppure 'mi dispiace'\".\nIn questa direzione, lo stesso autore, in \"Motivazione e personalit\u00e0\", ha descritto una serie di tratti che a suo parere connotano le persone in via di autorealizzazione, cio\u00e8 coloro che vanno oltre la 'normalit\u00e0', coloro che sono realmente \"sani\". Questi individui manifestano caratteristiche che vanno da una pi\u00f9 accurata percezione della realt\u00e0 all'assenza di atteggiamenti difensivi e artificiosi, da una fondamentale semplicit\u00e0 e naturalezza, ad una maggiore capacit\u00e0 di distacco e autonomia dall'ambiente, da un'intelligenza critica e creativa, ad una disposizione ad instaurare relazioni pi\u00f9 collaborative, ricche e liberanti, e cos\u00ec via.\nAltri protagonisti.\nAltre scuole psicologiche inquadrabili nel paradigma umanista, o che ne hanno subito l'influenza, sono:"}
{"id": "90523", "revid": "628767", "url": "https://it.wikipedia.org/wiki?curid=90523", "title": "Audrys Juozas Ba\u010dkis", "text": "Biografia.\nNacque da una famiglia di diplomatici. Suo padre Stasys era segretario dell'ambasciata lituana a Parigi quando i russi invasero e occuparono la Lituania, e fu poi rappresentante a Washington del governo lituano in esilio. Dopo il recupero dell'indipendenza, suo fratello Ri\u010dardas \u00e8 stato ambasciatore di Lituania in Francia.\nDato che la famiglia non poteva rientrare in patria per via dell'occupazione sovietica, Audrys crebbe in Francia. Fece gli studi secondari all'istituto Saint-Marie-de-Monceau, poi studi\u00f2 filosofia nel seminario di Saint-Sulpice a Issy-les-Moulineaux. In seguito risiedette a Roma nella Pontificia Accademia Ecclesiastica, dove venne avviato alla carriera diplomatica. Nel contempo studiava alla Pontificia Universit\u00e0 Gregoriana e alla Pontificia Universit\u00e0 Lateranense, dove ottenne il dottorato di diritto canonico.\nRicevette l'ordine sacro il 18 marzo 1961 e nel 1964 entr\u00f2 nel servizio diplomatico della Santa Sede. In tale veste ha servito nelle Filippine, in Costa Rica, in Turchia ed in Nigeria, fino al 1973. Pass\u00f2 poi alla segreteria di Stato, il \"ministero degli affari interni\" della Chiesa, mentre contemporaneamente insegnava diritto diplomatico presso la Pontificia Universit\u00e0 Lateranense.\nIl 5 agosto 1988 fu nominato arcivescovo titolare di Meta e nunzio apostolico nei Paesi Bassi ed il 4 ottobre dello stesso anno papa Giovanni Paolo II gli confer\u00ec l'ordinazione episcopale.\nIl 24 dicembre 1991 fu nominato arcivescovo di Vilnius.\n\u00c8 stato presidente della Conferenza Episcopale Lituana durante due periodi: dal 1993 al 1999 e dal 2002 al 2005.\nFu elevato al rango di cardinale da papa Giovanni Paolo II nel concistoro del 21 febbraio 2001 con il titolo della Nativit\u00e0 di Nostro Signore Ges\u00f9 Cristo a Via Gallia. Partecip\u00f2 in tale veste ai conclavi del 2005 e del 2013.\nIl 5 aprile 2013 papa Francesco accolse la sua rinuncia al governo pastorale dell'arcidiocesi di Vilnius per raggiunti limiti di et\u00e0.\n\u00c8 membro della Congregazione per l'Educazione Cattolica, del Pontificio Consiglio delle Comunicazioni Sociali, della Pontificia Commissione per i Beni Culturali della Chiesa e del Consiglio Speciale per l'Europa della Segreteria Generale del Sinodo dei Vescovi.\nIl 1\u00ba febbraio 2017, al compimento del suo ottantesimo genetliaco, \u00e8 uscito dal novero dei cardinali elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
