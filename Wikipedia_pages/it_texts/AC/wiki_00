{"id": "87754", "revid": "125847093", "url": "https://it.wikipedia.org/wiki?curid=87754", "title": "Impero ottomano", "text": "L'Impero ottomano od osmanico (ufficialmente Sublime Stato ottomano), noto anche come Impero turco (in lingua turca ottomana \u062f\u064e\u0648\u0652\u0644\u064e\u062a\u0650 \u0639\u064e\u0644\u0650\u064a\u0651\u0647\u0654 \u0639\u064f\u062b\u0645\u064e\u0627\u0646\u0650\u06cc\u0651\u0647, \"Devlet-i \u02bfAliyye-i \u02bfOsm\u00e2niyye\"; in turco moderno \"Osmanl\u0131 Devleti\" o \"Osmanl\u0131 \u0130mparatorlu\u011fu\"; ), \u00e8 esistito per 623 anni, dal 1299 al 1922, arrivando al suo apice a controllare buona parte dell'Europa sud-orientale, dell'Asia occidentale e del Nord Africa. Fu uno degli imperi pi\u00f9 vasti della storia e il pi\u00f9 vasto del suo tempo nel XVII secolo. Venne fondato, in continuit\u00e0 con il sultanato selgiuchide di Rum, alla fine del XIII secolo nell'Anatolia nordoccidentale dal guerriero Osman I. Successivamente al 1354, i successori di Osman attraversarono l'Europa e, con la conquista dei Balcani, i beilicati turchi d'Anatolia vennero trasformati in un impero transcontinentale. Nel 1453 gli ottomani misero fine all'impero bizantino grazie alla conquista di Costantinopoli per opera di Maometto II il Conquistatore.\nTra il XVI e il XVII secolo, sotto il regno di Solimano il Magnifico, l'impero arriv\u00f2 all'apice del potere diventando un'entit\u00e0 politica multiculturale, multilinguistica e multietnica che controllava un vastissimo territorio, esteso dai confini meridionali del Sacro Romano Impero alle periferie di Vienna e della Polonia a nord, fino allo Yemen e all'Eritrea a sud; dall'Algeria a ovest fino all'Azerbaigian a est, controllando gran parte dei Balcani, del Vicino Oriente e del Nordafrica. Nei secoli ben sette guerre turco-veneziane caratterizzarono i rapporti tra l'impero ottomano e la Repubblica di Venezia, \"partner\" privilegiati nei commerci ma nemici perenni per il controllo del Mediterraneo ed in particolare della Grecia.\nAvendo Costantinopoli come capitale e un vasto controllo sulle coste del Mediterraneo, l'impero fu al centro dei rapporti tra Oriente e Occidente per circa cinque secoli. Anche dopo la morte di Solimano l'impero continu\u00f2 a mantenere un'economia flessibile e forte per tutto il XVII e gran parte del XVIII secolo; tuttavia, il lungo periodo di pace che and\u00f2 dal 1740 al 1768 comport\u00f2 un certo rallentamento nello sviluppo del suo sistema militare che divenne nel tempo pi\u00f9 arretrato rispetto a quelli in forza ai suoi rivali. Di conseguenza, tra la fine del XVIII e l'inizio del XIX secolo gli ottomani subirono gravi sconfitte militari che li indussero ad avviare un processo completo di riforma e modernizzazione dello stato, noto come \"Tanzimat\". Ciononostante l'impero and\u00f2 incontro a ulteriori perdite territoriali, specialmente nei Balcani dove nacquero nuovi stati indipendenti. Alleatisi con l'Impero tedesco agli inizi del XX secolo nella speranza di sfuggire all'isolamento diplomatico che aveva contribuito alle sue recenti sconfitte, gli ottomani non riuscirono a reggere l\u2019evolversi della geopolitica mondiale del nuovo secolo. Il primo segnale di forte cedimento del longevo impero fu dato in occasione della Guerra Italo-turca del 1911-12, quando il giovane Regno d'Italia sconfisse il vetusto Impero Ottomano ottenendo il controllo della Libia e del Dodecanneso greco. Fu l\u2019inizio di una serie di eventi (guerre balcaniche) che portarono all\u2019indebolimento ed al crollo definitivo dell\u2019impero a seguito della sconfitta nella Grande Guerra. Gli ottomani combatterono infatti nella prima guerra mondiale dalla parte delle potenze centrali; nonostante avessero dimostrato di poter reggere il conflitto, il dissenso interno, sfociato nella rivolta araba, compromise irrimediabilmente la situazione politica. Durante questo periodo, il governo ottomano si macchi\u00f2 di un drammatico genocidio contro gli armeni, gli assiri e i greci del Ponto.\nLa successiva sconfitta dell'impero e l'occupazione di parte del suo territorio da parte delle potenze alleate all'indomani della fine della guerra provocarono la sua spartizione e la perdita dei territori mediorientali, che furono divisi tra il Regno Unito e la Francia. La riuscita guerra d'indipendenza turca contro gli alleati occupanti port\u00f2 all'abolizione del sultanato ottomano e all'emergere della Repubblica di Turchia nel cuore dell'Anatolia.\nStoria.\nFondazione e ascesa dell'Impero ottomano nel XIV secolo.\nCon la fine del Sultanato selgiuchide di Rum (1300 circa), l'Anatolia fu divisa in una moltitudine di Stati indipendenti, cio\u00e8 i beilicati turchi d'Anatolia, abitati perlopi\u00f9 da popolazioni nomadi. A quell'epoca l'Impero bizantino, indebolito, aveva perso molte delle province anatoliche a vantaggio dei beilicati. Uno di essi si trovava nella zona di Eski\u015fehir, nell'Anatolia occidentale, ed era governato dal \"bey\" Osman I (da cui deriva la parola \"ottomano\"), figlio di Ertu\u011frul.\nI possedimenti che Osman aveva ereditato dal padre erano di dimensioni assai contenute, ma vantavano delle potenzialit\u00e0 che il giovane condottiero seppe sfruttare al meglio. Nel 1299 dichiar\u00f2 il suo piccolo regno formalmente indipendente da Sultanato di Rum e si nomin\u00f2 egli stesso primo sultano ottomano. Nel mito della fondazione conosciuto dalla cultura ottomana come \"Sogno di Osman\", il giovane Osman \u00e8 ispirato dal sogno premonitore di un grande impero, rappresentato da un imponente albero le cui radici si espandono in tre continenti e i cui rami coprono il cielo; dalle radici si diramano quattro fiumi: il Tigri, l'Eufrate, il Nilo e il Danubio, e l'albero fa ombra a quattro catene montuose: il Caucaso, il Tauro, l'Atlante e i Monti dei Balcani. Una vera e propria allucinazione di Osman I, che durante il suo sultanato, estese in effetti le frontiere del proprio impero fino ai margini di quello bizantino.\nFin da subito Osman riusc\u00ec a portare a s\u00e9 i migliori comandanti militari disponibili e con loro inizi\u00f2 a compiere scorrerie nei vicini territori cristiani, inaugurando la stagione delle guerre bizantino-ottomane. Nel 1302 i turchi di Osman sconfissero bizantini nella battaglia di Bafeo, mentre sei anni pi\u00f9 tardi conquistano Efeso per poi dilagare verso ovest fino a giungere sulle rive del Mar Nero e del Bosforo.\nIn questo periodo fu creato un formale governo, le cui istituzioni sarebbero cambiate molto nel corso della vita dell'impero. Il governo utilizz\u00f2 il sistema dei \"Millet\", per il quale le minoranze religiose ed etniche avevano il permesso di gestire i propri affari con margini di sostanziale autonomia. Nel 1317 muove insieme all'esercito verso Bursa, che metter\u00e0 sotto assedio. La citt\u00e0 cadr\u00e0 solo nove anni dopo, il 6 aprile del 1326, ma Osman malato morir\u00e0 prima di averci messo piede, ma con la consapevolezza di aver dato vita a una potenza autonoma.\nNel secolo successivo alla morte di Osman I, il dominio ottomano cominci\u00f2 a estendersi sul Mediterraneo orientale e sui Balcani. Il figlio di Osman, Orhan I, conquist\u00f2 la citt\u00e0 di Bursa nel 1326 e la rese nuova capitale dello Stato ottomano. Furono per\u00f2 i discendenti di Orhan a dare magnificenza all'insediamento, erigendo splendidi edifici come la Grande Moschea, la moschea di Bayezid I o il mausoleo verde, grandi esempi dell'architettura ottomana. La caduta di Bursa implic\u00f2 la perdita del controllo bizantino sull'Anatolia nordoccidentale. E dopo Bursa, nel 1337 fu conquistata Nicomedia, a cui seguono negli anni successivi Gallipoli, \u0130psala, Bolay\u0131r, Malkara, Tekirda\u011f. Nel 1354 gli Ottomani superarono lo stretto dei Dardanelli e, sotto la guida del nuovo sultano Murad I, si espansero nella Rumelia, conquistando Adrianopoli (1361), Sofia (1386) e Salonicco ai veneziani nel 1387.\nMurad I, che regn\u00f2 tra il 1359 e il 1389, non \u00e8 celebre solo per i suoi successi militari, ma anche per la capacit\u00e0 con cui seppe organizzare l'impero che stava espandendosi ed in particolare l'esercito. Fu infatti lui a creare il nuovo corpo dei giannizzeri (\"Yeni\u00e7eri\", \"nuova milizia\"), una fanteria composta da soldati di carriera inquadrati in una rigida disciplina che diverranno l\"'\u00e9lite\" militare ottomana e gli artefici di grandi vittorie nei secoli a seguire.\nLa vittoria ottomana in Kosovo nella battaglia della Piana dei Merli, colta nel giugno del 1389, segn\u00f2 il declino dell'Impero serbo e la fine del suo controllo sulla regione, aprendo la strada all'espansione ottomana in Europa. Il giorno della battaglia coincise anche con la morte dei Murad, assassinato dal cavaliere avversario Lazar Hrebeljanovi\u0107, e con la salita al sultanato del figlio Bayezid I. Con la conquista del Kosovo, il baricentro dell'impero si spost\u00f2 verso ovest e con esso anche la capitale ottomana si trasfer\u00ec a Edirne (l'antica Adrianopoli). Segu\u00ec poi la presa dell'Impero bulgaro nel 1393, grazie alla quale gli Ottomani arrivarono a minacciare il Regno d'Ungheria.\nIl mondo occidentale cristiano, pur percependo il pericolo che l'espansione ottomana poteva rappresentare, poco o nulla fece per contrastarla, occupato come era nelle guerre interne. Solo il re d'Ungheria Sigismondo tent\u00f2 di fermarli, ma nel 1396 fu surclassato nella battaglia di Nicopoli, ritenuta l'ultima crociata su larga scala del Medioevo, anche se non combattuta in Terra santa. Bayezid, ebbro dalla vittoria, giunse ad esclamare che \"avrebbe fatto mangiare i suoi cavalli a Roma, sull'altare di san Pietro\". Fedele ai suoi propositi, \"il Fulmine\", come fu soprannominato il sultano (in turco \"yildirim\"), si spinse fino ai confini con la Stiria, prendendo nel frattempo Patrasso e il Peloponneso. Le sue truppe vennero fermate solo dai valacchi nella battaglia di Rovine del 17 maggio 1395.\nQualche anno pi\u00f9 tardi, Bayezid, accarezz\u00f2 l'idea di espugnare la grande metropoli di Costantinopoli, divenuta un obiettivo cruciale. Per questo Bayezid invi\u00f2 al \"basileus\" Manuele II Paleologo un ultimatum, che per\u00f2 non venne accolto; le mire sulla capitale dell'Impero bizantino vennero tuttavia interrotte dai timuridi, i quali, guidati da Tamerlano, avevano invaso l'Anatolia.\nInterregno ottomano e restaurazione.\nT\u012bm\u016br Barlas, conosciuto in Europa come Tamerlano, era un condottiero turco-mongolo, che a partire dal 1370 aveva perseguito una campagna di conquista su larga parte dell'Asia centrale e occidentale, portando alla formazione dell'Impero timuride. Nel 1401 aveva preso Baghdad e questo gli consentiva di guardare verso l'Anatolia. Abbandonato in tutta fretta il proposito di assediare Costantinopoli, Bayezid condusse l'esercito, a marce forzate, incontro a Tamerlano. Lo scontro avvenne il 28 luglio 1402 nella battaglia di Ancyra; l'esercito ottomano, provato dal lungo viaggio percorso in piena estate, venne sbaragliato. Lo stesso Bayezid I fin\u00ec prigioniero dei suoi avversari e morir\u00e0 in cattivit\u00e0 nel marzo dell'anno successivo.\nIn pochissimo tempo, l'impero osmanico collass\u00f2: Tamerlano occupa l'Anatolia, la Bitinia, la Frigia settentrionale, arrivando a saccheggiare Bursa e Smirne. Per motivi sconosciuti, Tamerlano non prosegu\u00ec con la campagna facendo invece ritorno nella sua capitale, Samarcanda, dove morir\u00e0 il 18 febbraio 1405, probabilmente mentre preparava una campagna verso la Cina. Con la scomparsa del grande condottiero, anche l'impero timuride si dissolse; rimasero in vita, tuttavia, i figli di Bayezid I che si ritrovano a possedere un territorio che per dimensioni \u00e8 tornato a essere paragonabile a quello su cui governava il padre del fondatore della dinastia. Ebbe cos\u00ec inizio il periodo conosciuto come \"interregno ottomano\", in cui non vi fu un sultano riconosciuto, ma si assistette a una lunga lotta di potere tra i figli di Bayezid I, Solimano \u00c7elebi, \u0130sa \u00c7elebi, Mehmet, Musa \u00c7elebi e Mustaf\u00e0.\nLa disputa dinastica cess\u00f2 soltanto nel 1413, quando Mehmet I ebbe la meglio sugli altri fratelli e ottenne il titolo di sultano, ripristinando il potere ottomano. Nel 1416, un fraintendimento tra una missione diplomatica della Repubblica di Venezia ed i comandanti Ottomani port\u00f2 alla disfatta totale della flotta ottomana durante la battaglia di Gallipoli. Oltre che di espansione, questo fu un periodo anche di pace con l'impero bizantino con cui vennero strette relazioni diplomatiche e intraprese attivit\u00e0 commerciali. Fu per\u00f2 con il successore Murad II, salito al trono sultanale nel 1421 alla morte del padre, che l'impero ritrov\u00f2 la sua spinta verso un ultroneo ingrandimento e i rapporti con Costantinopoli si guastarono. Cos\u00ec, nel 1422, cinse d'assedio la capitale bizantina che per\u00f2, grazie alle sue imponenti fortificazioni, resistette agli attacchi degli invasori; Murad colse invece il successo nell'assedio di Tessalonica in cui conquist\u00f2 la citt\u00e0 difesa dai veneziani, oltre che dai romei; l'evento sar\u00e0 considerato un antefatto delle Guerre turco-veneziane che vedranno le due potenze contrapposte per quasi tre secoli.\nIn seguito, Murad intraprese campagne militari per riconquistare i territori dei Balcani, come Salonicco, la Macedonia e il Kosovo. Il 10 novembre 1444, nella battaglia di Varna, Murad II surclass\u00f2 un'armata congiunta polacca e ungherese, guidata da Ladislao re di Polonia e Ungheria e J\u00e1nos Hunyadi. Questa risult\u00f2 la battaglia finale della crociata di Varna, lanciata da papa Eugenio IV contro gli ottomani. J\u00e1nos Hunyadi prepar\u00f2 un altro grosso contingente (composto da forze magiare e valacche) per attaccare i Turchi, ma nel 1448 fu sconfitto di nuovo da Mur\u0101d II nella seconda battaglia del Kosovo.\nMaometto II conquista Costantinopoli.\nIl figlio di Mur\u0101d II, Maometto II, sal\u00ec al trono il 17 febbraio 1451 intraprendendo, almeno inizialmente, una politica molto prudente rinnovando il 10 settembre dell'anno successivo la pace con la Repubblica di Venezia. Ad ogni modo, poco dopo dette inizio all'impresa che gli varr\u00e0 il soprannome di \"F\u0101ti\u1e25\" (il conquistatore). Dopo aver riorganizzato lo Stato e l'esercito, in particolare l'artiglieria e la flotta, mise sotto assedio la citt\u00e0 di Costantinopoli che cadde, il 29 maggio 1453, dopo quasi due mesi. Fu il crollo definitivo dell'Impero romano d'Oriente, evento che secondo alcuni storici coinciderebbe con la fine del Medioevo. Una volta conquistato il centro urbano, che diverr\u00e0 la capitale dell'impero ottomano con il nome di Istanbul, Maometto intraprese iniziative per ridarle lustro e ripopolarla. Dopo aver fatto abbattere le mura e distruggere i cannoni, il sultano permise agli abitanti cristiani superstiti di preservare i propri beni e le proprie chiese; ai mercanti genovesi venne concesso libero accesso alla loro colonia di Galata, mentre il 18 aprile 1454 venne stipulato un nuovo trattato di pace con Venezia, con il quale si riconosceva la reciproca libert\u00e0 di effettuare scambi commerciali e, da allora in avanti, a Costantinopoli ci sarebbe stato un Bailo inviato dalla Serenissima.\nDopo la presa di Costantinopoli, solo la resistenza degli ungheresi nell'assedio di Belgrado del 1456 permise una pausa di circa 70 anni nell'espansione verso i regni d'Europa. Ci\u00f2 non imped\u00ec a Maometto II di annettere la Grecia (1456), la Morea (1460), la parte di Anatolia non ancora sottomessa (1472), le colonie genovesi del Mar Nero (1475) e l'Albania (1481). Nel 1480 il sultanato ottomano continu\u00f2 a tentare l'espansione verso l'Europa, ma senza successo, prima assediando l'isola di Rodi e successivamente combattendo a Otranto.\nMaometto II mor\u00ec il 4 maggio 1481 aprendo cos\u00ec la contesa sulla successione da parte dei suoi due figli Bayezid II e Cem. Cem si alle\u00f2 con i mammelucchi, preoccupati dell'espansione osimanica, per contestare l'incoronazione del fratello. Dopo aver colto alcune vittorie, riusc\u00ec a occupare Bursa; Cem venne sconfitto e trov\u00f2 rifugio in Egitto e da l\u00ec si consegn\u00f2 ai Cavalieri di Rodi. Dopo un'iniziale alleanza, i cavalieri lo imprigionarono per poi consegnarlo a papa Innocenzo VIII che si serv\u00ec di lui, e della minaccia di liberarlo, per contrastare Bayezid II. Cem morir\u00e0 a Capua nel 1495. Nel frattempo continuarono i contrasti tra la dinastia burgita dei mammelucchi e gli ottomani. Il sultano mammelucco Qaytbay arriv\u00f2 a entrare in Cilicia, costringendo Bayezid ad accettare una pace nel 1491 che consolidava i confini tra le due potenze a sfavore di Istanbul.\nIn siffatta situazione, Bayezid II si dimostr\u00f2 un uomo privo di quell'indole guerriera che aveva contraddistinto i suoi predecessori e che era attesa dal suo potente esercito, composto all'epoca da una forza di 10- giannizzeri. Per perseguire la pace, il sultano arriv\u00f2 anche a trattare con le potenze cristiane, suscitando il malcontento tra i suoi sudditi: la sua debolezza favor\u00ec lo scoppio di una guerra civile tra i due suoi figli, \u015eehzade Ahmet e Selim. Il risultato fu l'abdicazione del sultano, avvenuta nel 25 aprile 1512, e la salita al potere del figlio cadetto Selim I.\nEspansione dell'Impero sotto Selim I.\nDopo l'abdicazione di Bayezid II, il figlio Selim I ne prese il posto. Il nuovo sultano si dimostr\u00f2 fin da subito ben diverso dal padre, mettendosi in luce per la risolutezza e la ferocia delle sue azioni: spietato e risoluto, si guadagn\u00f2 in occidente il poco desiderabile soprannome di \"Crudele\" (anche se in patria era soprannominato \"il Ponderato\"). In primis, stermin\u00f2 tutti i suoi fratelli, mettendo cos\u00ec fine alla guerra civile in corso dal 1509 al 1512 e che aveva messo in ginocchio l'Impero, poi fece avvelenare suo padre.\nImponendosi cos\u00ec sul trono, Selim cominci\u00f2 a volgere la sua attenzione verso quello che considerava il principale nemico, ovvero l'Impero safavide. Quest'ultimo, guidato dallo Sci\u00e0 Isma'il I, aveva conquistato la citt\u00e0 santa di Baghdad nel 1508 e regnava sulle terre oggi appartenenti all'Iraq e all'Iran. I safavidi, inoltre, avevano aderito alla corrente sciita nell'Islam, considerata dagli ottomani sunniti una vera e propria eresia. Deciso a combatterli, Selim per prima cosa si assicur\u00f2 tramite un'intensa attivit\u00e0 diplomatica la pace con l'Ungheria, con la Repubblica di Venezia e con Ragusa, per poi preparare la spedizione.\nLa campagna che inizi\u00f2 nel 1514 scaten\u00f2 le guerre ottomano-persiane protrattesi fino al XIX secolo. Il primo scontro tra i due eserciti avvenne il 23 agosto dello stesso anno nella battaglia di Cialdiran, dove i giannizzeri di Selim, aiutati da un'efficiente artiglieria, prevalsero: lo stesso sci\u00e0 Ism\u0101\u02bf\u012bl I venne ferito e riusc\u00ec a fuggire per il rotto della cuffia. Cos\u00ec, il 5 settembre, Selim pot\u00e9 fare il suo ingresso trionfale a Tabriz e da l\u00ec, l'anno seguente, arriv\u00f2 a impossessarsi di parte dell'Anatolia e dell'attuale Kurdistan.\nGrazie a queste vittorie, a quel punto, Istanbul si mostrava agli occhi del mondo come una grossa potenza, ben superiore ai suoi vicini correligionari. Il successivo regno a farne le spesa fu la dinastia burji a capo dei mamelucchi localizzata nell'odierno Egitto e su parte della Siria. La battaglia di Marj Dabiq del 24 agosto 1516 assunse il ruolo di scontro decisivo per aprire in seguito le porte di Aleppo e Damasco a Selim, accolto alla stregua di un liberatore dalla popolazione, esausta dopo anni di rigido dominio. Nel frattempo il \"gran visir\" Hadim Sinan Pasci\u00e0 estendeva ancora di pi\u00f9 i confini dell'impero conquistando Ramallah, Gaza e l'importantissima Gerusalemme.\nIl 27 gennaio 1517 cadeva la citt\u00e0 de Il Cairo, mettendo fine al suo ruolo di capitale: l'Egitto diveniva una semplice provincia di un impero che aveva oramai assunto vastissime dimensioni. Sottomesso il Sultanato mamelucco, Selim pot\u00e9 catturare e deporre il califfo abbaside Al-Mutawakkil III e proclamarsi lui stesso successore di Maometto, alla guida politica e spirituale della comunit\u00e0 islamica universale (\"al-Umma al-isl\u0101miyya\"), protettore dei Luoghi santi di Mecca e Medina.\nApogeo: l'et\u00e0 di Solimano il Magnifico.\nMorto Selim, gli successe nel 1520 il figlio Solimano I che verr\u00e0 conosciuto nel mondo occidentale con l'appellativo di \"Magnifico\"; sotto di lui l'impero conoscer\u00e0 probabilmente la sua stagione migliore. Il sultanato di Solimano part\u00ec subito con grandi campagne militari che lo videro conquistare Belgrado nel 1521, strappare l'anno seguente Rodi ai Cavalieri di San Giovanni, e nel 1526 trionfare alla battaglia di Moh\u00e1cs, in cui super\u00f2 il re d'Ungheria e Boemia Luigi II, caduto in combattimento. Queste vittorie, inanellate nel contesto pi\u00f9 ampio delle guerre ottomano-ungheresi, permisero agli ottomani di stabilire il proprio dominio turco nelle parti meridionali e centrali del Regno di Ungheria, incutendo forti timori nella cristianit\u00e0 trovatasi divisa al proprio interno e impreparata ad affrontare la minaccia osmanica.\nUna prima battuta di arresto della politica espansionistica di Solimano avvenne nel 1529 quando, in occasione di una sua campagna contro i cristiani, prosegu\u00ec verso Vienna, assediando l'odierna capitale austriaca senza per\u00f2 riuscire a prenderla. Nel 1532 Solimano lanci\u00f2 un altro attacco alla citt\u00e0, ma a causa delle resistenze incontrate nell'assedio di G\u00fcns dovette rinunciare ancora una volta all'impresa: si tratt\u00f2 di una vittoria per i cristiani dal forte spessore simbolico. Nel 1541, dopo un lungo e cruento assalto, cadde invece in mano turca Buda, la florida capitale ungherese. Dopo la caduta dei maggiori agglomerati urbani magiari e slavi in mano turca (tra cui le sopraccitate Belgrado e Buda, oltre a P\u00e9cs), molti Stati danubiani patteggiarono la sottomissione formale alla Porta (impegnandosi al pagamento di una tassa), in cambio di una pressoch\u00e9 completa libert\u00e0 di azione. Cos\u00ec fecero, tra gli altri, la Repubblica di Ragusa, il Montenegro, il Principato di Transilvania (indipendente dopo la caduta del regno d'Ungheria), la Moldavia e la Valacchia.\nSolimano nelle sue guerre contro il Sacro Romano Impero trov\u00f2 come alleato la Francia di Francesco I, anch'essa ostile al dominio degli Asburgo. L'effimera conquista francese di Nizza (1543) e della Corsica (1553) fu un'impresa comune delle forze di Francesco I e di Solimano, e fu diretta dagli ammiragli ottomani Khayr al-Din Barbarossa e Dragut. Un mese prima, l'artiglieria francese aveva sostenuto gli Ottomani durante l'assedio di Esztergom. Dopo la successiva avanzata dei turchi, nel 1547 Ferdinando I d'Asburgo riconobbe ufficialmente il dominio ottomano dell'Ungheria.\nSolimano non si occup\u00f2 di espandere l'Impero solo a spese delle popolazioni cristiane, ma guid\u00f2 personalmente tre campagne tra il 1532 e il 1555 a est contro l'Impero safavide che governava sulla Persia e sull'attuale Iraq e Iran. Bench\u00e9 quest'ultimi fossero anch'essi di religione musulmana, erano per\u00f2 aderenti allo sciismo, considerato dagli ottomani sunniti una vera e propria eresia. I successi di Solimano nelle campagne orientali portarono all'annessione di Baghdad e alla pace di Amasya del 1555 con cui i safavidi si impegnavano a rispettare i nuovi confini e a cessare le persecuzioni contro i pellegrini sunniti ottomani. Questo risultato confer\u00ec a Solimano enorme popolarit\u00e0 tra i suoi sudditi, che lo considerarono un vero e proprio campione dell'Islam, in grado di portare la parola del profeta oltre i confini, sottomettendo infedeli ed eretici.\nL'et\u00e0 di Solimano non \u00e8 ricordata solo per i suoi successi militari e le annessioni territoriali, ma anche perch\u00e9 si tratt\u00f2 di un periodo di grande splendore in ogni ambito. Se in occidente era conosciuto come \"il Magnifico\", in patria era noto come \"kanuni\", ovvero il legislatore, per la sua intensa attivit\u00e0 volta a regolare la vita dei suoi sudditi. Grazie anche al suo \"Gran Mufti\" Ebussuud Efendi, Solimano riform\u00f2 la legislazione per adattarla a un impero in rapido cambiamento; il codice delle leggi che ne scatur\u00ec divenne noto come \"kanun-i Osmani\" (\u0642\u0627\u0646\u0648\u0646 \u0639\u062b\u0645\u0627\u0646\u06cc), o \"leggi ottomane\" e rimase in vigore per oltre trecento anni. Anche la letteratura speriment\u00f2 un periodo d'oro (lo stesso Solimano si dilett\u00f2 nella poesia), nell'artigianato e nelle arti; il grande architetto Mi'm\u0101r Sin\u0101n dette un forte impulso all'architettura, ridisegnando i panorami di molte roccaforti dell'impero, realizzando moschee di grande eleganza come la celebre Suleymaniye. Solimano favor\u00ec la scienza e l'istruzione; durante il suo impero vennero finanziate moltissime madrase dove si insegnava grammatica, metafisica, filosofia, giurisprudenza, astronomia e astrologia, senza che vi fossero quelle interferenze religiose che portarono alla crisi dello studio delle scienze nei secoli successivi.\nOrmai malato, Solimano si spense nella sua tenda nella notte tra il 5 e il 6 settembre del 1566 mentre i suoi giannizzeri assediavano Szigetv\u00e1r. A lui successe nel sultanato il figlio Selim II dopo che gli altri figli, avuti dalle due mogli H\u00fcrrem e Mahidevran, erano stati assassinati affinch\u00e9 vi fosse un solo legittimo successore; una pratica spietata ma consuetudinaria nella dinastia ottomana. Sebbene Solimano abbia giocato un ruolo fondamentale nei successi dell'impero, non si deve comunque dimenticare il contributo dei suoi molti funzionari e \"visir\" che componevano il \"d\u012bw\u0101n\", fra tutti i suoi \"gran visir\" Pargali Ibrahim Pasci\u00e0, R\u00fcstem Pasci\u00e0 e Sokollu Mehmed Pasci\u00e0. Alla fine del suo regno, l'impero contava 15 milioni di abitanti, i suoi confini si estendevano da Vienna a Baghdad e attraverso l'Africa settentrionale, la flotta rappresentava una notevole potenza navale come non lo era stata mai negli anni precedenti controllando gran parte del Mar Mediterraneo, e Istanbul appariva come un attore significativo, e soprattutto accettato, dello scacchiere europeo.\nLa seconda met\u00e0 del XVI secolo: la conquista di Cipro e la Lunga Guerra.\nDurante il suo regno, Selim II non riusc\u00ec a dimostrare di essere all'altezza del padre lasciando l'idea di un sultano non particolarmente competente, tanto che egli stesso soleva evitare di sedersi sullo stesso trono occupato da Solimano, giudicandosi indegno. Nonostante le asperit\u00e0, l'impero non and\u00f2 in crisi anche grazie al gran visir Sokollu Mehmed Pasci\u00e0, detentore di fatto del potere e personaggio di grandi capacit\u00e0. La morte di Solimano aveva comunque messo in fibrillazione le frontiere con i cristiani: a seguito di scontri a fronti alterni in Rumelia, l'impero sigl\u00f2 il 17 febbraio 1568 con l'imperatore Massimiliano II d'Asburgo il trattato di pace di Adrianopoli, della durata di otto anni, ma che si protrasse per circa 25.\nNegli stessi anni le truppe ottomane erano impegnate nello Yemen e nei confini orientali dove incalzava lo zar Ivan IV di Russia. Proprio nel tentativo di riconquistare Astrachan' togliendola a Ivan, i turchi iniziarono a costruire un canale tra Don e Volga per facilitare il movimento dell'esercito, un'impresa che dovette tuttavia essere abbandonata. La campagna militare pi\u00f9 importante intrapresa sotto il regno di Selim riguard\u00f2 per\u00f2 la guerra di Cipro, combattuta tra il 1570 e il 1573. Le ingenti forze messe in campo dagli ottomani gli permisero di strappare l'isola alla Repubblica di Venezia ma non senza difficolt\u00e0, tanto che il generale Lala Kara Mustafa Pasci\u00e0 dovette impiegare oltre un anno e perdere circa uomini per conquistare, il 1\u00ba agosto 1571, la citt\u00e0 di Famagosta, provocando la reazione del mondo cristiano in seguito alle crudelt\u00e0 effettuate durante l'assedio della citt\u00e0. Gli ottomani subirono una pesantissima battuta d'arresto per mano di una coalizione di stati cristiani, nota come Lega Santa, nella celeberrima battaglia navale di Lepanto, combattuta il 5 ottobre 1571. Nonostante la completa distruzione della flotta turca, tale fallimento non rappresent\u00f2 nel lungo periodo un insormontabile problema per gli ottomani, se si considera che in poco tempo riuscirono a ripristinare le perdite, tanto che nel 1573 persuasero Venezia a rinunciare formalmente a Cipro, e due anni pi\u00f9 tardi conquistarono Tunisi ai danni dell'impero spagnolo.\nNel frattempo, nel 1574, Selim si era spento e gli era subentrato il figlio Murad III, che a sua volta lasci\u00f2 il titolo di sultano alla sua morte, avvenuta nel 1595, al primogenito Mehmet III, rimasto sul trono fino al 1603. Entrambi i capi di stato si occuparono solo marginalmente del governo, delegando gran parte del potere alla cerchia dei loro favoriti e alle proprie madri (\"Valide Sultan\") e regine-consorti (\"haseki\"), portando l'impero a vivere l'apice di quello che verr\u00e0 chiamato il sultanato delle donne. Anche l'autorit\u00e0 del gran visir venne assai limitata: morto Sokollu assassinato nel 1579, i suoi successori rimasero tutti in carica per pochissimi mesi, tanto che in 25 anni se ne contarono 23 diversi, generando un'instabilit\u00e0 politica che destabilizz\u00f2 a lungo la sicurezza interna. Nel corso di questo protratto periodo di malagestione, le strutture burocratiche e militari affinate nei decenni precedenti risultarono sotto sforzo. Gradualmente, gli ottomani rimasero indietro rispetto agli europei in termini di tecnologia militare, mentre l'innovazione, che aveva rinvigorito l'espansione dell'Impero, fu soffocata da un crescente conservatorismo religioso e intellettuale.\nLe province si trovarono spesso in uno stato di agitazione; nel 1603 alcune sommosse scoppiarono perfino nella capitale mentre, tra il 1578 e il 1590, venne combattuta una sanguinosa guerra contro l'Iran che inizialmente vide gli ottomani primeggiare con la conquista della Georgia, dell'Azerbaigian e della messa in armi di una flotta nel mar Caspio. Tuttavia, una nuova guerra combattuta tra il 1603 e il 1618 vide lo sci\u00e0 \u02bfAbb\u0101s I il Grande riconquistare i territori riportando i confini con gli ottomani a quelli del 1576.\nAlla fine del XVI secolo, anche il confine con l'occidente cristiano appariva in subbuglio. In risposta alle continue incursioni delle truppe \"akinci\" irregolari ottomane, l'imperatore Rodolfo II d'Asburgo ritratt\u00f2 la pace e dette inizio alla guerra dei tredici anni d'Ungheria (chiamata anche \"Lunga Guerra\"), infliggendo una pesante sconfitta agli avversari nella battaglia di Sisak combattuta il 22 giugno 1593. Questi gravi insuccessi iniziali spinsero il sultano Mehmet III a prendere personalmente il comando dell'esercito, riuscendo a conquistare celermente la rocca di Eger in Ungheria. Nella battaglia di Keresztes (24-26 ottobre 1596) le forze combinate dell'Arciduca d'Austria Massimiliano III e di Sigismondo B\u00e1thory vennero inaspettatamente sconfitte dai turchi guidati dal giovane sultano. Nonostante la guerra volgesse a favore degli ottomani, i lunghi anni di combattimenti e la sempre maggiore necessit\u00e0 di costose armi da fuoco avevano prosciugato le finanze imperiali, cos\u00ec il nuovo sultano Ahmed I, salito al trono nel 1603, decise di firmare con gli Asburgo la pace di Zsitvatorok. Tuttavia, una volta che i guerrieri vennero smobilizzati, si diedero al brigantaggio, giungendo infine alla rivolta dei Celali (1595-1610), che provoc\u00f2 diffusi fenomeni anarchici in Anatolia tra il XVI e il XVII secolo. Con la popolazione dell'impero che raggiunse i 30 milioni attorno al 1600, la mancanza di terre caus\u00f2 ulteriori pressioni sul governo.\nDifficolt\u00e0 degli inizi del XVII secolo e il breve regno di Murad IV.\nPer molti storici, la pace di Zsitvatorok firmata l'11 novembre 1606 dal sultano Ahmed I rappresent\u00f2 un punto di svolta nei rapporti diplomatici tra Impero ottomano e Sacro romano impero, in quanto per la prima volta gli ottomani accettavano di riconoscere una parit\u00e0 di rango e dignit\u00e0 ai sovrani asburgici, senza esigere tributi come era avvenuto in precedenza. Per il resto, il trattato prevedeva il ritorno alle frontiere precedenti al conflitto, ma segnava anche la definitiva incapacit\u00e0 ottomana di espandersi ai danni dell'occidente cristiano.\nL'impegno degli ottomani contro gli Asburgo lasci\u00f2 indebolite le frontiere con i safavidi di Persia i quali, sotto la guida dello sci\u00e0 \u02bfAbb\u0101s I, riuscirono a strappare al controllo della Sublime Porta la Georgia, l'Azerbaigian e invasero l'Anatolia orientale a seguito del trionfo nella battaglia di Urmia nel settembre 1605. Il trattato di Nasuh Pasha, stipulato il 20 novembre 1612, mise fine al conflitto tra le due potenze musulmane, con gli ottomani che cedevano ai persiani la sovranit\u00e0 su tutto il Caucaso, riportando i confini a quelli stabiliti nella pace di Amasya del 1555. Meglio andarono i rapporti diplomatici con gli stati europei, grazie alla stipula di capitolazioni con Inghilterra, Paesi Bassi, Francia e Repubblica di Venezia, confermando che l'impero godeva ancora di prestigio in politica estera e commerciale. Il 23 settembre 1617, il \"beylerbey\" (governatore) Iskender Pasci\u00e0 negozi\u00f2 vantaggiosamente la pace di Busza con cui terminava la guerra di successione moldava, che aveva visto l'impero ottomano contrapposto alla Confederazione polacco-lituana desiderosa di espandere il proprio potere fino al Danubio. Nonostante la pace avesse imposto alla confederazione di rinunciare a ogni pretesa sui principati danubiani, nel 1620 ci\u00f2 venne disatteso con la ripresa della contesa sulla Moldavia e sull'Ucraina, dando inizio alla prima guerra polacco-ottomana che tuttavia si concluse l'anno seguente senza che vi fossero modifiche territoriali.\nNel 1617 il pio sultano Ahmed I, ricordato anche per aver fatto erigere la celebre \"Sultanahmet camii\" (detta \"moschea blu\"), mor\u00ec lasciando un impero in crisi lacerato da una crescente corruzione negli apparati burocratici statali e dall'indisciplina nelle file dell'esercito. A lui succedette il fratello Mustafa I che, subito l'anno successivo, venne deposto, poich\u00e9 considerato affetto da demenza, in favore del suo giovane nipote Osman II. Osman si dimostr\u00f2 un sultano energico, ben diverso dai suoi pi\u00f9 immediati predecessori. Dopo aver guidato personalmente l'esercito contro i polacchi, inizi\u00f2 a introdurre sostanziali riforme nell'amministrazione, iniziando un processo di \u201cturchizzazione\u201d di queste mettendo in discussione l'antica pratica del \"devscirme\", limitando il potere degli ulema e dei giannizzeri. Queste iniziative crearono un forte malcontento tra molte personalit\u00e0 dell'impero, che sfoci\u00f2 nell'arresto e assassinio del sultano nel 1622; l'instabile ma innocuo Mustafa I venne rimesso sul trono dell'impero.\nMa anche questa volta il regno di Mustafa dur\u00f2 poco meno di un anno: nel 1623 venne nuovamente deposto e imprigionato dal fratello di Osman II, che diverr\u00e0 il nuovo sultano con il nome di Murad IV. Poich\u00e9 Murad aveva solamente undici anni, per la prima parte del suo regno il potere fu esercitato dai suoi diversi tutori e soprattutto da sua madre, la potente K\u00f6sem Sultan, che di fatto govern\u00f2 l'impero. Approfittando di questo periodo di debolezza politica, lo sci\u00e0 \u02bfAbb\u0101s I torn\u00f2 ad attaccare gli ottomani scatenando una guerra che si protrasse tra il 1623 e il 1639 durante la quale riusc\u00ec, nel gennaio 1624, a prendere Baghdad, facendo strage degli abitanti sunniti e spingendosi fino al Kurdistan. Nel frattempo, all'interno dell'impero le ribellioni sono all'ordine del giorno: Rumelia, Crimea, Egitto, Yemen, Libano e Costantinopoli sono teatri di aspre sommosse. Gli insorti chiesero la deposizione del sultano, arrivando a mettere a repentaglio la sua stessa incolumit\u00e0 e assassinando il gran visir Haf\u0131z Ahmed Pasha.\nDa quel momento, il ventiduenne Murad IV cambi\u00f2 totalmente atteggiamento, iniziando a governare personalmente l'impero con risolutezza e le sue riforme portarono in poco tempo a instaurare l'ordine e a rafforzare l'impero. Dopo aver combattuto una breve guerra contro la Polonia tra il 1633 e il 1634, Murad partecip\u00f2 a una campagna di successo contro i Safavidi in Armenia e Azerbaigian, anche se i territori conquistati vennero persi poco dopo. Nel 1638 riconquista Baghdad dopo soli 39 giorni di assedio, costringendo lo sci\u00e0 Safi di Persia a sottoscrivere il trattato di Zuhab, concluso il 17 maggio 1639, con il quale venne definito il confine ottomano-persiano con l'Iraq che passava in maniera permanente agli ottomani. Murad IV mor\u00ec a 27 anni, a causa di una cirrosi, nel 1640; il suo regno non \u00e8 ricordato solo per i successi militari e per aver ristabilito l'ordine nell'impero, ma anche per le sue riforme volte a restaurare le tradizioni religiose e morali legate all'Islam: band\u00ec gli alcolici, tabacco e il caff\u00e8, fece chiudere le taverne considerate un luogo ove si fomentavano le ribellioni; applic\u00f2 una giustizia dura, talvolta definita crudele; bench\u00e9 avesse favorito l'arte e la letteratura, mise dei limiti ben fermi alla libert\u00e0 di espressione. Assieme ai suoi consiglieri, fu anche in grado di riformare l'economia e la politica per far riguadagnare loro i fasti ormai perduti.\nA Murad IV succedette Ibrahim I il quale si disinteress\u00f2 completamente del governo, molti lo ritennero pure affetto da una malattia mentale; il governo venne tenuto dalla madre K\u00f6sem Sultan e dal gran visir Kemanke\u015f Kara Mustafa Pasci\u00e0 che tuttavia verr\u00e0 successivamente destituito e giustiziato agli inizi del 1644. Con la morte del gran visir e con un sultano mentalmente instabile, l'impero sprofond\u00f2 nel caos: nel 1645 scoppi\u00f2 la guerra di Candia contro Venezia; le finanze andarono in crisi e non fu possibile pagare regolarmente i membri dell'esercito. La situazione drammatica port\u00f2 alla destituzione del sultano e al suo assassinio; sal\u00ec dunque sul trono il figlio Mehmed IV di soli sei anni portando a un nuovo capitolo del \u201csultanato delle donne\u201d. Il potere venne infatti detenuto dalla madre, Turhan Hatice Sultan, che era riuscita a fare uccidere la rivale K\u00f6sem Sultan, nonna del sultano. Tuttavia, non fu possibile instaurare un governo autorevole e stabile, tanto che tra il 1644 e il 1656 si succedono ben 18 gran visir, dei quali quattro vennero giustiziati e 11 destituiti. Il deficit dell'impero raggiunse la ragguardevole cifra di 150 milioni di aspre, le rivolte tra i giannizzeri e i \"sipahi\" erano frequenti come quelle che coinvolsero i cittadini appartenenti a diverse cooperazioni. Ad aggravare la situazione, gli ulema spinsero verso una politica conservatrice, rifiutando qualsiasi apertura verso la modernit\u00e0 e qualsiasi tentativo di riforma, aggravando lo stato di arretratezza dell'impero che gi\u00e0 iniziava a profilarsi.\nIntanto nella guerra in corso contro Venezia l'impero ottomano subisce pesanti sconfitte: vengono perse Samotracia, Lemno, Tenedo e, nel 1656, la Serenissima arriv\u00f2 a bloccare lo stretto dei Dardanelli seminando il panico a Costantinopoli nel timore di un possibile attacco alla citt\u00e0, con conseguente impennata dei prezzi. Il sultano, incapace di fronteggiare la situazione, decise di affidarsi a Mehmet K\u00f6pr\u00fcl\u00fc nominandolo gran visir, incarico che accett\u00f2 solamente dopo aver ottenuto pieni poteri; Mehmet era il capostipite della famiglia K\u00f6pr\u00fcl\u00fc che vedr\u00e0 ben sei suoi appartenenti divenire gran visir dell'impero ottomano nel corso del tempo.\nL'epoca dei K\u00f6pr\u00fcl\u00fc.\nIl nuovo gran visir si dimostr\u00f2 all'altezza del difficile compito inaugurando, con il suo governo, un periodo pi\u00f9 che ventennale caratterizzato da una ritrovata stabilit\u00e0 e da un riordino amministrativo, anche a costo di un frequente ricorso alla pena di morte per sedare le rivolte. Mehmet K\u00f6pr\u00fcl\u00fc \u00e8 anche ricordato per aver favorito la costruzione di numerosi edifici religiosi, come la Moschea di Yeni Valide a Costantinopoli. Nell'estate del 1660, un vasto incendio colp\u00ec proprio la capitale e le cui cronache raccontano della perdita di abitanti, case e 300 palazzi, cio\u00e8 all'incirca i due terzi della citt\u00e0.\nPrima della sua morte, avvenuta nel 1661, Mehmet riusc\u00ec a far nominare come suo successore alla carica di gran visir il figlio Faz\u0131l Ahmed K\u00f6pr\u00fcl\u00fc; continuatore della politica paterna, affianc\u00f2 la rigida gestione del potere a un mecenatismo verso scrittori ed artisti, tanto da essere il fondatore della biblioteca K\u00f6pr\u00fcl\u00fc, ancora oggi una delle pi\u00f9 importanti della Turchia. Ma fu in politica estera che Faz\u0131l Ahmed ottenne i suoi pi\u00f9 limpidi successi: nel 1664 port\u00f2 il sultano Maometto IV a firmare la vantaggiosa pace di Eisenburg con la quale si concluse la quarta guerra austro-turca, mentre cinque anni pi\u00f9 tardi conquist\u00f2 l'isola di Creta dopo un lunghissimo assedio. Con il trattato di \u017burawno dello stesso anno l'impero ottomano acquisisce il controllo della Podolia e vengono intrecciate relazioni diplomatiche con lo zar di Russia, cos\u00ec come si rinnovano le capitolazioni con Francia, Inghilterra e Olanda.\nNel 1676 alla carica di gran visir viene nominato Kara Mustafa Pasci\u00e0, descritto dagli storici come \u201cAmbizioso, autoritario, ma anche avido di denaro e profondamente xenofobo. Colpisce gli ambasciatori e i mercanti stranieri con soprusi e pesanti ammende, prendendo a pretesto ogni minimo incidente, per procurar loro difficolt\u00e0\u201d. La sua ambizione lo porter\u00e0 a intraprendere campagne militari di scarso successo contro i russi e, nel 1683, a condurre un'enorme armata di uomini al secondo assedio ottomano di Vienna, nella guerra austro-turca. Prima dell'assalto finale, le forze ottomane furono spazzate via dagli alleati degli Asburgo nella battaglia di Vienna, tanto che il sultano Maometto IV verr\u00e0 convinto a deporre Kara Mustafa e a nominare al suo posto Kara \u0130brahim Pasci\u00e0.\nCon la sconfitta di Vienna, l'impero ottomano dovette fronteggiare una coalizione tra paesi cristiani. In questo contesto venne combattuta tra il 1684 e il 1699 la guerra di Morea che si concluse con la perdita del Peloponneso a favore di Venezia. Nel 1687 la sconfitta occorsa nella battaglia di Moh\u00e1cs contro gli Asburgo, che apr\u00ec loro la conquista di Belgrado nel pi\u00f9 ampio contesto della quinta guerra austro-turca, gett\u00f2 l'impero turco nel caos che port\u00f2 la sostituzione del sultano Maometto IV con il fratello Solimano II, ma sar\u00e0 la nomina a gran visir dell'energico Bekri Mustafa Pasci\u00e0 a sedare le rivolte.\nDue anni pi\u00f9 tardi la carica di gran visir torna nelle mani della famiglia K\u00f6pr\u00fcl\u00fc con Faz\u0131l Mustafa Pasci\u00e0 il quale, tuttavia, morir\u00e0 nel 1691 durante la disastrosa Battaglia di Slankamen, ma non prima di aver imposto Ahmed II come successore di Solimano II. Sultano di scarse capacit\u00e0, Ahmed muore il 6 febbraio 1693 e viene sostituito da Mustafa II di indole ben diversa. Il nuovo sultano, infatti, governa con fermezza, riduce le spese pubbliche, contrasta la galoppante inflazione, ristabilisce ordine nell'esercito e rimoderna la flotta con la quale sconfigger\u00e0 i veneziani per ben due volte. Tuttavia, nel 1696 dovette cedere Azov allo zar Pietro il Grande e venne sconfitto pesantemente nella Battaglia di Zenta dall'esercito asburgico guidato da Eugenio di Savoia, che port\u00f2 alla firma, il 26 gennaio 1699, della pace di Carlowitz con cui termin\u00f2 la guerra austro-turca con la quale gli ottomani persero vasti territori, dimostrando una decadenza oramai conclamata.\nXVIII secolo: lo scontro con l'Austria e la Russia.\nIl XVIII secolo si apr\u00ec con il tentativo di cancellare la disfatta della pace di Carlowitz e con l'impero ottomano che dichiar\u00f2, nel 1712, guerra a Venezia. La seconda guerra di Morea che ne scatur\u00ec si concluse con la pace di Passarowitz, sottoscritta dal sultano Ahmed III, con la quale i turchi rientravano in possesso dei territori persi in Grecia, ma subivano ingenti perdite nei Balcani. Il trattato segner\u00e0 anche la fine dei conflitti con la Serenissima e l'inizio di un periodo di pace tra cristiani e ottomani.\nBen diversa fu la situazione interna. Una rivolta dei giannizzeri guidata dall'albanese Patrona Halil contro il sultano accusato di aver tradito le tradizioni ottomane in nome di un rinnovamento, port\u00f2 nel 1730 alla deposizione di Ahmed e alla sua sostituzione con il nipote Mahmud I. Nello stesso anno scoppi\u00f2 una nuova guerra contro la Persia, che termin\u00f2 nel 1735 con il trattato di Costantinopoli con cui gli ottomani dovettero cedere il Caucaso senza poter reagire, in quanto gli si profilava un nuovo scontro con la Russia e l'Austria. Grazie alla vittoria colta nella battaglia di Grocka, il conseguente trattato di Belgrado segn\u00f2 un'importante successo per gli ottomani che riconquistarono la Serbia settentrionale, fissando i confini con l'Austria sulla linea formata dai fiumi Sava e Danubio. Nello stesso anno, l'impero ottomano sigl\u00f2 anche il vantaggioso trattato di Zuhab con cui si mise fine alla lunga guerra ottomano-safavide e che riconosceva il controllo ottomano sull'Iraq.\nNel frattempo, nell'impero furono realizzate riforme nel campo dell'educazione e della tecnologia, inclusa la fondazione di istituti di istruzione superiore come l'Universit\u00e0 tecnica di Istanbul. Nel 1734 nacque una scuola di artiglieria per adeguarsi ai metodi di artiglieria occidentali, ma il \"clero\" musulmano ne ottenne la chiusura, presentando inadeguate argomentazioni di teodicea, tanto che nel 1754 la scuola fu riaperta, ma in segreto. Nel 1726, Ibrahim Muteferrika convinse il gran visir Nev\u015fehirli Damat \u0130brahim Pasci\u00e0, il Gran Mufti e le autorit\u00e0 religiose dell'efficienza della stampa, e pi\u00f9 tardi il sultano Ahmed III garant\u00ec a Muteferrika il permesso di pubblicare libri di argomento profano (nonostante l'opposizione di alcuni calligrafi e leader religiosi). La stampa di Muteferrika pubblic\u00f2 il primo libro nel 1729 ed entro il 1743 aveva prodotto 17 lavori in 23 volumi, ciascuno tra le 500 e le copie.\nNegli anni successivi, il governo ottomano pot\u00e9 concentrarsi maggiormente nella riorganizzazione interna, favorita dalla pace con i paesi europei impegnati in una serie di conflitti tra di loro (guerra di successione austriaca e Guerra dei sette anni). Nel 1754 Osman III era divenuto il nuovo sultano e il suo breve regno venne caratterizzato da una crescente intolleranza verso i non musulmani. Nel 1757 venne sostituito dall'energico Mustafa III, che cerc\u00f2 di modernizzare l'esercito e l'apparato statale dell'impero, per riportarlo ai livelli delle potenze dell'Europa occidentale. Negli ultimi anni della sua vita non pot\u00e9 comunque evitare una nuova guerra contro la Russia che cost\u00f2 la perdita della Crimea, conquistata nel 1769 dalle ben pi\u00f9 forti truppe russe di Caterina la Grande. L'anno seguente, inoltre, la flotta ottomana venne distrutta nella battaglia di Chio. Nel 1772 iniziarono le trattative per mettere fine al conflitto che sfoci\u00f2 nella firma, il 21 luglio 1774, da parte del nuovo sultano Abd\u00fcl Hamid I del trattato di K\u00fc\u00e7\u00fck Kaynarca, con cui l'impero cedette alla Russia vari territori e le riconosceva il diritto di protezione sugli abitanti di fede ortodossa. In margine a ci\u00f2 va per\u00f2 ricordato che, nel trattato, la cancelleria ottomana impieg\u00f2 senza alcuna obiezione interna e internazionale la titolatura di califfo per il sultano ottomano, funzione gi\u00e0 di fatto espressa comunque fin dal 1517, dopo la vittoria di Selim I a spese del sultanato mamelucco.\nLe numerose sconfitte convinsero il sultano Abd\u00fcl Hamid dell'esigenza di riformare l'impero e pertanto scelse gran visir che condividessero questa urgenza. Il governo ottomano, inoltre, accusava una sostanziale perdita di autorit\u00e0 nelle provincie dell'impero dove notabili locali gestivano il potere in maniera quasi indipendente. Il sultano scelse di non utilizzare la forza ma di operare compromessi per riformare il suo impero. Tent\u00f2 di rimodernare l'esercito, creando una artiglieria pi\u00f9 evoluta e conferendo a Cezayirli Gazi Hasan Pasha l'incarico di riorganizzare la flotta. Vengono inoltre chiamati diversi tecnici dall'occidente, in particolare francesi, nell'auspicio di colmare il divario tecnologico con l'Europa, ma suscitando critiche dalle frange pi\u00f9 tradizionaliste dell'impero. Per rilanciare l'economia e la cultura viene favorito l'artigiano locale e la pubblicazione di libri, quest'ultima una attivit\u00e0 in passato spesso osteggiata dagli ulema.\nNonostante l'impegno di Abd\u00fcl Hamid, le riforme appaiono insufficienti a invertire la rotta verso la decadenza, tanto che Russia, Austria e Venezia progettano di smembrare e spartirsi l'impero oramai indebolito e tali ambizioni sono fermante solo dall'Inghilterra e dalla Prussia, che si schierano a fianco degli ottomani, dando inizio a una serie di ingerenze straniere che indeboliranno, nel corso del tempo, ancora di pi\u00f9 il governo di Costantinopoli. Nel 1784, il sultano firm\u00f2 il trattato di Aynal\u0131kavak con cui l'impero ottomano perse la Crimea ma, nel tentativo di riconquistarla, dichiar\u00f2 tre anni pi\u00f9 tardi una nuova guerra contro la Russia. Abd\u00fcl Hamid non pot\u00e9 vedere la fine del conflitto, essendo morto il 7 aprile 1789, ma tocc\u00f2 al suo successore Selim III firmare il trattato di Ia\u0219i con cui si mise fine alle ostilit\u00e0 con una sconfitta per gli ottomani, che videro le loro frontiere con la Russia stabilirsi sul fiume Kuban', circa lo \"status quo\" ante guerra.\nIl tentativo di riforma di Selim III e i colpi di stato.\nSelim III fu un sultano che dimostr\u00f2 \u201cuna volont\u00e0 di rinnovamento dello stato ottomano che fa di lui il vero precursore dei sultani e dei grandi riformatori del XIX secolo\u201d, tanto da essere annoverato da taluni tra i monarchi illuminati. Tra le sue prime riforme vi fu quella dei giannizzeri, a cui si impose una nuova gerarchia, un addestramento obbligatorio, un reclutamento e uno stipendio maggiormente basati sulla meritocrazia. Anche ai \"Sipahi\" vennero imposte delle riforme. Tuttavia, il conservatorismo di questi potenti corpi militari fren\u00f2 l'introduzione di queste novit\u00e0, spingendo il risoluto sultano a istituire un nuovo corpo armato, i \"Nizam-\u0131 Jedid\", addestrati all'europea da ufficiali europei, con l'intento di sostituire i giannizzeri. In ambito civile, Selim interviene marginalmente ma favorisce la diplomazia con le potenze europee; dimostr\u00f2 di apprezzare le idee illuministiche e della rivoluzione francese, interrompendo, tuttavia, i rapporti diplomatici con la Francia quando Napoleone Bonaparte invase l'Egitto nel 1798.\nIl regno di Selim fu, tuttavia, segnato dalle rivolte interne nelle province, come quella dei Wahhabiti in Arabia che volevano imporre una visione religiosa ultraconservatrice, e quelle in Anatolia, Siria, Palestina, Bulgaria, Serbia e Albania che miravano all'indipendenza. Nel 1807 Selim decise di negoziare con i giannizzeri in rivolta ma una \"fatw\u0101\" emessa l'anno successivo dallo \"Sheikh-ul-Islam\" port\u00f2 alla sua cattura e all'insediamento del cugino Mustafa IV, dando inizio ai colpi di stato ottomani del 1807-1808. Selim non si arrese e un suo sostenitore, Alemdar Mustafa Pasci\u00e0 radun\u00f2 un'armata di uomini e marci\u00f2 sulla capitale. L'azione non ebbe il successo sperato e si concluse con l'esecuzione del deposto Selim e dello stesso Alemdar Mustafa. Le riforme volute da Selim vennero abolite dal suo successore, il debole Mustaf\u00e0 IV, il cui regno dur\u00f2 assai poco, essendo deposto e rimpiazzato nel 1808 dal fratello Mahmud II per poi essere messo a morte il 15 novembre.\nDeclino e riforme: Mahmud II e le \"tanzimat\" (1808 - 1876).\nUna volta divenuto sultano, Mahmud II dovette affrontare diversi conflitti. Inizialmente colse un prestigioso successo sconfiggendo nella guerra ottomano-saudita i wahhabiti dell'emirato di Dir\u02bfiyya, permettendo alla Sublime Porta di riconquistare il potere sulla penisola arabica. L'esito invece fu diverso quando l'impero dovette affrontare, tra il 1821 e il 1823, la guerra d'indipendenza greca, in cui perse il Peloponneso, le Isole Saroniche, le Cicladi e la Grecia continentale. Negli stessi anni la guerra ottomano-persiana del 1821-1822 si concluse anch'essa a sfavore degli ottomani che dovettero rinunciare alle pretese sull'Azerbaigian persiano.\nNel 1826 Mahmud intraprese con successo quella modernizzazione dell'esercito che era costata la vita a Selim III. Per prima cosa, senza dichiarare apertamente lo scontro contro i giannizzeri, decide di far addestrare un nuovo corpo dell'esercito nella maniera pi\u00f9 simile a come veniva fatto per i soldati occidentali. Alle minacciose proteste dei giannizzeri, che temevano la loro abolizione, il sultano rispose ordinando il 13 giugno all'artiglieria di fare fuoco sulla oramai ex truppa di \"\u00e9lite\" dell'impero. Le caserme dei giannizzeri vennero date alle fiamme, i loro capi passati per le armi; il risultato fu una carneficina. L'episodio pass\u00f2 alla storia come l'\"incidente di buon auspicio\" e si concluse con l'abolizione ufficiale dei giannizzeri avventa il 17 giugno.\nTutto l'impero venne presto investito dal nuovo corso di modernizzazione ed europeizzazione: a partire dal 1826 venne imposto all'esercito e agli impiegati statali di abbandonare il tradizionale turbante e di adottare il \"fez\" di lana rossa; i palazzi delle principali citt\u00e0 assunsero un aspetto sempre pi\u00f9 europeo; nel 1831 iniziarono le pubblicazioni del \"Takvim-i Vekayi\", il primo giornale ottomano; nel 1836 vennero istituiti i ministeri dell'interno, della giustizia e del tesoro; nello stesso anno fu istituito un sistema di quarantena per prevenire le frequenti epidemie di peste; tra il 1830 e il 1850 a Costantinopoli iniziarono a lavorare fabbriche statali dotate di macchine a vapore; i frequenti contatti con Parigi comportano la sostituzione del persiano con il francese come lingua delle classi pi\u00f9 elevate. Tutte queste riforme furono solo l'antefatto di un progetto ben pi\u00f9 ampio, che Mahmud II pot\u00e9 solo inaugurare, noto con il nome di \"tanzimat\" che, iniziato ufficialmente nel 1839 si concluder\u00e0 nel 1876.\nNel 1839, il vicer\u00e9 d'Egitto, insoddisfatto per il suo parziale controllo della Siria, dichiar\u00f2 guerra nuovamente agli ottomani. Mahmud II ordin\u00f2 di avanzare verso la frontiera siriana ma vennero fermati nella battaglia di Nezib. Mahmud II mor\u00ec di tubercolosi pochi giorni dopo la disastrosa sconfitta delle sue truppe. A lui succedette il figlio sedicenne, Abd\u00fclmecid I, subito costretto ad allacciare contatti diplomatici con la Gran Bretagna per salvare il trono. La necessaria apertura verso la Gran Bretagna si rivel\u00f2 tuttavia negativa per l'autonomia dell'impero che si ritrover\u00e0 sempre di pi\u00f9 a dipendere dalle potenze straniere, sia in campo militare che economico, fino alla sua completa disgregazione. Ad esempio, un accordo commerciale con la Gran Bretagna, stipulato nel 1838, caus\u00f2 una crisi senza precedenti per gli artigiani locali non in grado di competere con le merci occidentali.\nIl periodo delle \"tanzimat\", dunque, continu\u00f2 sotto i successori di Mahumud ma ci\u00f2 fu possibile soprattutto grazie ad alcuni abili \"gran visir\" come Koca Mustafa Re\u015fid Pasci\u00e0, Mehmed Emin Rauf Pasci\u00e0 e Mehmed Al\u00ec Pasci\u00e0, che governarono tra il 1839 e il 1876. Vengono introdotte la carta moneta, l'inno nazionale, la bandiera; nasce l'universit\u00e0. Venne riformato il sistema bancario, depenalizzata l'omosessualit\u00e0, la legge religiosa sostituita con la legge laica (nel 1850 entr\u00f2 in vigore un codice commerciale di ispirazione francese) e le vecchie corporazioni evolsero in fabbriche moderne. Il 23 ottobre 1840 venne istituito il ministero delle poste ottomano. Con l'Hatt-\u0131 H\u00fcmayun del 1856 vengono aboliti i \"millet\", le comunit\u00e0 autonome all'interno dell'impero, sancendo l'uguaglianza davanti alla legge delle varie confessioni religiose.\nLa popolazione cristiana dell'impero, grazie alla sua istruzione superiore, inizi\u00f2 a crescere di importanza rispetto alla maggioranza musulmana, portando a risentimenti da parte di quest'ultima. Nel 1861 c'erano 571 scuole primarie e 94 secondarie dedicate ai cristiani ottomani, a cui partecipavano un totale di alunni, un numero di molto superiore rispetto ai bambini musulmani che frequentavano la scuola nello stesso periodo, i quali erano ulteriormente ostacolati dal tempo che erano costretti a impiegare per studiare l'arabo e la teologia islamica. A loro volta, i livelli di istruzione superiore permisero ai cristiani di ricoprire ruoli pi\u00f9 importanti nell'economia e nella dirigenza dell'impero, contribuendo a influenzare i cambiamenti in atto. Nel 1911, delle 654 compagnie all'ingrosso operanti a Istanbul, 528 erano di propriet\u00e0 di greci.\nLa guerra di Crimea (combattuta tra il 1853-1856) fu una delle maggiori campagne militari tra le potenze europee per porre la propria influenza sui territori dell'Impero ottomano oramai chiaramente in declino. L'onere finanziario della guerra port\u00f2 lo stato ottomano a richiedere, il 4 agosto 1854, prestiti esteri per un importo di 5 milioni di sterline. La guerra caus\u00f2 un esodo dei tatari di Crimea, circa dei quali si trasferirono nell'Impero ottomano nel corso di continue ondate di emigrazione.\nMentre l'impero ottomano tentava di modernizzare le sue infrastrutture e istituzioni, gli si apr\u00ec davanti un diverso tipo di minaccia, ovvero quella dei creditori. In effetti, come ha scritto lo storico Eugene Rogan, \"la pi\u00f9 grande minaccia all'indipendenza del Medio Oriente\" nel diciannovesimo secolo \"non erano gli eserciti d'Europa ma le sue banche\". Lo stato ottomano, oberato dai debiti contratti per finanziare la guerra di Crimea, fu costretto a dichiarare bancarotta nel 1875. Sei anni pi\u00f9 tardi dovette accettare di far controllare il proprio bilancio da un'istituzione, nota come \u201camministrazione del debito pubblico ottomano\u201d, composta da europei alla cui presidenza si alternavano francesi e inglesi. Tale istituto controllava parte del sistema economico ottomano facendo ricorso alle sue prerogative per garantire gli interessi europei, spesso a scapito di quelli ottomani.\nL'autocrazia di Abdul Hamid II e l'inizio della disgregazione: 1876-1908.\nA partire dal 1871, il sultano Abdul Aziz impresse al paese una svolta reazionaria, rifiutando formalmente la concessione di una costituzione, una linea politica largamente contestata dal movimento dei Giovani ottomani. Nello stesso periodo, l'impero conobbe una profonda crisi dovuta anche alla fortissima penetrazione economica delle potenze europee. A causa di tutto ci\u00f2, il 28 maggio 1876 Abdul Aziz venne deposto e pochi giorni dopo fu trovato morto, ufficialmente per suicidio. A lui succedette il nipote Murad V, il cui regno dur\u00f2 solo 93 giorni prima di essere anch'egli deposto a causa di una presunta malattia mentale.\nIl 31 agosto del 1876 Abdul Hamid II divenne il nuovo sultano ottomano, l'ultimo con poteri assoluti e colui che ritard\u00f2 di alcuni decenni la modernizzazione della Turchia, con i suoi metodi autocratici e talvolta spietati nei rapporti con i separatisti. Per la sua indecisione in politica estera, sotto di lui l'impero and\u00f2 progressivamente verso una inarrestabile disgregazione. Con la salita al sultanato di Abdul Hamid il periodo riformista raggiunse il culmine con la promulgazione della costituzione del 1876, chiamata \"Kan\u00fbn-u Es\u00e2s\u00ee\"; tuttavia questa prima esperienza costituzionale turca dur\u00f2 poco; infatti solo due anni dopo il sultano la sospese.\nNel 1876 i bashi-bazouk ottomani repressero brutalmente la rivolta bulgara arrivando a massacrare circa persone. Due anni dopo, nel 1878, termin\u00f2 la guerra russo-turca con una sconfitta schiacciante dell'impero ottomano. Di conseguenza, i possedimenti ottomani in Europa si restrinsero drasticamente: la Bulgaria divenne un principato indipendente all'interno dell'impero; la Romania raggiunse la piena indipendenza; anche Serbia e Montenegro ottennero l'indipendenza, ma con territori pi\u00f9 piccoli. Nello stesso anno, l'impero austro ungarico occup\u00f2 unilateralmente le province ottomane di Bosnia-Erzegovina e Novi Pazar.\nIl primo Ministro britannico Benjamin Disraeli, in occasione del Congresso di Berlino del 1878, chiamato a rivedere i confini dell'Europa dell'est, sostenne il ripristino dei territori ottomani nella penisola balcanica e, in cambio, alla Gran Bretagna venne concessa l'amministrazione di Cipro. Quattro anni pi\u00f9 tardi, la stessa Gran Bretagna invi\u00f2 truppe in Egitto per reprimere la rivolta di 'Orabi, in quanto il sultano Abdul Hamid II non era dimostrato sufficientemente risoluto per mobilitare il proprio esercito, spaventato dalla possibilit\u00e0 che scoppiasse un colpo di stato, che gli facesse perdere di fatto il controllo di entrambi i territori. Abdul Hamid II era cos\u00ec spaventato dalla minaccia di un possibile colpo di Stato, che non permetteva alle forze armate di condurre sostanziali addestramenti, per timore che ci\u00f2 potesse servire come copertura per un'azione sovversiva. Nel 1883 arriv\u00f2 una missione militare tedesca comandata dal generale Colmar von der Goltz, chiamata per addestrare l'esercito ottomano, dando vita alla cosiddetta \"generazione Goltz\", un gruppo di ufficiali addestrati in Germania che successivamente svolsero un decisivo ruolo nella politica estera degli ultimi anni dell'impero.\nDal 1894 al 1896, il governo ottomano si macchi\u00f2 dei massacri hamidiani, l'uccisione di un numero imprecisato di armeni, stimato tra i e , che vivevano nell'impero, un'azione che \u00e8 considerata il primo atto del genocidio armeno.\nGiovani turchi e secondo periodo costituzionale.\nI \u201cGiovani Turchi\u201d (ufficialmente noti con il nome di \"Comitato per l'Unione e il Progresso\") fu un movimento composto da intellettuali e ufficiali che si prefiggeva l'obiettivo di trasformare l'impero, considerato economicamente e socialmente molto arretrato, in una moderna monarchia costituzionale. I primi loro moti risalivano gi\u00e0 al 1889 ma erano stati soffocati con facilit\u00e0 e i suoi membri perseguitati dalla polizia del sultano; molti esponenti dovettero trovare rifugio all'estero. Divisi in cellule indipendenti, quella di Salonicco pot\u00e9 crescere di influenza grazie a un minor regime di censura. Tra gli appartenenti si annoverava anche colui che diverr\u00e0 il padre della Turchia Moderna: Mustafa Kemal Atat\u00fcrk. Da Salonicco la loro propaganda si diffuse velocemente per tutto l'Impero fino ad arrivare all'estate del 1908, quando alcuni ufficiali aderenti al movimento marciarono col loro esercito contro Istanbul, trovando una flebile resistenza e costringendo il sultano Abdul Hamid II a ripristinare, il 24 luglio, la costituzione del 1876. Tra i festeggiamenti della popolazione, venne inoltre abolita la censura, liberati i detenuti politici e indette per l'autunno le elezioni del Parlamento. Nonostante il sultano mantenesse ancora la sua carica, il potere era detenuto dal \u201cComitato Unione e Progresso\u201d guidato da tre uomini appartenenti al movimento rivoluzionario. Le elezioni si tennero poi come promesso, tra i festeggiamenti della popolazione, e il nuovo Parlamento pot\u00e9 insediarsi il 17 dicembre.\nNel frattempo, a Costantinopoli andava ad affermarsi un movimento integralista guidato da un predicatore, Al\u00ec il Cieco, che il 7 ottobre 1908 arriv\u00f2 a condurre una moltitudine di cittadini a chiedere al sultano il ritorno all'ortodossia religiosa e il ripristino della \"Shari'a\", la legge islamica. A novembre venne pubblicato un giornale integralista, il 3 aprile dell'anno seguente apr\u00ec la \u201cSociet\u00e0 di Maometto\u201d con il supporto di molti Sufi e Imam, tra il 12 e il 13 aprile l'esercito si ammutin\u00f2 e chiese anch'esso la \"Shari'a\". La controrivoluzione degli integralisti ebbe inizialmente successo, tanto che il sultano nomin\u00f2 un nuovo governo a cui a capo fu posto il \"gran visir\" Ahmed Tevfik Pasci\u00e0.\nIl nuovo governo integralista non ebbe per\u00f2 vita lunga; immediatamente il generale Mahmut \u015eevket Pasci\u00e0 al comando di un'armata part\u00ec da Salonicco e, tra il 23 e il 24 aprile, arriv\u00f2 a Costantinopoli dove occup\u00f2 le caserme e mise fine alla controrivoluzione. Il sultano Abdul Hamid venne accusato di insurrezione e, nonostante le sue difese, venne esautorato e mandato in esilio a Salonicco. Al suo posto venne messo il fratello Mehmet V, considerato pi\u00f9 liberale e quindi maggiormente gradito ai Giovani Turchi; il suo ruolo era comunque privo di potere effettivo: le decisioni venivano in realt\u00e0 prese da alcuni membri del governo ottomano e in particolare dai cosiddetti \"Tre Pasci\u00e0\", Ismail Enver, Mehmed Talat e Ahmed Djemal.\nA questo punto, il governo dei Giovani Turchi poteva dirsi consolidato e inizi\u00f2 a essere messo in pratica quel programma di modernizzazione che aveva ispirato il movimento. Nel 1909 fu vietata la schiavit\u00f9 (tuttavia rimase praticata per almeno un altro ventennio); nel 1910 abolite le corporazioni; vennero aperte fabbriche, cementifici, mulini e cantieri marittimi; nel 1911 a Costantinopoli arriv\u00f2 la distribuzione dell'energia elettrica e venne fondata la prima societ\u00e0 telefonica. Tra il 1910 e il 1912 sorsero i primi sindacati e vi furono i primi scioperi che portarono all'aumento dei salari. Nonostante alcune resistenze, la progressiva occidentalizzazione continu\u00f2, tanto che si inizi\u00f2 a proporre di sostituire l'alfabeto arabo con quello latino. La condizione delle donne, ancora soggette a forme di segregazione, and\u00f2 incontro a un inizio di emancipazione: nel 1911 venne inaugurato il primo liceo femminile, nel 1913 nacquero le prime organizzazioni femminili.\nDissoluzione dell'Impero ottomano.\nIl nuovo regime tent\u00f2 quindi di modernizzare il paese, ma non riusc\u00ec a evitare il suo progressivo indebolimento sulla scena internazionale. Nel 1911 il Regno d'Italia governato da Giovanni Giolitti inizi\u00f2 una guerra per il possesso delle regioni ottomane della Tripolitania e della Cirenaica. Durante le fasi del conflitto, nel 1912, la marina italiana arriv\u00f2 a bloccare lo stretto dei Dardanelli. Il conflitto si risolse con la pace di Losanna, con la quale gli ottomani cedevano il territorio libico all'Italia, mantenendo per\u00f2 una equivoca sovranit\u00e0 religiosa sulle popolazioni musulmane del luogo.\nIl governo ottomano si trov\u00f2 in grave difficolt\u00e0 anche sul fronte interno, infuocato dai difficili rapporti con le popolazioni europee ancora sottomesse, che si coalizzarono rapidamente contro di loro. In questo scenario, il 17 ottobre 1912, scoppi\u00f2 la prima guerra balcanica che in breve rappresent\u00f2 un disastro per i turchi, che persero quasi tutte le loro provincie in Europa. I greci conquistarono Salonicco, il 15 novembre l'armata bulgara aveva occupato la Tracia con Edirne, il 28 novembre l'Albania dichiarava la propria indipendenza. All'impero non restava che una piccola striscia della Tracia orientale.\nL'esercito ottomano, sconfitto, dovette ripiegare in patria insieme a oltre profughi; a Costantinopoli la moschea di Solimano serv\u00ec da campo di accoglienza, quella di Fatih divenne un ospedale militare, Santa Sofia accolse i malati di colera. L'anno seguente per\u00f2, con la seconda guerra balcanica, i turchi entrarono in guerra insieme a Grecia, Serbia e Romania contro la Bulgaria, e dopo la vittoria riottennero la Tracia orientale con Edirne, con la quale potevano controllare gli stretti del Bosforo e dei Dardanelli. La debolezza delle strutture militari spinse i vertici del governo turco a rafforzare e ammodernare le loro risorse militari; in particolare il \"gran visir\" Mahmut \u015eevket Pasci\u00e0 dette impulso a tali riforme. Ma venne fermato l'11 giugno 1913, quando fu vittima di un attentato mentre si muoveva per la capitale a bordo della sua automobile.\nLa dissoluzione dell'Impero non andava a concretizzarsi solamente nelle province europee, ma anche i possedimenti nel mondo arabo stavano sgretolandosi. Il controllo del Nordafrica era stato invece gi\u00e0 da tempo perduto, con il Marocco esposto alle mire tedesche, spagnole e francesi, con l'Algeria occupata stabilmente nel 1830 dalla Francia (che lo trasformer\u00e0 in \"territorio metropolitano\") e con la Tunisia diventata protettorato francese. Nel frattempo, il deputato a La Mecca aveva gi\u00e0 preso contatti con l'Inghilterra per preparare l'indipendenza della penisola arabica, mentre altre province perseguivano gli stessi obiettivi.\nNel 1914, alla vigilia della Grande Guerra, l'Impero ottomano controllava ancora la Siria, il Libano, la Palestina e i territori comprendenti la Giordania, l'Iraq e la penisola arabica; l'Egitto continuava a far parte dell'impero come stato autonomo, anche se di fatto era un protettorato dei britannici.\nLa \"Grande Guerra\" e la fine.\nNei giorni che seguirono lo scoppio della prima guerra mondiale, l'impero ottomano si interrogava se scegliere di rimanere neutrale o di schierarsi dalla parte degli Alleati della prima guerra mondiale o degli Imperi centrali. Nel 1914 l'Impero ottomano si trovava in solidi rapporti con la Germania, che da tempo investiva capitali nello sviluppo economico dell'impero e curava l'addestramento delle sue forze armate. L'influente ministro della guerra Ismail Enver era filo-tedesco, ma il governo ottomano era ancora diviso sulla scelta di unirsi agli imperi centrali, nonostante la firma di un trattato segreto di natura militare ed economica con la Germania, avvenuta il 1\u00ba agosto 1914; il sequestro, all'inizio della guerra, da parte dei britannici di due navi da battaglia ottomane in costruzione nei cantieri inglesi, provoc\u00f2 forte indignazione a Istanbul e i tedeschi ne approfittarono cedendo agli ottomani i due incrociatori \"Goeben\" e \"Breslau\", sfuggiti alla caccia nel Mediterraneo. Il 29 ottobre 1914 le due navi, ora battenti bandiera turca, bombardarono i porti russi sul Mar Nero e posarono mine; la Russia replic\u00f2 dichiarando guerra, subito seguita da Inghilterra e Francia: il 1\u00ba novembre navi britanniche attaccarono un posamine turco nel porto di Smirne, il giorno seguente un incrociatore leggero bombard\u00f2 il porto di Aqaba sul Mar Rosso e il 3 novembre vennero presi di mira i forti sui Dardanelli.\nIl 9 novembre, presso la moschea di Fatih a Costantinopoli, venne proclamata la guerra santa, senza tuttavia suscitare l'acclamazione da parte della popolazione, come invece avvenne nelle altre capitali europee. Nemmeno il sultano era favorevole alla guerra; poco tempo dopo Mehmet V raccont\u00f2: \u00abIl mio popolo non \u00e8 pi\u00f9 quello di una volta. Ha vissuto troppe guerre. Ha sanguinato troppo... io questa guerra non la volevo. Allah mi \u00e8 testimone. Sono certo che il mio popolo non la voleva\u00bb.\nIl 19 febbraio 1915 l'Inghilterra dette avvio alla campagna di Gallipoli con l'intenzione di forzare lo stretto dei Dardanelli. Nonostante la superiorit\u00e0 numerica e l'inizio delle operazioni favorevole agli inglesi, il tentativo non ebbe successo grazie all'insipienza alleata e alle grandi capacit\u00e0 dei due comandanti ottomani, Otto Liman von Sanders e Mustafa Kemal Atat\u00fcrk, allora comandante della 19\u00aa divisione della Quinta armata ottomana, \u00aboltre che alla volont\u00e0 inflessibile, all'ostinata dedizione e all'incrollabile fedelt\u00e0 delle truppe ottomane al loro sultano e califfo\u00bb, come ebbe a dire l'ufficiale tedesco Hans Kannengiesser. Dopo che entrambi gli schieramenti ebbero subito ingenti perdite, gli inglesi capirono di non poter sfondare le linee ottomane e si ritirarono nei primi giorni di gennaio 1916.\nNel frattempo nell'impero la popolazione pativa le ristrettezze causate dalla guerra: in quattro anni il pane arriv\u00f2 a costare 38 volte di pi\u00f9, lo zucchero era introvabile, nella capitale gli acquedotti funzionavano a regime ridotto e due societ\u00e0 del gas cessarono la fornitura. Le frustrazioni degli ottomani si riversarono sugli armeni, accusati di collaborazionismo con le truppe nemiche russe e di cospirare per l'indipendenza dell'Armenia. Cos\u00ec il governo dei \"tre pasci\u00e0\", esponenti dei Giovani turchi, organizz\u00f2 la deportazione di questo popolo con il chiaro intento di sterminarlo, causando la morte di 600- persone: tali fatti passeranno alla storia come il \"genocidio armeno\".\nLa guerra, tuttavia, contribu\u00ec ad accelerare le politiche di modernizzazione dell'impero: l'uso della lingua turca venne estesa anche agli uffici privati, nel 1916 il \"Gran Muft\u00ec\" di Costantinopoli venne escluso dai governi e i tribunali religiosi sottoposti al ministero della giustizia, a partire dal 1917 alle donne era riconosciuto il diritto di chiedere il divorzio.\nGli ultimi due anni del conflitto segnarono l'inesorabile declino dell'impero verso la sconfitta. Il 10 giugno 1916 lo \"shar\u012bf\" de La Mecca al-Husayn ibn \u02bfAl\u012b, dopo la promessa che gli Alleati avrebbero favorito la completa indipendenza degli arabi dal giogo turco-ottomano, dette avvio alla cosiddetta rivolta araba. L'11 marzo 1917 venne persa Baghdad, il 9 dicembre fu Gerusalemme a cadere, il 1\u00ba ottobre dell'anno successivo Damasco si arrese, la stessa Costantinopoli subiva bombardamenti aerei. Ormai in ritirata su tutti i fronti e con l'esercito ridotto a un sesto della forza originaria, all'Impero ottomano non rest\u00f2 altro che trattare la propria resa: il 30 ottobre i rappresentanti ottomani siglarono l'armistizio di Mudros a bordo della \"HMS Agamemnon\"; il 1\u00ba novembre i tre pasci\u00e0 fuggirono dalla capitale e il 13 novembre una forza d'occupazione alleata si stabil\u00ec a Costantinopoli.\nCon la sconfitta, l'Impero ottomano fu dissolto, perdendo i territori del Vicino Oriente che passarono alla Francia e alla Gran Bretagna, grazie agli accordi segreti Sykes-Picot, ufficializzati dalla Societ\u00e0 delle Nazioni e rivelati solo grazie al neo-costituito governo dell'Unione Sovietica.\nL'abolizione del sultanato e la nascita della Repubblica di Turchia.\nDopo la sconfitta l'impero, gi\u00e0 notevolmente ridotto dal trattato di S\u00e8vres a parte della penisola anatolica e della Tracia orientale, dovette subire anche l'occupazione straniera con gli eserciti anglo-italo-francesi che presidiavano le regioni costiere. I rappresentanti di queste tre potenze vincitrici, chiamati Alti Commissari, avevano assunto poteri superiori a quelli dello stesso sultano.\nLa responsabilit\u00e0 della guerra non era mai stata attribuita al sultano ma era ricaduta sui Giovani Turchi, cos\u00ec la famiglia regnante era uscita quasi indenne dalla sconfitta e pot\u00e9, seppur ancora per poco, mantenere le sue prerogative. Il 3 luglio Mehmet V era morto e gli successe, come trentaseiesimo sultano ottomano il fratello minore Mehmet VI; questi cerc\u00f2 di scalzare i Giovani Turchi rimasti al governo e assorbire in s\u00e9 il potere che il predecessore aveva parzialmente dovuto cedere. Cos\u00ec, tra le varie iniziative, il 22 dicembre Mehmet sciolse il Parlamento e cerc\u00f2 di perseguire una politica conciliante verso la Gran Bretagna.\nIl 15 maggio 1919 le truppe della Grecia, nella speranza di cogliere un impero ottomano in decadenza, occuparono la zona di Smirne, suscitando un'immediata reazione da parte dei nazionalisti turchi. La risposta militare fu guidata dal generale Mustaf\u00e0 Kemal Pasci\u00e0, detto in seguito Atat\u00fcrk (padre dei turchi), che si era messo in mostra nella vittoriosa campagna di Gallipoli. Kemal era anche alla guida del movimento di indipendenza nazionale ed era diventato primo ministro della Turchia dal maggio 1920 al gennaio 1921 e, dall'aprile 1920, presidente della Grande Assemblea Nazionale Turca di Ankara. Nel corso della Guerra greco-turca britannici, italiani e francesi preferirono lasciare il campo e sgomberare le loro forze armate dalla regione, e i greci dovettero affrontare da soli la riscossa turca, cos\u00ec come da soli avevano proceduto a occupare ampie aree turche. Cos\u00ec nel 1921, dopo due anni di sanguinosi combattimenti, Kemal riusc\u00ec a sconfiggere i greci e, il 9 settembre, pot\u00e9 fare il proprio ingresso a Smirne. I nazionalisti furono galvanizzati dalla vittoria riportata e iniziarono a mostrare il malcontento per l'occupazione del paese da parte delle truppe anglo-franco-italiane; si arriv\u00f2 molto vicino a una nuova guerra che tuttavia fu scongiurata solamente grazie all'attivit\u00e0 diplomatica dei comandanti turchi e britannici.\nDopo aver sconfitto anche l'esercito del Califfo, Kemal fece s\u00ec che il sultano venisse esautorato dal proprio ruolo, ma gli concesse di mantenere la carica di califfo, guida politica e spirituale della comunit\u00e0 islamica universale. Cos\u00ec il 1\u00ba novembre 1922 venne abolito definitivamente il sultanato sancendo la fine ufficiale dell'Impero Ottomano. Il 17 novembre, il deposto Mehmet, lasci\u00f2 Istanbul a bordo di una nave da guerra britannica. La carica di califfo pass\u00f2 a Abd\u00fclmecid II che la manterr\u00e0 tuttavia solo fino al 1924 quando la Grande Assemblea Nazionale dichiar\u00f2 conclusa tale esperienza, almeno nella linea dinastica del casato ottomano. Nel frattempo, il 29 ottobre 1923, Mustafa Kemal Atat\u00fcrk era divenuto il primo Presidente della Turchia.\nStruttura e organizzazione amministrativa.\nLa struttura amministrativa all'interno del grande impero era dominata dal sultano, che aveva come primo ministro un gran visir. Il sultano era coadiuvato nelle funzioni di governo da personale amministrativo e militare ben addestrato e, soprattutto, da lui direttamente dipendente. Spesso, infatti, i funzionari venivano reclutati tra gli schiavi del sultano: si trattava di giovani cristiani catturati nel corso delle conquiste o delle razzie, convertiti alla fede islamica e poi arruolati nell'esercito o inseriti nei quadri amministrativi. Dopo la conquista di Costantinopoli, la residenza ufficiale dei sultani turchi fu il grandioso palazzo del Topkapi a Istanbul. Alla sfarzosa corte ottomana erano presenti molti eunuchi, che erano per lo pi\u00f9 nordafricani. L'Impero ottomano era frazionato in 21 regioni, governate da 21 Pasci\u00e0, che avevano a disposizione 250 Bey. Importanti elementi dell'impero erano i Giannizzeri, una fanteria d\"'\u00e9lite\", caratterizzato dal suo precoce uso dell'artiglieria, che sindac\u00f2 talora pesantemente con le sue prese di posizione la vita politica dell'Impero.\nFino al XX secolo l'impero era suddiviso nei tre grandi territori di Europa, Asia e Africa, governati da un \"beylerbeyi\" d'Europa e uno d'Asia: questi erano suddivisi in province (eyalet) a sua volta distinte in governi dei pasci\u00e0 (pascialati, in turco \"pashalik\") e dei sangiaccati (\"sangiak\" in Europa e \"liwa\" in Asia). I sangiacchi erano governatori militari con diritto di bandiera (sanjak) concesso dal sultano. La capitale Istanbul costituiva un distretto separato.\n\"Devscirme\".\nTra il XIV e il XVII secolo nell'impero ottomano fu in vigore un sistema di coscrizione forzosa di adolescenti cristiani per essere destinati alla carriera militare o a quella di funzionario imperiale. Tale pratica, detta \"devscirme\", traducibile come \u201craccolta\u201d, avveniva periodicamente a intervalli di circa 4-5 anni e vedeva alcuni ufficiali dei giannizzeri recarsi nei villaggi dei Balcani dove selezionavano gli adolescenti che apparivano pi\u00f9 promettenti. Quelli reclutati venivano condotti verso la capitale dell'impero per essere sottoposti a un'ulteriore selezione. La gran parte di essi era destinata a essere affidata a contadini dell'Anatolia affinch\u00e9 venissero convertiti all'Islam e sottoposti a una rigida disciplina perch\u00e9 poi potessero servire come soldati nei giannizzeri; i migliori invece venivano inseriti nei palazzi imperiali di Galatasaray, di Topkapi o di Edirne, oppure in quelli appartenenti ad alti dignitari. A questo gruppo di eccellenza veniva quindi impartita un'educazione di alto livello e si abituavano alla vita di corte. Dopo un lungo periodo, coloro che avevano dimostrato qualit\u00e0 superiori avevano l'occasione di ricoprire le cariche pi\u00f9 importanti dell'impero. Molti \"visir\" della storia vennero reclutati in questo modo, come molti \"kapudan pasha\" (comandante della flotta) o agha dei giannizzeri. Dal 1453 al 1623, tra i 47 gran visir che si succedettero, solo 5 erano certamente di origine turca. Un caso emblematico \u00e8 quello di Sokollu Mehmed Pasci\u00e0, nato in una famiglia cristiana ortodossa di Vi\u0161egrad nell'attuale Bosnia ed Erzegovina, scelto nel \"devscirme\", scal\u00f2 velocemente la scala gerarchica arrivando a diventare una delle persone pi\u00f9 potenti dell'impero.\nSebbene essi fossero considerati schiavi del sultano, a questi ragazzi provenienti esclusivamente da famiglie cristiane (la legge islamica proibiva la schiavit\u00f9 dei musulmani) talvolta molto povere, veniva data un'opportunit\u00e0 unica di crescere di prestigio ed economicamente, al costo dell'abbandono delle loro famiglie di origine. Inoltre, questa schiavit\u00f9 non gli negava la possibilit\u00e0 di competere con gli altri musulmani di nascita in qualsiasi aspetto della vita civile e militare. Non deve perci\u00f2 sorprendere che, talvolta, fossero i loro stessi genitori a spingere i funzionari affinch\u00e9 scegliessero i loro figli.\nDiritto.\nL'ordinamento giuridico ottomano adott\u00f2, per i suoi sudditi, la legge religiosa ma allo stesso tempo il \"Qanun\" (o \"Kanun\"), un sistema legale secolare (laico), pot\u00e9 coesistere con la \"Sharia\". L'Impero ottomano fu sempre organizzato attorno a un sistema di giurisprudenza locale, facente per\u00f2 parte di un pi\u00f9 ampio schema di bilanciamento tra autorit\u00e0 centrale e regionale. Il potere ruotava in modo cruciale attorno all'amministrazione dei diritti sulla terra, il che dava spazio all'autorit\u00e0 locale per sviluppare le esigenze del \"Millet\" (una confessione religiosa locale). In un certo qual modo, la complessit\u00e0 giurisdizionale mirava a consentire l'integrazione di gruppi culturalmente e religiosamente diversi. L'apparato ottomano si contraddistingueva per tre sistemi giudiziari distinti: uno per i musulmani, uno per i non musulmani (con ebrei e cristiani che potevano nominare un governante per le rispettive comunit\u00e0) e un \"tribunale commerciale\". L'intera impalcatura era regolata dall'alto per mezzo del \"Qanun\", che vantava origini da rintracciarsi in epoca pre-islamica.\nSimili sistemi giudiziari non erano tuttavia del tutto esclusivi: ad esempio, ai tribunali islamici, che erano quelli primari dell'Impero, vi si poteva altres\u00ec ricorrere per risolvere un conflitto commerciale o controversie tra parti in causa di religioni diverse; spesso ebrei e cristiani si rivolgevano ai giudici di tale organo per ottenere una decisione maggiormente autorevole su una controversia. Lo stato ottomano tendeva a non interferire con i sistemi di diritto religioso non musulmano, nonostante legalmente avesse il potere di intervenire attraverso i governatori locali. Il corpus della \"Sharia\" islamica venne sviluppato da una combinazione tra il Corano, l\u1e24ad\u012bth\", o parole del profeta Maometto, il \"ijm\u0101, o consenso dei membri della comunit\u00e0 musulmana, il \"qiyas\", un'applicazione mediante analogia dei precedenti giurisprudenziali e i costumi locali. Il metodo con cui operava l'ordinamento imperiale si apprendeva nelle scuole di legge, localizzate a Istanbul e a Bursa.\nIl sistema giuridico islamico ottomano venne istituito in modo diverso rispetto ai tribunali europei tradizionali: a presiedere i tribunali islamici veniva nominato un \"Qadi\", o giudice. A partire dall'abbandono della \"Ijtihad\", l'interpretazione dei \"Qadi\" in tutto l'impero ottomano si concentr\u00f2 meno sui precedenti legali e pi\u00f9 sui costumi e le tradizioni locali nelle aree sottoposte alla loro giurisdizione. Tuttavia, l'apparato deficitava in merito alla presenza di un grado di appello, portando a casi giurisdizionali in cui i querelanti potevano presentare le proprie controversie da un campo giudiziario a un altro, fino a quando non avessero ottenuto una sentenza a loro favore.\nAlla fine del XIX secolo, il sistema legale and\u00f2 incontro a una riforma sostanziale che tendeva alla sua modernizzazione e che ebbe inizio con l'editto di G\u00fclhane del 1839. Queste riforme inclusero il concetto di \"processo equo e pubblico di tutti gli accusati indipendentemente dalla loro religione\", la creazione di un meccanismo di \"competenze separate, religiose e civili\" e la convalida delle testimonianze dei non musulmani. Vennero, inoltre, emanati specifici codici della terra (1858), codici civili (1869-1876) e un codice di procedura civile.\nQueste riforme erano fortemente basate su modelli francesi, come dimostrato dall'adozione di un sistema giudiziario a tre livelli. Denominato Nizamiye, questo sistema venne esteso al livello del magistrato locale con la promulgazione finale del Mecelle, un codice civile che regolava il matrimonio, il divorzio, gli alimenti, la volont\u00e0 e altre questioni relative allo status personale. Nel tentativo di chiarire la divisione delle competenze giudiziarie, un consiglio amministrativo stabil\u00ec che le questioni religiose dovevano essere gestite dai tribunali religiosi e le questioni statutarie dovevano essere gestite dai tribunali di Nizamiye.\nOrganizzazione militare.\nLa prima unit\u00e0 militare dello stato ottomano fu un esercito organizzato dallo stesso Osman I e composto da appartenenti alle trib\u00f9 che abitavano le colline dell'Anatolia occidentale nel tardo XIII secolo. Con la progressione dell'impero il sistema militare divenne un'organizzazione sempre pi\u00f9 complessa con un preciso e rigido sistema di reclutamento dei soldati. Il corpo principale dell'esercito ottomano comprendeva la fanteria (con i celebri giannizzeri), la cavalleria, i reparti di artiglieria, la marina e le unit\u00e0 speciali.\nLa fanteria (\"piyade\") era costituita da diversi reparti i cui componenti provenivano soprattutto dalla frontiera ed, oltre al combattimento, svolgevano ulteriori compiti come la ricognizione, gli scavi, il presidio di fortezze o, talvolta, venivano impiegati a bordo della navi. Tra di essi vi era il famoso corpo dei giannizzeri (\"Yeni\u00e7eri\"), reclutati tramite il \"devscirme\" erano di diritto schiavi del sultano (e lui stesso ne faceva, formalmente, parte) e costituivano un corpo di \"\u00e9lite\". Il loro numero crebbe nel corso dei secoli, dai circa ai tempi di Maometto II ai del 1598; cos\u00ec come il loro potere che sfoci\u00f2 talvolta in rivolte. Considerati un peso, sia per le finanze statali che per l'autorit\u00e0 del sultano, i giannizzeri finirono per essere sterminati in quello che viene chiamato incidente di buon auspicio. Ai giannizzeri, inoltre, era affidata la tutela dell'ordine pubblico e dello spegnimento degli incendi a Costantinopoli; non fu raro che ai migliori di essi vennero offerti \"timar\" e cariche governative, fino ad arrivare a diventare, in alcuni casi, gran visir.\nLa cavalleria ottomana (\"m\u00fcsellems\") si divideva in \"spahi\" (cavalleria pesante) e \"akinci\" (cavalleria leggera). Composta in gran parte da \"timariot\", tra il XV e il XVI secolo contava circa appartenenti che vivevano soprattutto nelle provincie, in quanto la loro remunerazione consisteva quasi sempre nell'assegnazione di \"timar\" (privilegi fiscali su fondi provinciali). La loro funzione in battaglia era quella di proteggere i fianchi dei giannizzeri.\nLa marina ottomana venne sviluppata tra il XV e il XVI secolo, quando l'impero si trov\u00f2 a fronteggiare Venezia, Genova, Spagna e i pirati. Grazie alla sua flotta che arriv\u00f2 a contare tra le 100 e le 150 unit\u00e0 navali, perlopi\u00f9 costruite negli imponenti arsenali di Gallipoli e Galata, ben presto divenne padrona assoluta del Mediterraneo dove perse la sua invincibilit\u00e0 rimase intatta dalla battaglia di Prevesa del 1538 alla battaglia di Lepanto del 1571. A capo della flotta vi era il \"kapudan pa\u015fa\" il pi\u00f9 famoso dei quali fu senza dubbio Khayr al-Din Barbarossa.\nBench\u00e9 l'artiglieria fosse stata sviluppata piuttosto precocemente, all'interno dell'impero scarseggiarono spesso le capacit\u00e0 tecniche perch\u00e9 evolvesse e, pertanto, fin dal XV si procedette nel far arrivare nella capitale tecnici stranieri, soprattutto tedeschi e francesi. La prima fonderia destinata alla produzione di armi da fuoco nella capitale fu voluta dal sultano Maometto II e sorse dove oggi si trova la Moschea di K\u0131l\u0131\u00e7 Ali Pasci\u00e0, ma fu sotto Solimano il Magnifico che vi fu uno degli incrementi maggiori del reparto che pass\u00f2 dai 695 cannonieri del 1527 ai del 1567.\nA partire dal XVII secolo la forza militare ottomana and\u00f2 progressivamente in crisi. Capendo la necessit\u00e0 di una riforma, nel 1730 il sultano Mahmud I inizi\u00f2 una riorganizzazione dell'esercito che tuttavia venne contrastata dai giannizzeri che permisero di operare solamente sul reparto di artiglieria al cui rimodernamento collabor\u00f2 il generale francese Claude Alexandre de Bonneval che nel 1734 fond\u00f2 un'importante scuola. Nel 1826 il sultano Mahmud II sciolse il corpo dei giannizzeri e fond\u00f2 il moderno esercito moderno, chiamato \"Nizam-\u0131 Jedid\". Ma le vere riforme, dopo quelle tentate da Selim III, che portarono al moderno esercito ottomano, si ebbero solamente nel XIX secolo con la serie di rinnovamenti note come \"tanzimat\".\nSuccessivamente alla perdita della Grecia, avvenuta nel 1821, e dell'Algeria, nel 1830, il potere navale ottomano and\u00f2 incontro a un inesorabile declino che si tradusse in un'incapacit\u00e0 di controllare i propri lontani territori d'oltremare. Il sultano Abd\u00fclaziz (regnante dal 1861 al 1876) tent\u00f2 di ristabilire la propria marina militare progettando di costruire la pi\u00f9 grande flotta dopo quella di Gran Bretagna e Francia. Nel 1866 il primo sottomarino in forza all'Impero ottomano venne realizzato nel cantiere navale di Barrow, in Inghilterra. Tuttavia, la debole economia ottomana non permise di sostenere tale flotta per lungo tempo, tanto che sotto il sultano Abdul Hamid II la maggior parte delle navi venne abbandonata all'interno del corno d'oro dove rimasero inattive per una trentina d'anni.\nEconomia.\nIl governo ottomano persegu\u00ec una politica economica basata sullo sviluppo di grandi centri commerciali e industriali, come Bursa, Edirne e Istanbul. Considerando indispensabile la presenza di eccellenti artigiani e commercianti per la crescita di una metropoli, il sultano Maometto II e il suo successore Bayezid II, accolsero con favore e incoraggiarono l'arrivo di molti ebrei provenienti da diverse parti d'Europa, invitandoli a stabilirsi a Istanbul e in altre citt\u00e0 portuali come Salonicco. A quel tempo, in gran parte dell'Europa gli ebrei erano vittime di persecuzioni da parte dei cristiani, come avvenne ad esempio in Spagna con la loro espulsione al termine della \"Reconquista\".\nLe conoscenze economiche ottomane intorno al XVI secolo si basavano sui semplici concetti di Stato e Societ\u00e0 secondo la tradizione del Medio Oriente in cui l'obiettivo finale di un'entit\u00e0 politica era il suo consolidamento e l'estensione del potere del sovrano, in modo da ottenere risorse rendere prosperose le classi produttive. L'intento era quello di aumentare le entrate statali senza danneggiare i soggetti, per prevenire disordini sociali e mantenere intatta l'organizzazione tradizionale della societ\u00e0. Nella prima et\u00e0 moderna, l'economia ottomana si espanse notevolmente, con tassi di crescita particolarmente elevati nella prima met\u00e0 del XVIII secolo. Il reddito annuo, adeguato all'inflazione dell'impero, quadruplic\u00f2 tra il 1523 e il 1748.\nNell'impero ottomano, l'organizzazione dei funzionari del tesoro e della cancelleria venne sviluppata pi\u00f9 che durante ogni altro governo islamico e, fino al XVII secolo, fu tra le migliori tra tutti i modelli contemporanei. Questa organizzazione port\u00f2 allo sviluppo di una burocrazia scribale (conosciuta come \"uomini della penna\") come un gruppo distinto, in parte formato da \"ulama\" altamente addestrati che dettero vita a un corpo professionale. L'efficacia di questi furono alla base del successo di molti grandi statisti ottomani.\nDemografia.\nUna stima della popolazione residente tra il 1520 e il 1535, pari a abitanti, venne effettuata contando le famiglie nei registri delle decime ottomane e moltiplicando questo numero per 5. Per ragioni poco chiare, la popolazione nel XVIII secolo era inferiore a quella stimata per il XVI secolo. Nel 1831 venne effettuato il primo censimento che determin\u00f2 il numero di abitanti, un valore tuttavia considerato sottostimato in quanto tale censimento aveva l'obiettivo di registrare possibili coscritti.\nI censimenti dei territori ottomani iniziarono solo all'inizio del XIX secolo e sono disponibili dati ufficiali dal 1831 in poi, ma questi non coprivano l'intera popolazione. Ad esempio, il censimento del 1831 contava solo uomini e non era riuscito a comprendere l'intero impero. Per periodi precedenti le stime sul numero e sulla distribuzione della popolazione si basano su modelli demografici.\nTuttavia, sembra che la popolazione abbia iniziato a risalire alla fine del XVIII secolo fino a raggiungere i 25\u201332 milioni prima del 1800, con circa 10 milioni di residenti nelle sole province europee (principalmente nei Balcani), 11 milioni nelle province asiatiche e circa 3 milioni in quelle africane. La densit\u00e0 della popolazione era pi\u00f9 alta nelle province europee, il doppio di quelle nell'Anatolia, che a loro volta triplicavano la densit\u00e0 osservabile nell'Iraq e nella Siria, e cinque volte quella dell'Arabia.\nVerso la fine dell'esistenza dell'impero, l'aspettativa di vita era di 49 anni, tuttavia le malattie epidemiche e le carestie causarono gravi cambiamenti demografici. Nel 1785 circa un sesto della popolazione egiziana mor\u00ec di peste e Aleppo vide la sua popolazione ridotta del 20%. Sei carestie colpirono l'Egitto tra il 1687 e il 1731 e l'ultima che colp\u00ec l'Anatolia accadde quattro decenni pi\u00f9 tardi.\nL'affermazione delle citt\u00e0 portuali comport\u00f2 un raggruppamento delle popolazioni dovuto dallo sviluppo di navi a vapore e ferrovie. mentre l'urbanizzazione aument\u00f2 tra il 1700 al il 1922. I miglioramenti nella salute e nei servizi igienico-sanitari resero le citt\u00e0 pi\u00f9 attraenti per vivere e per lavorare. Le citt\u00e0 portuali, come Salonicco in Grecia, videro la propria popolazione incrementare da nel 1800 a nel 1912 mentre Smirne, che contava una popolazione di nel 1800, arriv\u00f2 a abitanti nel 1914. Al contrario, alcune regioni subirono un calo della popolazione: ad esempio Belgrado diminu\u00ec di abitanti da a , principalmente a causa di conflitti politici.\nLe migrazioni economiche e politiche ebbero un impatto in tutto l'impero. Ad esempio, l'annessione russa e austriaca-asburgica delle regioni della Crimea e dei Balcani comportarono un grande afflusso di rifugiati musulmani come i tartari di Crimea in fuga a Dobruja. Tra il 1783 e il 1913, circa 5-7 milioni di rifugiati si riversarono nell'Impero ottomano, di cui almeno 3,8 milioni provenivano dalla Russia. Alcune migrazioni lasciarono segni indelebili, come la tensione politica tra parti dell'impero (ad esempio tra Turchia e Bulgaria), mentre alcuni effetti centrifughi sono stati notati in altri territori. Anche l'economia fu colpita dalla perdita di artigiani, commercianti, produttori e agricoltori. Dal XIX secolo, gran parte della popolazione musulmana dei Balcani emigr\u00f2 nell'attuale Turchia. Queste persone si chiamano \"Muhacir\". Quando l'impero ottomano cess\u00f2 di esistere nel 1922, met\u00e0 della popolazione urbana della Turchia discendeva da rifugiati musulmani dalla Russia.\nReligione.\nSecondo lo storico Halil \u0130nalc\u0131k, nell'epoca dei Selgiuchidi e nei primi anni di formazione dell'impero ottomano, i popoli turchi che dettero vita a tali imperi furono prevalentemente aleviti bektashi, mentre le popolazioni precedenti furono essenzialmente cristiane, ortodosse o monofisite. Le turkmene arrivate in Anatolia vennero influenzate spiritualmente da grandi personalit\u00e0 sufi e dell'Islam eterodosso, come Ahmed Yesevi, Yunus Emre, Hajji Bektash Veli, Mevlana, Ibn Arabi, Abdal Musa e Kaygusuz Abdal. Molte prove suggeriscono che i fondatori dell'Impero appartenessero a confraternite islamiche eterodosse vicine al bektashismo. La prima \"madrasa\" (universit\u00e0 teologica) venne fondata da Daw\u016bd al-Qay\u1e63ar\u012b che insegn\u00f2 il concetto della metafisica Sufi. Per Levent Kayapinar, fino al XIV-XV secolo, gli aleviti bektashi furono in maggioranza tra gli appartenenti all'impero di lingua turca.\nPrima del 1517, l'Impero ottomano non possedeva una religione ufficiale e non era basato su un sistema religioso. Nell'anno precedente, gli ottomani misero fine al califfato dei Mamelucchi e Selim I si nomin\u00f2 califfo deponendo l'ultimo califfo abbaside del Cairo Al-Mutawakkil III, segnando una svolta epocale nella storia religiosa dell'Impero: Selim scelse, infatti, il sunnismo come religione ufficiale per il suo popolo. In tal modo, il sultano ottomano si distinse dal suo grande rivale lo Sci\u00e0 Isma'il I, capostipite della dinastia Safavide e seguace dello sciismo e di Ahl al-Bayt. Circa duemila \"ulema\" vennero fatti arrivare dall'Universit\u00e0 al-Azhar del Cairo con lo scopo di \"sunnizzare\" l'Impero. Da quel momento, i capi religiosi aleviti, bektashi e mevlevi, all'origine dell'islamizzazione dell'Anatolia e dei Balcani, vennero giustiziati o deportati. L'alevismo venne considerato eretico dal governo ottomano oramai sunnita e Selim avvi\u00f2 una politica di denigrazione, repressione e assimilazione o conversione degli aleviti che dur\u00f2 fino all'era repubblicana.\nNonostante che l'Islam fosse divenuta la religione ufficiale, all'interno dell'impero e per tutta la sua storia convissero diverse confessioni. I cristiani e gli ebrei vennero considerati \"\"dhimmi\" e organizzati in \"millet\"\" (comunit\u00e0): quella dei \"R\u016bm\" (\"romani\"), \"R\u016bm millet\", riun\u00ec i cristiani ortodossi, ex cittadini dell'impero romano d'oriente, mentre quella degli \"Ermeni\" raggrupp\u00f2 i miafiti della chiesa apostolica armena. Queste comunit\u00e0 non musulmane vennero esentate dal servizio militare, ma d'altra parte, soggette a una maggiore tassazione, chiamata \"hara\u00e7\", e al \"devscirme\", due imposizioni che incoraggiarono molti a convertirsi all'Islam sunnita. Sebbene fosse possibile per i cristiani erigere le proprie chiese nel territorio dell'Impero, ad essi venne vietato di suonare le campane. Nonostante questa sorta di \u201ctolleranza religiosa\u201d presente nell'impero, le conquiste degli eserciti ottomani vennero accompagnate dalla distruzione di numerosi edifici religiosi: si pensi che delle chiese e monumenti religiosi presenti in Serbia prima dell'arrivo dei turchi, nel XVI secolo si contavano solamente 14 chiese cattoliche attive. Inoltre, il peso della repressione contro i cristiani provoc\u00f2 vari esodi, tra cui quello del 1690 in cui famiglie serbe dovettero lasciare le proprie case per trovare rifugio nell'impero asburgico o quelli che videro molti bulgari e arumeni abbandonare, tra il XVI e il XIX secolo, i loro territori per stabilirsi nelle pi\u00f9 autonome Romania e Moldavia.\nCultura.\nGli Ottomani assorbirono alcune delle tradizioni, dell'arte e delle istituzioni delle culture nelle regioni che conquistarono e vi aggiunsero nuove dimensioni. Numerose tradizioni e tratti culturali dei precedenti imperi (in campi come l'architettura, la cucina, la musica, il tempo libero e il governo) furono adottati dai turchi ottomani, che li svilupparono in nuove forme, dando vita a una nuova identit\u00e0 culturale tipicamente ottomana. Sebbene la lingua letteraria predominante dell'Impero ottomano fosse il turco, il persiano era la lingua veicolare preferita per la proiezione di un'immagine imperiale.\nLa schiavit\u00f9 era una parte della societ\u00e0 ottomana, con la maggior parte degli schiavi impiegati come domestici. La schiavit\u00f9 agricola, come quella diffusa nelle Americhe, era relativamente rara. A differenza di altri sistemi schiavisti, gli schiavi secondo la legge islamica non erano considerati beni mobili, ma mantenevano diritti fondamentali, sebbene limitati. Questo dava loro un grado di protezione contro gli abusi. Le schiave erano ancora vendute nell'Impero fino al 1908. Durante il XIX secolo l'Impero sub\u00ec la pressione dei paesi dell'Europa occidentale per bandire la pratica. Le politiche sviluppate da vari sultani nel corso del XIX secolo tentarono di ridurre la tratta degli schiavi ottomani, ma essa ebbe secoli di sostegno e di sanzioni religiose e pertanto non fu mai abolita nell'Impero.\nGli ottomani adottarono le tradizioni e la cultura burocratica persiana. I sultani diedero anche un importante contributo allo sviluppo della letteratura persiana.\nIstruzione.\nNell'impero ottomano, ogni millet stabiliva un sistema scolastico al servizio dei suoi membri. L'istruzione, quindi, era largamente suddivisa su linee etniche e religiose: erano pochi i non musulmani che frequentavano scuole per studenti musulmani e viceversa. La maggior parte delle istituzioni che serviva tutti i gruppi etnici e religiosi insegnavano in francese o altre lingue.\nLetteratura.\nI due flussi principali della letteratura scritta ottomana erano la poesia e la prosa. La poesia era di gran lunga la corrente dominante. Fino al XIX secolo, la prosa ottomana non conteneva alcun esempio di finzione: non c'erano controparti, come ad esempio, il romanzo, il racconto o il romanzo europeo. Tuttavia esistevano i generi analoghi, sia nella letteratura popolare turca che nella poesia diwan.\nLa poesia del diwan ottomano era una forma d'arte altamente ritualizzata e simbolica. Dalla poesia persiana che in gran parte l'ha ispirata, ha ereditato una ricchezza di simboli i cui significati e le interrelazioni - entrambi di similitudine (\u0645\u0631\u0627\u0639\u0627\u062a \u0646\u0638\u064a\u0631 mura'\u00e2t-i naz\u00eer / \u062a\u0646\u0627\u0633\u0628 ten\u00e2s\u00fcb) e opposizione (\u062a\u0636\u0627\u062f tez\u00e2d) erano pi\u00f9 o meno prescritti. La poesia diwan era composta attraverso la giustapposizione costante di molte di queste immagini all'interno di una rigida cornice metrica, consentendo cos\u00ec l'emergere di numerosi potenziali significati. La stragrande maggioranza era di natura lirica: o \"gazel\" (che costituiscono la maggior parte del repertorio della tradizione), o \"kas\u00eedes\". Vi erano, tuttavia, altri generi comuni, in particolare il \"mesnev\u00ee\", una specie di romanzo in versi e quindi una variet\u00e0 di poesia narrativa; i due esempi pi\u00f9 notevoli di questa forma sono il \"Leyli\" e \"Majnun\" di Fuz\u00fbl\u00ee e l\"'H\u00fcsn \u00fc A\u015fk\" di \u015eeyh G\u00e2lib. Il \"Seyahatn\u00e2me\" di Evliya \u00c7elebi (1611\u20131682) \u00e8 un eccezionale esempio di letteratura di viaggio.\nFino al XIX secolo, la prosa ottomana non si svilupp\u00f2 nella misura in cui lo fece la poesia diwan contemporanea. Gran parte della ragione risiede nell'aspettativa che la prosa aderisse alle regole del saj' (\u0633\u062c\u0639, anche traslitterato come seci), o prosa in rima, un tipo di scrittura discendente dall'arabo \"sa'e\" che prescriveva che tra ogni aggettivo e nome in una stringa di parole, come una frase, doveva esserci una rima. Inoltre, vi era una tradizione di prosa nella letteratura del tempo, sebbene di natura esclusivamente non fittizia. Un'apparente eccezione fu Muhayyel\u00e2t (\"Fantasie\") di Giritli Ali Aziz Efendi, una raccolta di storie fantasiose scritta nel 1796, sebbene non pubblicata fino al 1867. Il primo romanzo pubblicato nell'Impero ottomano fu di un armeno di nome Vartan Pasha. Pubblicato nel 1851, il romanzo si intitolava \"La storia di Akabi\" (turco: Akabi Hikyayesi) ed era scritto in turco ma con caratteri armeni.\nA causa degli stretti legami storici con la Francia, la letteratura francese fin\u00ec per costituire la principale influenza occidentale sulla letteratura ottomana per tutta la seconda met\u00e0 del XIX secolo. Di conseguenza, molti degli stessi movimenti prevalenti in Francia durante questo periodo avevano anche i loro equivalenti ottomani; nella tradizione della prosa ottomana in via di sviluppo, per esempio, l'influenza del romanticismo pu\u00f2 essere vista durante il periodo Tanzimat, e quella dei movimenti realista e naturalista nei periodi successivi; nella tradizione poetica, d'altra parte, furono i movimenti simbolisti e parnassiani a diventare preminente.\nMolti degli scrittori del periodo Tanzimat scrissero simultaneamente in diversi generi; per esempio, il poeta Nam\u0131k Kemal, ha scritto anche l'importante romanzo del 1876 \u0130ntib\u00e2h (\"Risveglio\"), mentre il giornalista \u0130brahim \u015einasi \u00e8 noto per aver scritto, nel 1860, la prima commedia moderna turca, la commedia in un atto \"\u015eair Evlenmesi\" (\" Il matrimonio del poeta \"). Il romanziere Ahmed Midhat Efendi ha scritto romanzi importanti in ciascuno dei principali movimenti: Romanticismo (Hasan Mell\u00e2h y\u00e2hud S\u0131rr \u0130\u00e7inde Esr\u00e2r, 1873; Realismo (Hen\u00fcz on Yedi Ya\u015f\u0131nda, 1881; \"Solo diciassette anni\") e Naturalismo (M\u00fc\u015f\u00e2hed\u00e2t, 1891; \"Osservazioni\"). Questa diversit\u00e0 era in parte dovuta al desiderio degli scrittori del Tanzimat di diffondere quanto pi\u00f9 possibile la nuova letteratura, nella speranza che avrebbe contribuito a una rivitalizzazione delle strutture sociali ottomane.\nArchitettura.\nL'architettura ottomana venne influenzata da quella persiana, bizantina, greca e islamica. Durante il primo periodo dell'architettura ottomana, essa si trov\u00f2 alla ricerca di nuove idee; successivamente vi fu il periodo classico dell'architettura, quando raggiunse il massimo della sua fiducia; nel periodo di stagnazione e decadenza si assistette a un allontanamento da questo stile.\nSe nei primi anni di vita dell'impero l'architettura ottomana si concentr\u00f2 soprattutto sui caravanserragli, considerati delle \u201cbasiliche mercantili\u201d, con il passare del tempo le moschee presero sempre pi\u00f9 importanza. Se nel XV secolo la moschea con pianta a T rovesciata era la pi\u00f9 frequente tra quelle progettate all'interno dell'impero, con la conquista di Costantinopoli gli architetti ottomani iniziarono a studiare la basilica di Santa Sofia traendone ispirazione e introducendo le moschee a cupola unica. Tra questi architetti spicca il nome di Mi'm\u0101r Sin\u0101n, considerato l'iniziatore dell'architettura classica ottomana: reclutato con il \"devscirme\", durante la sua lunga vita progett\u00f2 circa 360 edifici tra cui tombe, \"hammam\", ponti e moschee; di queste ultime le pi\u00f9 celebri sono la S\u00fcleymaniye camii, la \"Selimiye camii\" e la \"R\u00fcstem Pa\u015fa Camii\".\nEsempi di architettura ottomana del periodo classico, oltre a Istanbul ed Edirne, si possono osservare anche in Egitto, in Eritrea, in Tunisia, a Algeri, nei Balcani e in Romania, dove furono costruite moschee, ponti, fontane e scuole. L'arte della decorazione ottomana si svilupp\u00f2 con una moltitudine di influenze dovute all'eterogeneit\u00e0 etnica che caratterizzava l'Impero ottomano. Il pi\u00f9 grande degli artisti di corte arricch\u00ec l'impero con molte influenze artistiche pluralistiche, come mescolare l'arte tradizionale bizantina con elementi dell'arte cinese.\nSin\u0101n venne considerato cos\u00ec magnifico che i suoi successori continuarono a trarne ispirazione senza introdurre particolari idee nuove seppur arrivando ad alti risultati come per la celebre Moschea Blu realizzata all'inizio del XVII secolo a Costantinopoli su progetto di Sedefkar Mehmed Agha. A partire dal settecento, gli architetti ottomani vennero contaminati dall'architettura europea; tra i pi\u00f9 importanti esempi di questo secolo la moschea di Yeni Valide e la Moschea Ey\u00fcp Sultan.\nDurante il periodo dei tulipani, l'impero ottomano venne influenzato degli stili altamente ornati in voga nell'Europa occidentale; barocco, rococ\u00f2, impero e altri stili mescolati. I concetti di architettura ottomana si concentrano principalmente sulla moschea, interpretata come integrante della societ\u00e0, dell'urbanistica e della vita comune. Oltre ad essa \u00e8 possibile trovare buoni esempi di architettura ottomana nelle mense, nelle scuole teologiche, negli ospedali, nei bagni turchi e nelle tombe. Tra le moschee pi\u00f9 tarde, con forti influssi barocchi e neoclassici si possono citare la Moschea di Ortak\u00f6y e la Moschea di Pertevniyal Valide Sultan.\nArti decorative.\nLa tradizione delle miniature ottomane, realizzate per illustrare manoscritti o utilizzate in pubblicazioni dedicate, fu fortemente influenzata dall'arte persiana, sebbene includesse anche elementi della tradizione bizantina dei manoscritti miniati. Un'accademia greca di pittori, il \"Nakkashane-i-Rum\", venne fondata nel Palazzo di Topkap\u0131 nel XV secolo, mentre all'inizio del secolo successivo venne aggiunta anche una simile accademia persiana, la \"Nakkashane-i-Irani\".\nL'arte della tessitura dei tappeti era particolarmente significativa nell'impero ottomano, in quanto essi avevano un'importanza elevatissima sia per essere utilizzati come arredi decorativi, ricchi di simbolismi religioso e non, sia come utilizzo pratico poich\u00e9 era consuetudine entrare scalzi negli alloggi. La tessitura di tali tappeti ebbe origine nelle culture nomadi dell'Asia centrale (essendo i tappeti una forma di arredamento facilmente trasportabile) e alla fine si diffuse nelle societ\u00e0 stanziate dell'Anatolia. I turchi usavano tappeti, e \"kilim\" non solo sui pavimenti ma anche come appesi alle pareti e alle porte per fornire un ulteriore isolamento. Furono anche comunemente donati alle moschee, che spesso ne accumularono grandi raccolte.\nMusica e arti performative.\nLa musica classica ottomana costitu\u00ec una parte importante dell'educazione dell'\u00e9lite dell'impero. Numerosi sultani ottomani erano musicisti e compositori affermati, come Selim III, le cui composizioni vengono spesso eseguite ancora oggi. La musica classica ottomana nacque principalmente da una confluenza di musica bizantina, armena, araba e persiana. La sua composizione \u00e8 organizzata attorno a unit\u00e0 ritmiche chiamate \"usul\", che sono in qualche modo simili al metro nella musica occidentale, e unit\u00e0 melodiche chiamate \"makam\", che hanno una certa somiglianza con i modi musicali occidentali.\nGli strumenti utilizzati furono anch'essi il risultato di una combinazione tra strumenti anatolici e dell'Asia centrale (il \"saz, il \"ba\u011flama\", il \"kemence), altri mediorientali (\"\u02bf\u016bd\", \"tanbur\", \"qanun\", \"ney\") e, pi\u00f9 avanti nel tempo, alcuni occidentali (il violino e il pianoforte). Per via di una divisione geografica e culturale tra la capitale e le altre aree, nell'Impero ottomano nacquero due stili musicali ben distinti: la musica classica ottomana e quella folclorica.\nIl tradizionale teatro d'ombre turco, con i protagonisti \"karag\u00f6z\" e \"Hacivat\", si diffuse in tutto l'impero presentando personaggi che rappresentavano tutti i principali gruppi etnici e sociali. Le sue esatte origini sono sconosciute, forse risalgono a una pi\u00f9 antica tradizione centro asiatica arrivata a Bursa e da li diffusasi in tutto l'impero.\nCucina.\nQuando si parla di \u201ccucina ottomana\u201d ci si riferisce a quella in uso nella capitale Costantinopoli e nelle principali citt\u00e0, dove l'aggregarsi di diverse culture dette origine a piatti caratteristici comuni alla maggior parte della popolazione, indipendentemente dall'etnia e dal paese di provenienza. Questa cucina variegata venne poi affinata nelle cucine del Palazzo Imperiale da cuochi arrivati dalle diverse parti dell'impero per poi diffondersi nella popolazione. In essa convissero diverse influenze provenienti dalla cucina turca, armena, mediorientale greca e balcanica, senza dimenticare quella abbasside e quella persiana da cui arriv\u00f2, tra l'altro, l'uso del riso.\nTra i piatti pi\u00f9 antichi della tradizione ottomana vi \u00e8 la \"\u00e7orba\", una minestra, realizzata con ingredienti diversi tra cui quella con la trippa \u00e8 ancora oggi molto diffusa, oppure la \"ri\u015fte\" che consiste in pasta cotta in forma di quadratini o vermicelli. La carne, principalmente cacciagione, cervi, agnelli, vacche selvatiche o polli, veniva frequentemente stufata (\"yahni\") o cotta allo spiedo. In ogni caso la scelta delle carni segu\u00ec le indicazioni religiose che stabilivano quali fossero proibiti (\"har\u0101m\") o concessi (\"hal\u0101l\"). Da un resoconto relativo a un banchetto del 1433 del sultano Murad II sappiamo che sulle tavole ottomane il pesce trovava spazio, seppur raramente. Eccezione fece Maometto II, unico tra i sultani ad apprezzarlo vivamente. I dolci erano molto comuni e tra gli ingredienti si faceva ampio ricorso al miele, alla frutta, alle noci e alle castagne. Il sorbetto al limone, accompagnato da biscotti, era una bevanda assai diffusa come la \"boza\" o il \"bal suyu\" una birra a base di miele e luppolo fermentato a lungo. Per quanto riguarda il divieto di bere bevande alcoliche, esso non fu sempre rigidamente osservato dagli ottomani, ma solamene per brevi periodi a seconda degli ordini del sultano in quel momento al potere.\nCon l'espansione verso i Balcani avvenuta dal XVI secolo, gli ottomani ebbero a disposizione per i loro piatti sempre pi\u00f9 carne bovina, formaggio (cacio e di pecora, soprattutto) modificando le loro tradizioni culinarie che nel frattempo erano sempre pi\u00f9 influenzate dalla religione musulmana. Nel 1554 a Costantinopoli venne aperta la prima \"kahvehane\" (caffetteria); il caff\u00e8 era gi\u00e0 conosciuta dai dervisci o tra le fasce pi\u00f9 ricche della popolazione, ma da quel momento fu disponibile per tutto il popolo. La bevanda fu inizialmente al centro di una disputa religiosa, con il celebre giurista Ebussuud Efendi che emise una \"Fatw\u0101\" che lo vietava, ma che poi, verso la fine del secolo, complice l'imponente diffusione, venne ritirata e resa lecita.\nA partire dal XVIII secolo si assistette a una vera rivoluzione nella cucina ottomana: and\u00f2 a diminuire l'uso delle spezie, venne abbandonata l'antica pratica persiana di cuocere insieme carne e frutta, le tipologie di minestre si moltiplicarono arrivando a contarne 40 diverse, comparve il \"kebab\" e lo \"yahni\", mentre gli influssi occidentali presero sempre pi\u00f9 spazi tanto che, nella cosmopolita Costantinopoli, aprirono ristoranti di cucina francese e inglese. Fu soltanto nella prima met\u00e0 del XX secolo che inizi\u00f2 a diffondersi il t\u00e8, ma in breve tempo ebbe una tale diffusione da diventare un elemento imprescindibile della vita sociale degli ottomani.\nCon la fine dell'impero la cucina ottomana termin\u00f2 la sua storia, tuttavia molti piatti oggi comuni nella regione discendono dai gusti del tempo, come lo yogurt, il d\u00f6ner kebab/ gyros/shawarma, il cac\u0131k/tzatziki, l'ayran, il pane pita, il formaggio feta, la baklava, lo lahmacun, la Moussak\u00e0, il kufta, il b\u00f6rek, il rak\u0131/rakia/tsipouro, il meze, il dolma, le sarmale, il riso pilaf, il caff\u00e8 turco, il sucuk, il kishk, il manti, il lavash, il kanafeh e altro ancora.\nScienza e tecnologia.\nNel corso di tutta la storia dell'impero ottomano, la scienza ha continuato a svilupparsi costantemente e gli scienziati godettero di prestigio e protezione. Nei primi anni dell'impero gli studiosi di scienze provenivano dai pi\u00f9 grandi centri culturali del mondo musulmano, come l'Egitto, la Siria, l'Iraq e il Turkestan, ma con le espansioni territoriali del XIV e XV secolo alcune tra le pi\u00f9 importanti citt\u00e0 ottomane divennero luoghi di formazione di intellettuali, come Bursa, Edirne Skopje e Costantinopoli. Se agli inizi le discipline studiate riguardarono soprattutto la teologia, la filosofia, la mistica e la religione, a partire dal XV secolo iniziarono ad emergere la matematica, la geografia, le scienze naturali e l'astronomia.\nE fu proprio l'astronomia uno dei campi di ricerca pi\u00f9 seguiti dagli ottomani; tanto che la prima opera scientifica tradotta in lingua turca fu il lavoro di Nasir al-Din al-Tusi riguardante l'astronomia e la compilazione dei calendari. L'astronomo Qadi-zade-i Rumi, dotato di grande influenza, contribu\u00ec enormemente all'evoluzione della letteratura scientifica ottomana e i suoi commentati formarono generazioni di studiosi anche al di fuori dell'impero. Tra i suoi discepoli 'Ali al-Qushji, originario di Samarcanda ma poi invitato a Costantinopoli dal sultano Maometto II, che fond\u00f2 nella capitale la \"Sahn-\u0131 Seman Medrese\" dove si studiavano diverse discipline scientifiche.\nNel campo della medicina, Sabuncuo\u011flu \u015eerafeddin, la cui fama si estese fino alla Persia, scrisse nella prima met\u00e0 del XV secolo un trattato di chirurgia, \u01e6ar\u0101\u1e25iyy\u0101t al-\u1e2b\u0101niyya, contenente anche una traduzione del celebre chirurgo andaluso Abu al-Qasim al-Zahrawi del X secolo. Sebbene la geografia non si afferm\u00f2 mai tra le materie tipiche insegnate nella madrase, essa si svilupp\u00f2 velocemente a partire dal XV-XVI secolo quando gli ottomani iniziarono a viaggiare per mare e la cartografia divenne una necessit\u00e0 imprescindibile. Una delle opere pi\u00f9 celebri al riguardo \u00e8 la mappa di Piri Reis del 1513. Fu comunque a partire dal regno di Solimano I che la ricerca scientifica and\u00f2 a intensificarsi grazie al sostengo da parte del governo che continu\u00f2 a sovvenzionarle. Fu da allora che nacquero istituzioni imperiali a carattere scientifico, come il medico di corte (\"\u1e25ak\u012bmba\u015f\u0131l\u0131k\") o l'astronomo di corte (\"muneccimba\u015f\u0131l\u0131k\"). Tra gli scienziati pi\u00f9 celebri del XVI secolo vi fu senza dubbio l'astronomo Taq\u012b al-D\u012bn Mu\u1e25ammad ibn Ma\u02bfr\u016bf che costru\u00ec, nel 1577, l'Osservatorio di Istanbul di Taqi al-Din, dove vennero eseguite osservazioni fino al 1580. Egli fu in grado di calcolare l'eccentricit\u00e0 dell'orbita del Sole e il moto annuale dell'apogeo. Taqi al-Din fu anche autore di numerosi testi che spaziarono dalla fisica, alla matematica, alla meccanica, alla zoologia e, naturalmente, all'astronomia. I suoi studi permisero di mettere a punto strumentazioni scientifiche e metodi matematici fondamentali per le osservazioni della volta celeste.\nA causa di un rallentamento nell'innovazione tecnologica rispetto all'occidente, a partire dagli inizi del XVIII secolo i governi ottomani premettero affinch\u00e9 si studiasse la tecnologia Europea e venissero tradotti in turco le opere fondamentali. Durante il cosiddetto periodo dei tulipani, grazie anche all'influenza occidentale, vi fu un sostanziale sviluppo della tecnica e della scienza. Ma fu solo grazie al progresso della stampa, prima osteggiata dagli integralisti religiosi, avvenuto nel XIX secolo che si pot\u00e9 accelerare l'evoluzione tecnologia. Tra i pi\u00f9 importanti scienziati degli ultimi tre secoli dell'impero ottomano si ricordano: l'astronomo e architetto Bah\u0101\u02be al-d\u012bn al-\u02bf\u0100mil\u012b, il matematico Gelenbew\u012b Ism\u0101\u1ffe\u012bl Efend\u012b e gli astronomi \u0120\u0101z\u012b A\u1e25mad Mu\u1e2bt\u0101r P\u0101\u0161\u0101 e Mehmed Fatin G\u00f6kmen, quest'ultimo fondatore dell'osservatorio di Kandilli a Istanbul e promotore di una rinascita, tre secoli dopo Taq\u012b al-D\u012bn, degli studi astronomici in turco.\nLingua.\nIl turco ottomano era la lingua ufficiale dell'impero, fortemente influenzata dal persiano e dall'arabo, faceva parte delle lingue oghuz a loro volta un ramo delle lingue turche. Inoltre, gli ottomani utilizzavano altre lingue: il turco veniva parlato dalla maggior parte della popolazione in Anatolia e dalla maggioranza dei musulmani dei Balcani tranne che in Albania e Bosnia; il persiano era utilizzato solo da una minoranza di persone molto colte; l'arabo era parlato principalmente in Arabia, Iraq, Kuwait, nel Levante e in alcune parti del Corno d'Africa; la lingua berbera era diffusa nel Maghreb. Negli ultimi due secoli, l'uso di queste lingue divenne pi\u00f9 limitato, tuttavia specifico: il persiano serviva principalmente come lingua letteraria per i colti, mentre l'arabo veniva utilizzato nelle preghiere islamiche. Il turco, nella sua variante ottomana, era un linguaggio militare e amministrativo fin dai tempi nascenti degli Ottomani. La costituzione ottomana del 1876 sanc\u00ec ufficialmente lo status imperiale ufficiale del turco.\nA causa di un basso tasso di alfabetizzazione tra la popolazione (circa il 2-3% fino all'inizio del XIX secolo e circa il 15% verso la fine), la gente comune doveva assumere degli scribi come \"scrittori di richieste speciali\" (\"arzuh\u00e2lcis\") per essere in grado di comunicare con il governo. I gruppi etnici continuarono a parlare nelle loro famiglie e nei propri quartieri (\"mahalles\") per mezzo delle loro lingue (come avvenne, ad esempio, per i sefarditi, gli armeni, i greci, ecc.). Nei villaggi in cui due o pi\u00f9 popolazioni vivevano insieme, gli abitanti parlavano spesso la lingua l'uno dell'altro. Nelle citt\u00e0 cosmopolite, spesso le persone parlavano le proprie lingue di origine; molti fra coloro che non appartenevano al gruppo etnico dei turchi parlavano il turco come seconda lingua."}
{"id": "87755", "revid": "30610", "url": "https://it.wikipedia.org/wiki?curid=87755", "title": "Strumento di misura", "text": "In metrologia uno strumento di misura \u00e8 uno strumento che ha la funzione specifica di effettuare una misurazione, intendendo con essa, in fisica e ingegneria, il processo di rapportare una grandezza fisica ad eventi, fenomeni o oggetti del mondo reale.\nPu\u00f2 presentarsi come un singolo oggetto, oppure pu\u00f2 essere composto da due o pi\u00f9 elementi che, opportunamente combinati, permettono di eseguire la misura (sistema di misura). Tipicamente prima di essere utilizzato, lo strumento di misura \u00e8 tarato o calibrato utilizzando un campione dell'unit\u00e0 di misura che si vuole misurare o fissando un livello di misura come riferimento.\nCome unit\u00e0 di misura si utilizzano oggetti e/o eventi di riferimento precedentemente stabiliti, la cui misurazione d\u00e0 come risultato un numero reale che \u00e8 la relazione tra l'oggetto misurato e l'unit\u00e0 di riferimento.\nDescrizione.\nVista la grande variet\u00e0 di strumenti di misura, elencarne in modo specifico le caratteristiche \u00e8 impossibile. Si pu\u00f2 per\u00f2 generalizzare e dividere le caratteristiche in un numero ristretto di tipologie:\nFormato della lettura.\nGli strumenti possono presentare fondamentalmente due tipi di formato di lettura, a cui corrisponde una prima divisione tipologica fondamentale:\n\u00c8 importante specificare che le definizioni sopra riportate, si riferiscono al tipo di visualizzazione della lettura o alla forma del segnale d'uscita, non alla tecnologia usata per realizzare lo strumento. A titolo d'esempio, si pu\u00f2 ricordare che esistono micrometri a vite in cui la lettura si esegue su totalizzatori meccanici (per cui sono strumenti digitali, sebbene non facciano uso di elettronica).\nTipologie.\nEsiste una grande variet\u00e0 di strumenti di misura, che vanno dagli oggetti pi\u00f9 semplici, come i righelli o i cronometri, fino ai pi\u00f9 sofisticati come i microscopi elettronici o gli acceleratori di particelle.\nFacendo riferimento al VIM (\"Vocabolario Internazionale dei termini fondamentali e generali di Metrologia\"), di seguito verranno elencati alcune fondamentali tipologie di strumenti.\nCampioni materiali.\nUn campione materiale \u00e8 un oggetto o un'apparecchiatura destinata a riprodurre una determinata grandezza, con precisione nota.\nAlcuni esempi di campioni materiali:\nTrasduttori di misura.\nUn trasduttore \u00e8 un dispositivo che legge una grandezza presente in ingresso e ne genera un'altra in uscita, proporzionale alla prima. Tipicamente, un trasduttore rileva una grandezza fisica e genera un proporzionale segnale elettrico. Il segnale d'ingresso e quello d'uscita sono legati da una legge nota (la transcaratteristica del trasduttore).\nNel linguaggio comune questi dispositivi vengono chiamati sensori, ma in ambito strettamente metrologico, quest'ultimo termine \u00e8 riferito solamente all'elemento che fisicamente opera la trasformazione da una grandezza ad un'altra. Molti dispositivi \"trasduttori\", oltre all\"'elemento sensore\", integrano alimentatori per il medesimo, amplificatori di segnale, dispositivi di comunicazione remota, ecc. Esempio: un trasduttore di pressione, oltre ad avere una membrana estensimetrata che fa da \"sensore\", potrebbe integrare un amplificatore per il segnale elettrico d'uscita.\nAlcuni esempi di trasduttori:\nStrumenti indicatori.\nUno strumento indicatore \u00e8 un dispositivo che visualizza direttamente il valore del misurando. La visualizzazione pu\u00f2 avere sia un formato d'uscita analogica, sia digitale.\nComunemente, questi dispositivi vengono chiamati anche visualizzatori, ma in ambito strettamente metrologico, questo termine \u00e8 riferito all'elemento visualizzatore di uno strumento, e non al dispositivo nel suo complesso.\nAlcuni esempi di strumento indicatore:\nStrumenti registratori.\nUno strumento registratore \u00e8 un dispositivo che fornisce una registrazione del valore del misurando, o di un valore in relazione con esso (tipicamente un segnale elettrico). Successivamente, pu\u00f2 rendere disponibile i valori registrati per l'analisi.\nLa registrazione pu\u00f2 essere fatta su diversi tipi di supporti (tipicamente cartacei, magnetici o elettronici).\nAlcuni esempi di strumento registratore:\nStrumenti totalizzatori.\nUno strumento totalizzatore \u00e8 un dispositivo che determina il valore del misurando facendone la somma dei valori parziali, o misurando il numero di specifici eventi che costituiscono l'oggetto della sua misurazione.\nAlcuni esempi di strumento totalizzatore:\nSistemi di misura.\nUn sistema di misura \u00e8 un insieme di strumenti ed altre apparecchiature, utilizzate assieme per eseguire una specifica misura. A questa categoria appartengono molta strumentazione destinata alle misure pi\u00f9 complesse, che richiedono estrema precisione o in condizioni estreme.\nUn sistema di misura comprende anche una serie di strumenti e apparecchiature destinati alla verifica e il controllo delle condizioni di contorno, almeno quelle che hanno influenza sulla misura in s\u00e9 o sul valore del misurando (esempio la temperatura, l'umidit\u00e0 e la pressione atmosferica).\nLa struttura pi\u00f9 semplice di un sistema di misura \u00e8 la catena di misura.\nCatene di misura.\nUna catena di misura \u00e8 una successione di strumenti ed altre apparecchiature, collegate in modo da poter elaborare il segnale a partire dalla grandezza d'ingresso (misurando) fino all'ottenimento della lettura in uscita (la misura).\nAlcuni esempi di catene di misura:\nStrumenti integratori.\nUno strumento integratore \u00e8 un dispositivo che legge due o pi\u00f9 grandezze e le combina, per visualizzarne una terza che deriva dalle altre secondo una regola certa.\nAlcuni esempi di strumento integratore:\nDispositivi rivelatori.\nUno strumento rivelatore \u00e8 un dispositivo o una sostanza che rivela la presenza di una grandezza, senza necessariamente fornirne un valore preciso. In alcuni casi questi dispositivi sono realizzati per segnalare il superamento di un dato valore (chiamati anche strumenti a soglia).\nAlcuni esempi di dispositivi rilevatori:\nCollegamenti esterni.\nCosa \u00e8 un Sistema di Acquisizione Dati - DAQ o DAS?, descrizione dettagliata dei moderni sistemi di acquisizione.\nVisual Analyser, software freeware per la virtualizzazione di molti strumenti di misura"}
{"id": "87759", "revid": "124954344", "url": "https://it.wikipedia.org/wiki?curid=87759", "title": "Merope", "text": ""}
{"id": "87760", "revid": "1762651", "url": "https://it.wikipedia.org/wiki?curid=87760", "title": "Akihabara", "text": ", conosciuta anche come , \u00e8 una celebre area di Tokyo, in Giappone. Il suo nome viene anche abbreviato in Akiba. Pur essendoci una zona vicina chiamata ufficialmente Akihabara e facente parte di Taito-ku, l'area detta \"Akihabara\" dalla maggior parte delle persone (inclusa l'omonima stazione del treno della Japan Railways) \u00e8 in realt\u00e0 Soto-Kanda, una parte del distretto di Kanda, nel quartiere di Chiyoda.\nStoria.\nPrecedentemente alla seconda guerra mondiale l'area era un'animata e affollata comunit\u00e0. In seguito ad un grande incendio che distrusse quasi completamente il distretto si decise di lasciare pulita la terra in modo da impedire a nuovi incendi di avvicinarsi alla residenza imperiale. Divenne famosa come durante la seconda guerra mondiale, quando solo le foglie autunnali erano visibili.\nTempi moderni.\nAkihabara \u00e8 famosa soprattutto per la sua grande concentrazione di negozi che vendono tutti i tipi di apparecchi elettronici, anime, videogiochi ed articoli per adulti. Probabilmente \u00e8 la pi\u00f9 vasta area di vendita del mondo per beni elettronici e computer, inclusi oggetti nuovi e usati.\nIl materiale nuovo si pu\u00f2 trovare nei negozi della strada principale, la Chou Dori, mentre l'usato di tutti i tipi (software, hardware e molto, molto altro) si pu\u00f2 trovare nelle vie sul retro del Soto Kanda 3-chome. Parti di ricambio nuove per gli amanti del fai-da-te sono facilmente disponibili in molti negozi. Attrezzi, parti elettriche, cavi, videocamere miniaturizzate ed altro si possono trovare nei minuscoli corridoi della Soto Kanda 1-chome (vicino alla stazione). I turisti stranieri tendono a visitare i grossi negozi vicino alla stazione, mentre i locali sanno dove ottenere una variet\u00e0 di scelta e di prezzi migliore allontanandosi dalla stazione.\nOltre che per gli appassionati di elettronica \u00e8 anche una miniera per gli appassionati di anime: qui si trovano numerosi negozi dove si possono acquistare anime, manga, d\u014djinshi, OST, \"action figure\", costumi per il cosplay e locali tematici come i maid caf\u00e9. Come per i negozi di elettronica si pu\u00f2 andare da negozi multipiano (come il famoso Mandarake) a piccoli negozi specializzati che occupano una sola stanza.\nAccesso.\nL'area si sviluppa attorno alla grande stazione di Akihabara presso cui fermano i treni della linea Yamanote, la principale linea, circolare, che unisce i principali quartieri di Tokyo, nonch\u00e9 le linee Ch\u016b\u014d-S\u014dbu e Keihin-T\u014dhoku della JR East. Oltre a queste linee ferroviarie, ad Akihabara in sotterranea \u00e8 presente il capolinea della ferrovia intercity Tsukuba Express, e la linea Hibiya della Tokyo Metro. Ai confini nord della zona si trova anche la stazione di Suehiroch\u014d sulla linea Ginza della metropolitana."}
{"id": "87775", "revid": "287204", "url": "https://it.wikipedia.org/wiki?curid=87775", "title": "Specie di Mammillaria", "text": "Elenco delle Specie di \"Mammillaria\":"}
{"id": "87776", "revid": "536103", "url": "https://it.wikipedia.org/wiki?curid=87776", "title": "Tunisia", "text": "La Tunisia (; AFI: ), ufficialmente Repubblica Tunisina ( ), \u00e8 uno stato del Nordafrica bagnato a nord e ad est dal mar Mediterraneo e confinante con l'Algeria ad ovest e la Libia a sud e a est. Si ritiene che il suo nome, \"T\u016bnus\", abbia origine dalla lingua berbera, con il significato di \"promontorio\" o, pi\u00f9 probabilmente, \"luogo in cui passare la notte\" (si pu\u00f2 osservare la corrispondenza con un altro toponimo nordafricano dell'antichit\u00e0, \"Tuniza\", odierna El Kala, Algeria). Il francese \u00e8 molto diffuso e utilizzato nella pubblica amministrazione, nell'istruzione superiore e nel commercio. Dal 2014 \u00e8 una repubblica semipresidenziale.\nStoria.\nLa Tunisia \u00e8 stata abitata fin dalla preistoria: la presenza umana \u00e8 documentata fin dal paleolitico. I suoi primi abitanti noti furono trib\u00f9 berbere. Sintetizzando millenni di storia tunisina bisogna ricordare il conflitto interetnico tra i berberi sedentari e gli arabofoni nomadi, avvenuto fra il XII e il XIV secolo.\nIl rapporto fra queste due culture, sul piano del potere politico, \u00e8 stato sempre squilibrato a sfavore della cultura berbera. La comunit\u00e0 berberofona, ad oggi, \u00e8 una minoranza pari all'un per cento della popolazione totale.\nAntichit\u00e0.\nNell'814 a.C. fu fondata Cartagine per mano dei fenici; dopo le Guerre puniche Cartagine pass\u00f2 sotto la conquista romana, dove conobbe un periodo di grande prosperit\u00e0. Si svilupparono fortemente l'agricoltura e l'urbanizzazione.\nLa regione corrispondente oggi alla Tunisia era considerata parte della regione Libica per tutta l'antichit\u00e0.\nL'influenza della cultura di Roma port\u00f2 anche con s\u00e9 l'influenza del Cristianesimo; non \u00e8 possibile stabilire la data di inizio della diffusione ma ai tempi di Tertulliano e Cipriano, la Chiesa nell'area dell'odierna Tunisia appare gi\u00e0 organizzata; Agostino d'Ippona afferma che il cristianesimo si diffuse dapprima nelle comunit\u00e0 ebraiche di Susa, Cartagine ed Utica. Cartagine, centro principale, sub\u00ec varie persecuzioni da parte dell'impero romano: i martiri scillitani (180), Perpetua e Felicita e compagni (203), Cipriano (258), i martiri di Abitina (304).\nIl cristianesimo si diffuse fra la popolazione romanizzata, poco e tardivamente presso le popolazioni berbere. Nel corso del III secolo a Cartagine si indissero concili: nel 220 con 70 vescovi; tra 236 e 240 con pi\u00f9 di 80 e con oltre 100 nel 256. La maggior parte di questi proveniva da territori della Tunisia odierna.\nLa Chiesa \"tunisina\" forn\u00ec forti personalit\u00e0 alla culture teologica in lingua latina quali Tertulliano, Cipriano ed Agostino. Grande il contributo degli \"africani\" dei primi secoli quali Vittore Vitense, Quodvultdeus di Cartagine e Fulgenzio di Ruspe. La Chiesa cartaginese annover\u00f2 tre papi: Vittore I (189-199), Milziade (311-314) e Gelasio I (492-496).\nDinastie islamiche.\nA met\u00e0 del VII secolo inizi\u00f2 la penetrazione degli arabi e della loro nuova religione, l'Islam. Furono necessarie sei spedizioni, la prima nel 647, la seconda nel 661, la terza nel 670, la quarta nel 688, la quinta nel 695 e la sesta nel 698-702, per strappare il paese ai Bizantini e insediativisi stabilmente, spezzando anche la resistenza dei Berberi. Proprio nel 670 gli invasori arabi fondano Qayrawan.\nCon la conversione dei Berberi all'Islam (702), l'antica Provincia Africa divent\u00f2 Ifriqiya nella lingua dei nuovi dominatori. Sebbene il popolo berbero avesse adottato la religione degli invasori, non fu mai disposto ad accettarne il dominio, tanto da aderire in massa al Kharigismo e a iniziare una serie di rivolte che durarono fino all'arrivo dei Turchi ottomani.\nDopo la dinastia degli Aghlabidi, soggetta ai califfi sunniti (IX secolo), proprio l'Ifriqiya vide la nascita (909) della dinastia sciita dei Fatimidi (fondatori arabi di Mahdiya, l'attuale Mahdia), loro prima capitale (nel 921).\nNella prima met\u00e0 del XII secolo le citt\u00e0 della costa furono occupate dal Regno di Sicilia. Nel 1159-1160 tutta la regione cadde sotto il dominio degli Almohadi, berberi provenienti dal Marocco e dall'Algeria, che unificarono tutto il Maghreb. Tuttavia, gi\u00e0 nel 1228 se ne rese autonoma la dinastia berbera degli Hafsidi, che regn\u00f2 fino al XVI secolo, quando, in risposta alle crescenti pressioni del Regno di Spagna, si realizz\u00f2 gradualmente la conquista da parte dei turchi ottomani che si complet\u00f2 nel 1574. Gli ottomani tuttavia furono sempre pochi e costretti a delegare il potere amministrativo a notabili locali, riservandosi l'autorit\u00e0 militare. Nel 1705 venne fondata la dinastia Husaynide (o Husseinide), i cui esponenti regnarono come Bey di Tunisi fino al 1957.\nColonialismo.\nNel 1881 la Tunisia fu assoggettata a protettorato francese anche se formalmente rimase retta dal Bey fino al 1956. Il 12 maggio 1881, in seguito all'invasione militare da parte di truppe francesi, fu firmato il Trattato del Bardo. La Francia, gi\u00e0 da 50 anni installata in Algeria, con tale atto blocc\u00f2 le mire dell'Italia che gi\u00e0 contava la colonia europea pi\u00f9 numerosa con un insediamento di agricoltori provenienti principalmente dalla Sicilia. La Francia mirava allo sfruttamento delle risorse naturali (agricole e minerarie), quindi invest\u00ec nella costruzione delle reti di trasporto (stradale, ferroviario e navale) soprattutto in funzione di tale progetto.\nLa feroce resistenza anticoloniale dur\u00f2 per tutti i 75 anni di dominazione francese, alimentata e poi diretta dagli allievi delle prime scuole e universit\u00e0 moderne. La guid\u00f2 il Partito della Libera Costituzione (\"\u1e24izb al-\u1e24urr al-Dust\u016br\u012b\") (1920), poi soppiantato dal pi\u00f9 radicale N\u00e9o-Destour, (1934), (dal 1964 Partito Socialista Costituzionale).\nNel 1938 il governo francese proclam\u00f2 lo Stato d'assedio in tutta la Colonia, segnando cos\u00ec l'inizio la lotta per l'Indipendenza della Tunisia.\nLa seconda guerra mondiale coinvolse la Tunisia dal giugno 1940 al maggio 1943. In seguito alla sconfitta francese da parte della Germania hitleriana, in base al Secondo armistizio di Compi\u00e8gne (22 giugno 1940) la Tunisia divent\u00f2 parte del regime di Vichy. Dall'ottobre-novembre 1942 la Tunisia venne occupata dai tedeschi e dagli italiani in ritirata pressati dall'8\u00aa Armata britannica proveniente dall'Egitto e dalle divisioni americane provenienti dal Marocco. L'11-13 maggio 1943 le forze dell'Asse, comandate dal generale italiano Messe, in assenza di rifornimenti e rimpiazzi e circondate da soverchianti forze nemiche, si arresero a Capo Bon.\nIndipendenza.\nIl 31 luglio del 1954 il primo ministro francese Pierre Mend\u00e8s France si impegn\u00f2, in un discorso a Cartagine, a riconoscere l'autonomia tunisina. Tahar Ben Ammar del Destour divenne primo ministro a Tunisi.\nL'anno seguente, il 3 giugno: le convenzioni firmate da Mend\u00e8s-France e Ben Ammar inaugurarono l'autonomia tunisina; i colloqui proseguirono in vista dell'indipendenza.\nIL 20 marzo 1956 il Trattato del Bardo venne abrogato. In seguito a quest'evento la Tunisia venne dichiarata indipendente. Alle elezioni dell'8 aprile il N\u00e9o-Destour ottenne il 95% dei voti: Habib Bourguiba (1903-2000), esponente del N\u00e9o-Destour divenne Primo Ministro. Il 3 agosto la Tunisia abrog\u00f2 il doppio regime (coranico e civile) nei tribunali e progressivamente attu\u00f2 lo stesso nelle scuole. Il 13 agosto \u00e8 approvato il Codice dello statuto della persona (CSP), che di fatto emancipa le donne (divieto della poligamia, necessit\u00e0 di un'et\u00e0 minima e del reciproco consenso per il matrimonio, abolizione del dovere di obbedienza della sposa, sostituzione del divorzio al ripudio, solo maschile). Cinque mesi dopo \u00e8 vietato l'uso dell'hijab nelle scuole e sette mesi dopo alle tunisine \u00e8 pienamente riconosciuto il diritto di voto.\nRepubblica e regimi.\nIl 25 luglio del 1957, avvenne la proclamazione della Repubblica. L'Assemblea Costituente dichiar\u00f2 decaduta la dinastia Husaynide. Si elesse un consiglio costituzionale che attribu\u00ec a Bourguiba le funzioni di Presidente della Repubblica.\nIl 1\u00ba giugno 1959 venne adottata la prima Costituzione repubblicana, che conferm\u00f2 la natura laica dello Stato. Preceduta in primavera dalle prime elezioni municipali, l'8 novembre si tennero, unitamente a quelle parlamentari, le prime elezioni presidenziali e venne eletto Bourguiba, unico candidato.\nAll'inizio del 1963, Bourguiba inaugur\u00f2 la fase socialista, come necessaria allo sviluppo, ma in seguito a ci\u00f2 la Francia azzer\u00f2 gli aiuti allo sviluppo, temendo un'influenza della Tunisia sugli Stati facenti parte del Patto Atlantico. Il 15 ottobre le truppe francesi lasciarono il porto di Biserta, ultima loro base nel Paese.\nNel 1970 Bourguiba cominci\u00f2 a chiudere la fase socialista.\nIl 26 gennaio 1978, \"Gioved\u00ec nero\" ci fu uno sciopero generale proclamato dal sindacato (UGTT) e ai disordini che seguirono, la polizia rispose brutalmente, sparando sui manifestanti, su ordine del presidente: alcune centinaia furono i morti.\nL'anno seguente in seguito alla firma degli accordi di Camp David fra Egitto e Israele (settembre 1978), la Lega Araba trasfer\u00ec la sua sede a Tunisi; ritorner\u00e0 al Cairo nel settembre-ottobre 1990.\nAl congresso del PSD del 1981 Bourguiba apr\u00ec al pluralismo politico: i primi due partiti di opposizione (MSD e PUP) furono legalizzati il 19 novembre 1983.\nTra la fine del 1983, e il gennaio 1984, l'annuncio di un aumento del prezzo del pane e dei cereali gener\u00f2 violente manifestazioni spontanee; la repressione caus\u00f2 un centinaio di morti, ma il 6 gennaio il presidente annunci\u00f2 alla televisione il mantenimento dei prezzi.\nIl 7 novembre 1987 il generale Zine El-Abidine Ben Ali, Primo ministro dal 1\u00ba ottobre, depose il presidente Bourguiba per senilit\u00e0 con un colpo di Stato \"medico\", favorito fra l'altro dall'Italia.\nIl generale costru\u00ec un regime autoritario, fondato sul sopruso ed intriso di corruzione, ponendo fidati collaboratori nei ruoli di dirigenza e costruendo leggi elettorali truffa, le quali gli permisero di ottenere dei risultati plebiscitari nelle elezioni degli anni seguenti.\nRivoluzione e Democrazia.\nIl 17 dicembre 2010 un giovane ambulante, Mohamed Bouazizi, si diede fuoco davanti al palazzo del Governatorato di Sidi Bouzid a seguito della volont\u00e0 delle autorit\u00e0 di revocargli la licenza. Quest'episodio port\u00f2 alla nascita della Primavera Araba, un insieme di movimenti popolari che si svilupparono in diverse nazioni arabe.\nIl 14 gennaio 2011 si dimise il presidente Ben Ali, il quale and\u00f2 all'estero. Le sommosse popolari in Tunisia del 2010-2011 contro il carovita furono una miccia. Ad assumere provvisoriamente la presidenza, secondo la costituzione tunisina di allora, fu il presidente della Camera Fouad Mebaza\u00e2, inaugurando un'incerta fase transitoria.\nUn mese dopo circa, il 6 febbraio il ministro degli Interni tunisino annunci\u00f2 la cessazione delle attivit\u00e0 del partito del deposto presidente Ben Ali, l'RCD (\"Rassemblement Constitutionnel Democratique\"), con la chiusura di tutte le sedi del partito.\nIl 23 ottobre 2011 si sono svolte le elezioni per l'Assemblea Costituente della Tunisia che hanno visto la netta affermazione del partito islamico moderato Ennahda, seguito dal Congresso per la Repubblica. Il difficile cammino costituente, caratterizzato da tensioni anche tra i partiti si \u00e8 concluso con alcune intese, che hanno permesso di mantenere un quadro politico-istituzionale.\nIl 26 gennaio 2014 \u00e8 entrata in vigore una nuova Costituzione (vedi democrazia islamica), contenente garanzie di libert\u00e0 ed uguaglianza, principi di tutela delle tradizioni e un'\"introduzione rivoluzionaria\" dei \"nuovi diritti\".\nLe elezioni legislative per l'attribuzione dei 217 seggi previsti per l'Assemblea del Popolo (il Parlamento tunisino) si sono tenute senza incidenti e contestazioni in Tunisia il 26 ottobre 2014. La propaganda elettorale ha avuto inizio dal 4 ottobre 2014. Esse sono state le prime elezioni giudicate a livello internazionale sostanzialmente rispettose delle tradizioni democratiche parlamentari e realmente multipartitiche. Le prime libere elezioni presidenziali dopo l'indipendenza della Tunisia, tenutesi in due turni il 23 novembre e il 21 dicembre 2014, hanno dato la vittoria a Beji Caid Essebsi.\nGeografia.\nLa Tunisia \u00e8 il pi\u00f9 orientale e pi\u00f9 piccolo dei tre Stati disposti lungo la catena montuosa dell'Atlante. \u00c8 uno degli Stati del Maghreb, come il Marocco, l'Algeria e la Libia. La sua capitale, decentrata rispetto al resto del territorio nazionale, \u00e8 Tunisi, nel nord del paese.\nMorfologia.\nIl 40% della sua superficie \u00e8 occupato dal deserto del Sahara, mentre gran parte del territorio restante \u00e8 composta da terreno particolarmente fertile e circa 1.300\u00a0km di coste facilmente accessibili.\nIdrografia.\nIl paese possiede una rete idrografica scarsamente sviluppata. Il fiume Medjerda, lungo 365\u00a0km, nasce in Algeria ma si snoda per \u00be del suo percorso in territorio tunisino prima di sfociare a nord della Tunisia.\nClima.\nIl clima si presenta mediterraneo di tipo subtropicale sulle coste, con inverni miti ed estati calde e secche, mentre \u00e8 di tipo tropicale arido o desertico all'interno, con temperature estive molto elevate (oltre 45\u00a0\u00b0C - 47\u00a0\u00b0C) e precipitazioni scarse. Sulle coste il caldo estivo \u00e8 relativamente limitato dalle brezze marine, in cui si raggiungono generalmente i 35\u00a0\u00b0C, mentre quando il vento soffia dal deserto, la temperatura pu\u00f2 diventare opprimente. A Tunisi, invece, le temperature estive diventano elevate e fastidiose a causa dell'elevata umidit\u00e0 presente.\nPopolazione.\nIn Tunisia ci sono 11\u00a0500\u00a0000 di abitanti (2018) per la maggioranza araba; ci sono tuttavia anche minoranze berbere ed europee, quest'ultime costituite principalmente da francesi (22\u00a0000 nel 2011) e italiani (oltre 3\u00a0000 nel 2011).\nDemografia.\nEtnie.\nNonostante la maggioranza (circa il 98%) dell'odierna popolazione tunisina parli arabo e si identifichi nella cultura araba, sarebbe errato dedurne un'origine etnica proporzionale. Analisi genetiche condotte tra popolazioni berberofone e arabofone della Tunisia e del Nordafrica hanno mostrato un'unit\u00e0 di fondo nordafricana, per cui a rigore la popolazione pu\u00f2 essere considerata di etnia berbera arabizzata .\nUn'altra minoranza che si trova nel paese \u00e8 quella ebraica, concentrata per lo pi\u00f9 a Tunisi e nell'isola di Gerba, molto ridottasi da quando il Paese ha ottenuto l'indipendenza dalla Francia.\nTunisini residenti all'estero.\nI tunisini residenti all'estero sono 4 milioni, la maggior parte dei quali in Europa, principalmente in Francia (61\u00a0028 nel 1968; 598\u00a0504 nel 2009) ed in Italia (48\u00a0909 nel 1998; 152\u00a0721 nel 2009).\nFonte: Ministero degli Affari Esteri della Tunisia\nLingue.\nLa maggior parte della popolazione parla arabo. Molto parlato \u00e8 anche il francese, soprattutto nelle citt\u00e0; in alcune localit\u00e0 del sud e dell'isola di Gerba sono parlate varianti del berbero.\nLa Tunisia \u00e8 lo Stato del Maghreb pi\u00f9 omogeneo sul piano linguistico dal momento che la quasi totalit\u00e0 della popolazione parla la lingua araba, che \u00e8 la lingua ufficiale del Paese. L'arabo tunisino \u00e8 la variante locale della lingua araba - o pi\u00f9 correttamente un continuum linguistico di dialetti, per il quale non esiste nessun organo di normalizzazione - che \u00e8 parlato al di fuori dei contesti formali.\nDurante il protettorato francese in Tunisia, la lingua francese si impose attraverso le istituzioni, in particolare l'educazione, che divenne un forte fattore di diffusione. A partire dall'indipendenza, il Paese si \u00e8 arabizzato anche se l'amministrazione, la giustizia e l'insegnamento restano bilingui, cos\u00ec come la conoscenza di lingue europee da parte della popolazione \u00e8 fortemente condizionata dalla televisione e dal turismo.\nAl di l\u00e0 delle stime fornite dal governo tunisino, l'Organizzazione internazionale della francofonia ha affermato che il numero di persone aventi una certa conoscenza del francese \u00e8 di circa 8,5 milioni, corrispondenti al 75% della popolazione.\nReligioni.\nCirca il 98,6% della popolazione \u00e8 di religione musulmana. Oltre alla minoranza di fede ebraica (0,8%), \u00e8 presente anche una piccola componente di credenti di fede cristiana (0,6%).\nOrdinamento dello Stato.\nUna nuova Costituzione \u00e8 entrata in vigore il 26 gennaio 2014. Essa \u00e8 composta da 149 articoli ed organizza la forma di Stato della Tunisia come liberal democratica ed indica nella forma di governo una Repubblica semipresidenziale.\nFreedom House, secondo il suo rapporto \"Freedom in the World 2015\", classifica la Tunisia come uno stato politicamente libero, unico caso nel mondo arabo, con un punteggio di 1 sulla scala dei diritti politici e 3 su quella dei diritti civili.\nIl potere legislativo \u00e8 affidato all'Assemblea dei Rappresentanti, composta da 150 membri eletti a suffragio universale. \nLa nuova Carta introduce inoltre due nuove istituzioni per la Tunisia: la Corte Costituzionale e il CSM.\nNel 2015 il Quartetto per il dialogo nazionale tunisino ricevette il Premio Nobel per la pace per essere riuscito a trovare un accordo tra i partiti d'opposizione e per aver redatto una costituzione dal carattere democratico, la prima che sancisce la libert\u00e0 di culto e la libert\u00e0 della donna nel mondo arabo.\nSuddivisioni amministrative.\nLa Tunisia \u00e8 suddivisa in 5 regioni (\"min\u1e6daqa\", /\"iklim\", ) con 24 governatorati (\"wil\u0101y\u0101t\", ), che prendono il nome dalle citt\u00e0 capoluogo. Ciascun governatorato \u00e8 retto da un governatore nominato dal Presidente. Le province sono a loro volta suddivise in \"municipalit\u00e0\", che raggruppano diversi comuni o \"consigli rurali\". La pi\u00f9 piccola suddivisione amministrativa \u00e8 l\"'\u02bfimadat\".\nIstituzioni.\nOrdinamento scolastico.\nSino al 1958, l'istruzione in Tunisia era disponibile solo per una piccola minoranza, il 14% della popolazione. Adesso \u00e8 certamente considerata una delle priorit\u00e0 del governo tunisino.\nUniversit\u00e0.\nUna delle pi\u00f9 rinomate universit\u00e0 tunisine \u00e8 l'Universit\u00e0 Ez-Zitouna, fondata nel 737 d.C. : \u00e8 una delle pi\u00f9 antiche istituzioni universitarie del mondo islamico. Modernizzata, dopo l'indipendenza della Tunisia, il 20 marzo 1956.\nA Tunisi e nella sua area metropolitana sono attive numerose universit\u00e0, pubbliche e private, tra le quali l'Universit\u00e9 de Tunis El Manar, l'Universit\u00e9 de Tunis, l'Universit\u00e9 del La Manouba (sita nell'omonimo quartiere nella periferia sud-occidentale della citt\u00e0), l'Universit\u00e9 del Carthage ecc. Esistono anche diverse istituzioni universitarie al di fuori dell'area metropolitana, per esempio a Sfax, Gab\u00e9s, Kairouan ecc. \nLe istituzioni accademiche private normalmente recano nel nome l'aggettivo \"priv\u00e9e\" (privato/privata).\nForze armate.\nLe Forze Armate tunisine sono articolate in Esercito, Marina e Aeronautica. In Tunisia \u00e8 in vigore il servizio militare obbligatorio della durata di un anno, con impiego nelle Forze Armate o nei servizi tecnici di sostegno alle stesse. \nFin dagli anni Sessanta le Forze Armate tunisine sono state impiegate in missioni di mantenimento della pace all'estero, in Africa o in Paesi francofoni anche extrafricani (come Cambogia e Comore) sotto l'\u00e9gida dell'ONU o dell'Unione Africana. Attualmente esse partecipano alla missione MONUSCO (MONUSCO#Forze impegnate) nella Repubblica Democratica del Congo.\nEconomia.\nLa Tunisia si colloca all'81\u00ba posto nel mondo con un PIL nominale di 45.407 milioni di dollari USA; negli anni 90 l'economia \u00e8 cresciuta in media del 5% tanto che il paese ha oggi un sistema economico diversificato che va dall'agricoltura, al settore industriale (minerario, fatturiero, e dei prodotti chimici) fino al turismo che rappresenta il 7% del Pil; per quanto riguarda l'agricoltura molto rilevanti per le esportazioni sono l'olivicoltura, la viticoltura, la frutticoltura (pesche, albicocche, prugne, mele, pere, datteri e mandorle della regione di Sfax) e l'orticoltura (pomodori);\nl'allevamento \u00e8 prevalentemente ovino e caprino. Il settore industriale \u00e8 composto principalmente dall'industria dell'abbigliamento e delle calzature, la produzione di parti per automobili e macchine elettriche; lo Stato \u00e8 riuscito inoltre ad attrarre numerose aziende e multinazionali come Airbus e Hewlett-Packard, che danno lavoro ad un cospicuo numero di addetti; nel 2009 il settore turistico dava lavoro ad oltre 370\u00a0000 persone; il primo partner della Tunisia nel commercio \u00e8 l'Unione Europea; ostacolo all'economia tunisina \u00e8 rappresentato dalla disoccupazione che colpisce soprattutto i giovani.\nPossiede anche risorse del sottosuolo, tra cui gas e petrolio, non ancora adeguatamente sfruttate.\nAl prodotto interno lordo (PIL) l'agricoltura contribuisce per il 16%, l'industria per il 28,5%, e i servizi per il 55,5%. In particolare:\nI principali partner commerciali della Tunisia sono, nell'ordine: la Francia, l'Italia, la Libia, la Germania, il Belgio e la Spagna (dati 2003).\nIl tasso di disoccupazione \u00e8 alto (14,1%, stime 2007), anche a causa dell'alta natalit\u00e0 (crescita annua dello 0,99%), che fa s\u00ec che la met\u00e0 della popolazione abbia oggi meno di 15 anni.Anche per questo, la Tunisia \u00e8 uno dei paesi mediterranei a forte emigrazione, e l'Italia, da cui la separano solo 71\u00a0km da Pantelleria e 110 dalla Sicilia, \u00e8 la seconda destinazione dei migranti tunisini, almeno in transito: in Italia i cittadini tunisini con permesso di soggiorno erano oltre 152\u00a0000 nel 2009.\nTrasporti.\nFerrovie e tranvie.\nLa Tunisia possiede una rete ferroviaria che utilizza due differenti tipi di scartamento, normale e metrico, frutto delle differenti tipologie di costruzione essenzialmente volte allo sfruttamento delle risorse minerarie, la cui costruzione inizi\u00f2 dal 1871.\nNel 2017 la rete ferroviaria tunisina risulta composta di 23 linee per un totale di 2167\u00a0km dei quali:\nLa rete \"grandi linee\" della SNCFT (Soci\u00e9t\u00e9 Nationale des Chemins de Fer Tunisiens) mantiene i seguenti collegamenti ferroviari\nOltre alla storica linea TGM, dal 1985 \u00e8 in corso di realizzazione una \"Metropolitana leggera\" a scartamento di 1435\u00a0mm a Tunisi. La prima linea fu operativa tra Tunisi e Ben Arous. Nel 2003 \u00e8 stata creata la \"Soci\u00e9t\u00e9 des transports de Tunis\" detta anche Transtu.\nAnche la linea storica TGM sar\u00e0 sostituita da una nuova linea \"metroleggera\" il cui completamento \u00e8 previsto per il 2021\nCollegamenti marittimi.\nI collegamenti marittimi internazionali sono operati dal porto della capitale Tunisi verso le citt\u00e0 italiane di Trapani, Palermo, Salerno, Civitavecchia e Genova e verso la citt\u00e0 francese di Marsiglia.\nI trasporti nazionali tra il paese e le isole Kerkenna \u00e8 operato dalla compagnia di traghettamento Sonotrak che collega il porto di Sfax con l'approdo di Sidi Yousuf, mentre dal piccolo porto di Djorf partono i traghetti per Gerba. Operatori turistici locali offrono un servizio di linea tra il porti di Sfax e Gabes verso l'isola di Gerba.\nTurismo.\nIl turismo rappresenta circa il 7% del PIL. Importanti centri turistici attrezzati sono Jerba, Hammamet, Susa e la capitale Tunisi per il mare. Mentre se si vuole esplorare il deserto del Sahara \u00e8 consigliato visitare le citt\u00e0 di Matmata, Tozeur e Douz. I turisti vengono principalmente da Italia, Francia, Germania, Inghilterra, Serbia e Russia.\nCultura.\nLetteratura.\nNel corso del xx secolo si afferm\u00f2 l'opera di uno dei maggiori poeti del mondo arabo Abu l-Qasim al-Shabbi (1909-1934).\nStoria e filosofia.\nIn campo storiografico e filosofico spicca soprattutto la figura di Ibn Khaldun.\nMusica.\nUn genere di musica tradizionale popolare \u00e8 rappresentato dal Mezwed.\nStrumenti musicali noti sono la darabouka e l'oud.\nNell'ambito musicale, tra i cantanti tunisini pi\u00f9 noti spiccano, tra gli altri, Safia Chamia, anche attrice, Latifa e Dhafer Youssef.\nTra i gruppi musicali tunisini, progressive metal, spiccano i Myrath.\nPatrimoni dell'umanit\u00e0.\nLa Tunisia pu\u00f2 vantare ben otto suoi beni inseriti nella Lista dei patrimoni dell'umanit\u00e0 dell'UNESCO: sono:\nCinema.\nIn campo cinematografico ricordiamo la regista e sceneggiatrice Kaouther Ben Hania, il cui film The Man Who Sold His Skin (2020), \u00e8 stato il primo film tunisino candidato all'Oscar al miglior film in lingua straniera. Altro film noto della regista \u00e8 La bella e le bestie (2017). Tra gli altri registi ricordiamo Abdellatif Kechiche.\nSport.\nCalcio.\nLo sport pi\u00f9 popolare \u00e8 il calcio. Fra i trofei vinti dalla Nazionale di calcio della Tunisia spicca la Coppa delle Nazioni Africane del 2004; in quella edizione la Tunisia era il Paese ospitante e ha ottenuto la vittoria battendo in finale il Marocco per 2-1. L'attuale capocannoniere della Nazionale tunisina \u00e8 Issam Jem\u00e2a con 36 reti. I club di calcio pi\u00f9 importanti sono Esp\u00e9rance Sportive de Tunis, \u00c9toile Sportive du Sahel, Club Africain, Club Sportif Sfaxien.\nNuoto.\nNel nuoto ricordiamo la figura di Oussama Mellouli, vincitore di diversi ori mondiali, tra cui quello ai Campionati mondiali di nuoto 2009, disputatisi a Roma.\nGiochi olimpici.\nIl primo oro olimpico per la Tunisia fu conquistato nei 5000 metri piani da Mohamed Gammoudi, ai Giochi olimpici di Citt\u00e0 del Messico 1968.\nLa prima medaglia olimpica per la Tunisia, invece, risale a Tokyo 1964 e la vinse Habib Galhia, medaglia di bronzo, nel pugilato.\nTradizioni.\nGastronomia.\nI piatti principali della gastronomia tunisina sono il couscous, il tajine, la mulukhiyya, la meshweyya, il brik, l'osbane, la chorba, il mlawi, il lablabi, il mergez.\nFra i dolci si annoverano le samsa, le adlia, la baklawa, i kaak Anbar, i Kaak Tress\u00e9, i Mlabes, i machmoum, i miniardise jiljlane e i makroud.\nRelativamente alle bevande, la Tunisia produce sia vini bianchi che rossi.\nPer quanto riguarda i liquori, sono prodotti localmente il Thibarine ed il Boukha; esiste poi una bevanda chiamata Laghmi che consiste in linfa di palma estratta e servita senza alcun trattamento.\nFestivit\u00e0.\nIl calendario islamico \u00e8 lunare pertanto le festivit\u00e0 islamiche non hanno giorni stabiliti per tutti gli anni. Le principali sono:\nMentre le feste nazionali sono:"}
{"id": "87783", "revid": "53508", "url": "https://it.wikipedia.org/wiki?curid=87783", "title": "Mack Sennett", "text": "Sulla sua lapide, nel cimitero di Holy Cross a Culver City dove riposa, oltre all'anno di nascita e di morte compare un epitaffio: \"Beloved King of Comedy\".\nE Sennett fu davvero il \"re della commedia\", nel periodo d'oro del film muto (1910-1929), quando antepose il proprio nome, come produttore, ai titoli di oltre un migliaio di film.\nBiografia.\nDalla ferriera al palcoscenico.\nMack Sennett nacque in Quebec da contadini di origini Irlandesi (John Francis Sinnott e Catherine Foy), primogenito, fratello di John, Gorge e Mary. Attribu\u00ec la predisposizione allo spettacolo ad uno zio materno pioniere dell'intrattenimento. Quindicenne si scopr\u00ec dotato di una voce baritonale che la madre solleciter\u00e0 di coltivare. Sedicenne, seguendo la famiglia nella nuova occupazione di albergatori/ristoratori ebbe probabilmente la prima occasione di poter osservare una moltitudine di umanit\u00e0 nelle sue molteplici sfumature e caratteristiche psicologiche e che pi\u00f9 tardi fungeranno da soggetto per l'attivit\u00e0 che lo rese celebre.\nGli anni giovanili della scolarit\u00e0 furono improntati ad una rigida educazione franco-cattolico evangelista del collegio cui la madre iscrisse tutti e tre i figli maschi, fermamente convinta della necessit\u00e0 di una formazione per quanto non altrettanto condivisa dai figli, come lascer\u00e0 scritto nelle sue memorie Mack, ma che gli consentiranno di approfondire le competenze musicali e l'apprendimento della lingua francese. Gli affari nella ristorazione stagnavano e il padre trasfer\u00ec la famiglia al sud, oltre confine, nel Connecticut, Stati Uniti, nella cittadina di \"East Berlin\", centro industriale, trovando occupazione per s\u00e9 e il figlio Mack come operai in una ferriera. Il lavoro non imped\u00ec n\u00e9 il prosieguo degli studi canori n\u00e9 il continuare a coltivare il sogno, forse pi\u00f9 della madre che suo, di esibirsi un giorno come cantante al \"Metropolitan Opera House\" di New York.\nLa leggenda vuole, a questo punto (1900), che in citt\u00e0 si esibisse Marie Dressler, canadese anch'essa e che Mack espresse alla madre il desiderio di poterla incontrare con lo scopo di ricavarne una raccomandazione che lo introducesse nel mondo dello spettacolo. L'intraprendente genitrice scomod\u00f2 un'autorit\u00e0 locale per una presentazione del figliolo alla famosa attrice: tale signor Coolidge, futuro presidente degli Stati Uniti d'America. Marie Dressler present\u00f2 il giovane all'impresario di New York David Belasco, che lo scrittur\u00f2 come cantante per i suoi spettacoli nel vaudeville.\nIl padre di Mack asser\u00ec, invece, che il figliuolo, da un giorno all'altro abbandon\u00f2 la ferriera per trasferirsi a New York cambiando il proprio nome anagrafico da Michael Sinnott in Mack Sennett.\nDi certo, il ventiduenne Mack, approd\u00f2 a New York nel 1902, ma per i successivi sei anni le uniche fonti sono le sue memorie nelle quali afferma di aver trovato il primo impiego come membro del coro in una comunit\u00e0 di fede battista e successivamente in vari cori in altrettante produzioni di vaudeville. \u00c8 del 1907 la prima apparizione documentata del suo nome in cartellone, come corista, dove appare anche il nome di Fred Mace: pi\u00f9 tardi sar\u00e0 uno dei famigerati \"Keystone Cops\" di Sennett. Risalgono a questo periodo anche i primi ruoli come comparsa in allestimenti a Broadway.\nCantante e attore cinematografico.\nAgli attori di teatro e vaudeville, da un paio d'anni (1905), nei locali da essi frequentati, andava aggiungendosi una nuova categoria di uomini di spettacolo aventi a che fare con il nuovo mezzo di intrattenimento che rapidamente si stava diffondendo accrescendo sempre pi\u00f9 il proprio gradimento presso il pubblico: il cinema.\nLe sale di proiezione si moltiplicavano in tutte le citt\u00e0, i teatri si adattavano ad ospitare il nuovo spettacolo, le case di produzione fiorivano: Edison, Lubin, Selig, Vitagraph, Biograph Company e la francese Path\u00e9: pioniere del genere comico con i suoi attori Max Linder, Ferdinand Guillaume e Andr\u00e9 Deed ai quali lo stesso Sennett riconoscer\u00e0, pi\u00f9 tardi, la paternit\u00e0 del genere slapstick. Fu una produzione Path\u00e9 cui Sennett riveler\u00e0 aver assistito per la prima volta sullo schermo ad un folle inseguimento da parte di una sconclusionata pattuglia di ridicoli poliziotti, progenitori dei suoi \"Keystone Cops\". Nel 1908 la \"Biograph\" cercava nuovi attori per le sue produzioni; all'annuncio rispose un giovane sceneggiatore e attore, all'epoca trentaduenne, destinato a lasciare un'impronta indelebile nella cinematografia: D. W. Griffith. Qualche settimana pi\u00f9 tardi, della compagnia, faceva gi\u00e0 parte anche il ventottenne Mack Sennett.\nNel maggio di quell'anno i due recitarono insieme in quello che fu il film d'esordio di Sennett: \"The Sculptor's Nightmare\". Ben presto Griffith riveler\u00e0 il suo talento e genio nella regia cinematografica e grande sar\u00e0 il suo contributo allo sviluppo del cinema come nuova forma espressiva, la settima arte, comprensiva delle precedenti. Il periodo trascorso da Sennett alla \"Biograph\" e cio\u00e8 dal 1908 al 1912, gli varr\u00e0 un'esperienza formidabile nella fattura del film al seguito di Griffith, come avr\u00e0 modo di riconoscere pi\u00f9 tardi: \u201dConsidero Griffith il mio maestro di vita e di arte, a lui devo tutte le mie competenze nel cinema\u201d.\nDall'altra parte della macchina da presa.\nDi anno in anno la struttura della \"Biograph\" cresceva unitamente al successo delle sue produzioni. Griffith si cimentava in svariati generi, ma restava maestro del genere drammatico dove poteva meglio sperimentare e affinare le tecniche di ripresa, non prediligendo particolarmente la commedia a differenza di Sennett nella cui cifra interpretativa c'era, invece, spesso, un'impronta comica.\nFu nel 1911 il passaggio di Sennett dall'altra parte della macchina da presa come direttore del settore comico della \"Biograph\", quindi attore e regista, ingaggiando con il suo maestro un duello a colpi di cortometraggi: i primi, drammatici, arrovellantisi intorno ai problemi posti dalle conquiste e tribolazioni della modernit\u00e0; i secondi, comici, che si facevano beffe di questa modernit\u00e0 esaltandone le contraddizioni e la schizofrenia. \"Camrades\" fu il primo film firmato da Sennett come regista, oltre che interprete. Fred Mace si un\u00ec alla compagnia. Del 1912 \"A Spanish Dilemma\", regia di Sennett, che vide recitare per la prima volta al suo fianco, oltre a Fred Mace, Mabel Normand: \u201dla cosa pi\u00f9 importante della mia vita? Quella ragazza\u201d lascer\u00e0 scritto Mack nelle sue memorie.\nI Keystone studios.\nSennett era ora padrone della tecnica del fare cinema, ma dimostr\u00f2 un talento ancora maggiore come organizzatore e manager a tutto tondo; il successo dei suoi film gli dava ragione. Era maturo per mettersi in proprio.\nNel luglio del 1912 in un hotel di New York Mack Sennett, Adam Kessel e Charles Baumann firmarono l'atto di nascita di una nuova casa di produzione cinematografica: la Keystone pictures, affidata alla direzione di Mack Sennett, dedicata alla produzione di film comici e destinata ad entrare nella storia del cinema come la pi\u00f9 grande fabbrica di film del genere e palestra per i pi\u00f9 grandi talenti dello schermo dell'epoca.\nKessel e Baumann, i finanziatori, erano i proprietari della \"New York Motion Picture Company\", casa di produzione indipendente fin dal 1908, negli anni cresciuta incorporando altre societ\u00e0 come la Universal Company e la Bison; quest'ultima possedeva degli studios, o meglio un appezzamento di terreno adibito alla realizzazione di film, presso Edendale, sobborgo californiano, dove il sole risplendeva tutto l'anno garantendo continuit\u00e0 alla lavorazione.\nA Edendale, Sennett fiss\u00f2 la sede della Keystone, trasferendosi con la sua troupe di fedelissimi fuoriusciti dalla Biograph: Mabel Normand, Fred Mace, Ford Sterling, Alice Davenport e come registi Henry 'Path\u00e9' Lehrman, Wilfred Lucas e George Nichols. Si aggregarono pi\u00f9 tardi Ben Turpin, Mack Swain, Edgar Kennedy, Slim Summerville, Chester Conklin, Charley Chase.\nIl genere di film della Keystone era lontano dallo stile della Biograph e di Griffith: si trattava di commedie semplici, anche rozze, dalla comicit\u00e0 grossolana, ma dal grande successo commerciale. L'idea di fondo era il caos, il movimento, l'azione perenne e forsennata, senza un attimo di pausa per lo spettatore che non doveva avere il tempo di pensare: in una parola lo slapstick, declinabile in ; il tutto era condito con un'abbondante quantit\u00e0 di torte in faccia.\nKeystone Cops e Bathing Beauties.\nSimbolo di questa idea comica furono i Keystone Cops, accozzaglia di goffi e buffi poliziotti male in arnese, perennemente travolti dal crimine che avrebbero dovuto contrastare e che, in origine, erano formati da George Jeske, Bobby Dunn, Mack Riley, Charles Avery, Slim Summerville, Edgar Kennedy e Hank Mann.; altrettanto importanti le Bathing Beauties, le \"bellezze al bagno\" che trasgredivano all'epoca le regole dell'immagine femminile e che hanno creato un prototipo usato in moltissime comiche, anche fuori dalla Keystone. Tra le \"bellezze\", vanno ricordati i nomi di Juanita Hansen, Gloria Swanson, Virginia Fox, Phyllis Haver, Marie Prevost, Madeline Hurlock, Ora Carew.\n\"(...) I Keystone Cops, poliziotti impappinati e scalmanati a caccia di malfattori che non agguantano mai, e le Bathing Beauties, discinte fanciulle che insidiano la norma del costume (siamo negli anni Dieci) senza violarle e senza provocare soprassalti censori\" (Fernaldo Di Giammatteo).\nGli anni d'oro della Keystone.\nSe la prima star del cinema muto fu Mary Pickford, Mabel Normand fu la prima superstar tra le attrici, Roscoe 'Fatty' Arbuckle, aggregatosi nell'aprile del 1913, lo fu tra gli attori.\nStraordinario scopritore di talenti, Sennett not\u00f2 sul palcoscenico un giovane attore di vaudeville venuto dall'Inghilterra in tourn\u00e9e con la troupe di Fred Karno e ancora sconosciuto: Charlie Chaplin. Nel dicembre del 1913 Chaplin firm\u00f2 il suo primo contratto con una compagnia cinematografica, con la Keystone girer\u00e0 i suoi primi trentacinque film, dal febbraio 1914 al dicembre dello stesso anno.\nIl successo economico vide Sennett investire non solo nel cinema ma anche nelle speculazioni terriere e fu per promuovere una sua iniziativa di sviluppo fondiario che fece erigere sulla sommit\u00e0 di una collina un'insegna a caratteri cubitali a formare la parola \"\", pi\u00f9 tardi ricostruita senza il \"\" finale \u00e8 rimasta quale una delle icone riconosciute della Mecca dello star system. Harry Langdon nel 1917 fu pure una sua scoperta. Comprese il fascino del glamour e per primo produsse una serie di film imperniati sulle \"Bellezze al Bagno\" (\"Bathing Beauties\").\nIl declino.\nL'avvento del sonoro lo detronizz\u00f2. Hal Roach fu il successivo re della commedia, adesso sonora.\nOffr\u00ec la sua esperienza e il suo talento alla Paramount Pictures dove lanci\u00f2 Gloria Swanson, W.C. Fields, Carole Lombard e Bing Crosby. Ma all'inizio degli anni trenta era ormai fuori dal giro che contava.\nSi ritir\u00f2 in Canada, ma per poco. Torn\u00f2 ad Hollywood dove, nel 1937, gli fu assegnato uno speciale premio Oscar alla carriera (1938).\nL'avvento della televisione negli anni cinquanta ne rinverd\u00ec la popolarit\u00e0 trasmettendo le sue prime comiche del periodo muto.\nConcluse la sua esistenza nel 1960, a quasi ottantuno anni. \nRiposa al Holy Cross Cemetery a Culver City.\nSviluppo del linguaggio cinematografico.\nIl genere comico di Mack Sennett fu la pi\u00f9 importante palestra per la definitiva messa a punto del linguaggio cinematografico, grazie alla sua principale caratteristica, quella della velocit\u00e0. I numeri del cinema comico erano presi dalla tradizione circense, degli acrobati e delle farse popolari, ma il montaggio poteva renderli straordinariamente frenetici e vibranti. Gli \"slapstick\" (letteralmente \"schiaffo e bastone\") erano dei film-giocattolo caratterizzati dal non-sense e da un rutilante vortice di sberle, pugni, calci, torte in faccia, cadute, voli, rimbalzi, fughe e inseguimenti, in una corsa collettiva indiavolata. Gli uomini lottavano contro oggetti spiritati, in un mondo scomposto e ricostruito alla rovescia dagli autori. Queste comiche erano composte da gag disordinate e piuttosto rozze, ma nell'insieme riuscivano a creare un mondo sovversivo e liberatorio, dove i poveri erano consolati nel vedere i ricchi beffati e derubati.\nFondamentale fu l'elaborazione del linguaggio del montaggio, grazie alle scoperte che erano naturali in un clima di sperimentazione continua, dove il centro dell'interesse era il ritmo, piuttosto che la storia, verso un linguaggio cinematografico puro basato sul movimento. Se D.W. Griffith era stato l'esempio normativo per il linguaggio cinematografico, Sennett fu quello trasgressivo: per Griffith tutto \u00e8 chiaro e certo (dalle inquadrature alla divisione tra buoni e cattivi), per Sennett tutto \u00e8 fluido e in mutazione. Grazie ai comici il cinema era ora in grado non solo di raccontare una storia, ma anche di rovesciarne il senso, cambiando il punto di vista narrativo e scambiando i ruoli."}
{"id": "87785", "revid": "729019", "url": "https://it.wikipedia.org/wiki?curid=87785", "title": "Special Air Service", "text": "Lo Special Air Service (in acronimo SAS, in italiano \"\"Servizio Aereo Speciale\"), \u00e8 un corpo speciale dell'Esercito britannico. Venne creato nel 1941 in Nord Africa per effettuare raid contro le linee dell'Asse, e attualmente svolge funzioni di anti-terrorismo e salvataggio ostaggi, oltre a operazioni militari speciali e di ricognizione.\nIl reggimento guadagn\u00f2 fama internazionale dopo l'intervento, trasmesso in diretta televisiva, per la liberazione degli ostaggi durante la crisi dell'ambasciata iraniana a Londra nel 1980.\nLa controparte dell'SAS nella Royal Navy \u00e8 lo Special Boat Service.\nStoria.\nLa seconda guerra mondiale e le origini.\nLa storia delle forze speciali britanniche comincia nel 1941 in Africa settentrionale, per iniziativa di un giovane tenente delle Guardie Scozzesi, David Stirling, che riusc\u00ec a convincere le alte gerarchie militari britanniche della potenzialit\u00e0 di piccole unit\u00e0 d'\u00e9lite, in grado di agire oltre le linee nemiche utilizzando metodi poco ortodossi, al fine di conseguire obiettivi di rilevante importanza strategica, con costi materiali e umani limitati.\nNel 1944 i vari reggimenti SAS, appartenenti a varie nazionalit\u00e0 ma sotto il comando e l'organizzazione britannica, vennero accorpati nella SAS Brigade. Al 1\u00ba e 2\u00ba Reggimento con personale quasi tutto britannico vennero affiancati il 3\u00ba e 4\u00ba reggimento francesi, che intervennero anche durante la battaglia delle Ardenne e il 5\u00ba reggimento belga che tra le operazioni al suo attivo annovera la cattura del governo di Doenitz a Flensburg e del ministro degli esteri del Terzo Reich Ribbentrop. Le unit\u00e0 straniere vennero trasferite alle rispettive forze armate nazionali alla fine della guerra; attualmente l'eredit\u00e0 dei SAS belgi \u00e8 mantenuta dal Primo Battaglione paracadutisti della Brigata Para-Commando. L'eredit\u00e0 dei due reggimenti francesi attualmente \u00e8 raccolta dal 1er R\u00e9giment Parachutiste d'Infanterie de Marine.\nIl secondo dopoguerra.\nNel 1951 una nuova emergenza, lo sviluppo della guerriglia filo-comunista in Malaysia, riport\u00f2 in azione le forze non convenzionali di Stirling, con le quali si intendevano avviare operazioni controinsurrezionali nella giungla. Il rinnovato reparto, denominato \"Malayan Scouts (SAS)\", aveva lo scopo di aiutare la popolazione civile (al fine di conquistare la loro fiducia alla causa britannica), e di pattugliare intensivamente la giungla, conducendo una serie di imboscate, azioni di interdizione e azioni dirette contro le forze insurrezionali, utilizzando piccole pattuglie autonome.\nL'assistenza diretta alle popolazioni civili, mirata a conquistarne la fiducia e il sostegno attivo (\"Hearts and Minds\"\") e a ridurre cos\u00ec il supporto locale alle forze insurrezionali, sar\u00e0 da allora una costante di moltissimi degli interventi SAS: un'attivit\u00e0 non meno importante della pratica delle armi.\nNel 1952 l'unit\u00e0 cambi\u00f2 denominazione e divenne \"22\u00ba SAS Regiment\", a cui nel 1959 si affianc\u00f2 un secondo reggimento di riservisti, il 23\u00ba, dando cos\u00ec vita a un \"SAS Group\" di struttura simile a quella che possiede oggi. Negli anni del secondo dopoguerra il reggimento fu impegnato su diversi fronti. C'erano conflitti non convenzionali che divampavano nei Paesi dell'ex Impero britannico al momento della decolonizzazione, e scoppi\u00f2 una grave crisi in Irlanda del Nord, dove il SAS scrisse molte pagine discusse.\nLe attivit\u00e0 antiterrorismo.\nA partire dagli anni 1970 si diffuse il terrorismo internazionale, in particolare dei dirottamenti aerei e del sequestro di ostaggi. Ancora una volta il governo britannico affid\u00f2 ai corpi speciali dell'Esercito britannico il compito di affrontare la nuova minaccia.\nNacque all'interno del 22\u00ba Reggimento SAS il Counter Revolutionary Warfare Team (\"CRW\"), gruppo di guerra antiterrorismo, allo scopo di elaborare le tecniche e le tattiche pi\u00f9 opportune per fronteggiare la nuova minaccia.\nIl 30 aprile 1980 l'ambasciata iraniana a Princes Gate, Kensington (Londra), venne occupata da un gruppo di sei terroristi appartenenti al Fronte Rivoluzionario e Democratico per la Liberazione dell'Arabistan che, infiltrandosi indisturbati nell'ambasciata (portando con s\u00e9 Kala\u0161nikov, pistole mitragliatrici e vari caricatori), presero in ostaggio 26 persone, chiedendo in cambio la liberazione di alcuni loro compagni detenuti in Iran. I negoziati tra la polizia e i terroristi in principio andarono bene, ma dopo cinque giorni i terroristi dichiararono che avrebbero ucciso gli ostaggi uno alla volta, spararono cos\u00ec all'addetto stampa, gettarono poi il suo corpo fuori dall'ambasciata.\nA quel punto il Primo ministro Margaret Thatcher decise di inviare il 22\u00ba Reggimento SAS. Nel frattempo i terroristi rilasciarono cinque ostaggi. Il 5 maggio, nell'operazione denominata Nimrod, due squadre, la Rossa e la Blu, atterrarono sul tetto dell'ambasciata: otto uomini si calarono con le corde sul retro dell'edificio, mentre quattro uomini attaccarono la facciata dell'edificio utilizzando esplosivi e gas lacrimogeni. Penetrati nell'ambasciata, gli uomini in tuta nera, ripresi in diretta televisiva dalla BBC, scoprirono che i terroristi avevano cosparso l'intero edificio di cherosene. Nell'attacco un ostaggio venne ucciso durante la sparatoria, ma gli uomini del SAS, armati di pistole mitragliatrici MP5 e di granate stordenti, riuscirono a uccidere cinque terroristi, mentre l'ultimo venne catturato e consegnato alla polizia; l'intervento dur\u00f2 in totale circa 17 minuti. Alla fine i 24 ostaggi superstiti abbandonarono l'edificio avvolto dalle fiamme. Il terrorista superstite venne condannato a scontare una pena di 27 anni di carcere. La fama del Reggimento fu tale che la sola notizia della sua presenza fece, in alcuni casi, desistere sequestratori e terroristi dal portare a termine le loro azioni, inducendoli alla resa.\nLa guerra delle Falklands.\nL'attenzione posta alle nuove emergenze terroristiche non fece venire meno la cura con cui ci si preparava alle missioni militari di tipo tradizionale. Tale costanza venne premiata nella guerra delle Falklands del 1982, durante la quale il Reggimento partecip\u00f2 intensivamente alle operazioni per la riconquista delle isole. Accanto a numerose missioni di ricognizione strategica, condotte da piccole unit\u00e0 di quattro uomini, il SAS effettu\u00f2 con un intero Squadrone un'audace incursione contro l'aeroporto di Pebble Island nella notte del 14 e 15 maggio 1982, distruggendo sei caccia argentini Pucar\u00e1, quattro monomotori T-34 Mentor e di un bimotore SC.7 Skyvan da appoggio tattico. Era un \"ritorno alle origini\" dell'attivit\u00e0 operativa del Reggimento, che sottoline\u00f2 la flessibilit\u00e0 e l'efficacia del reparto di Sua Maest\u00e0 britannica.\nIl conflitto nell'oceano Atlantico del Sud aveva dimostrato che, anche nell'epoca della guerra fredda dominato dalla dissuasione nucleare, permaneva la necessit\u00e0 di affrontare e gestire adeguatamente conflitti limitati, che richiedevano forze d'\u00e8lite di grande professionalit\u00e0.\nGli anni 1980 e 1990.\nIl resto degli anni ottanta \u00e8 caratterizzato soprattutto da continui tour in Irlanda del Nord con il compito di proteggere alcuni agenti del Royal Ulster Constabulary o soldati dell'Ulster Defence Regiment, tenuti sotto mira da terroristi del Provisional Irish Republican Army. Le operazioni prevedevano che truppe del Reggimento, appartenenti agli Squadroni A, B e D, compissero dei pattugliamenti in abiti civili o in mimetica a bordo di macchine blindate senza targhe, dopodich\u00e9 attendere i terroristi sul posto e eliminarli o catturarli.\nVerso la fine del 1985 lo Squadrone B venne spedito nel Belize, in America centrale, per compiere operazioni di pattuglia contro i soldati del Guatemala responsabili di continue invasioni all'interno di un Paese sotto controllo dell'influenza britannica. Nel maggio del 1986 truppe dello Squadrone B furono soprattutto spedite nelle savane del Botswana, in Africa, per compiere alcune esercitazioni di pattuglia nel deserto del Kalahari per addestrare diversi soldati del Botswana Defence Force in conseguenza del cruento raid di Gaborone del 1985 da parte delle forze armate sudafricane.\nTra il 1986 e il 1989 soldati del SAS furono soprattutto impegnati nei tentativi di soccorrere John McCarthy e Terry Waite, due negoziatori di pace dell'ONU presi in ostaggio in Libano da terroristi appartenenti all'Organizzazione Jihad islamica. Tuttavia ogni tentativo da parte del governo britannico di dare il via all'operazione risulter\u00e0 vano.\nNel 1987 a Peterhead, carcere di massima sicurezza in Scozia, una decina di detenuti prese una guardia carceraria in ostaggio. Poich\u00e9 la polizia locale non aveva un'unit\u00e0 antiterrorismo pronta ad agire il governo autorizz\u00f2 eccezionalmente l'intervento dell'unit\u00e0 CRW del SAS. Gli operatori effettuarono un blitz durato pochi secondi, utilizzando granate stordenti e piccole cariche di esplosivo per aprire le porte. L'ostaggio fu liberato e i sequestratori catturati senza che si sparasse un solo colpo.\nIl 6 marzo 1988 (\"operazione Flavius\") un commando dei SAS elimina tre membri dell'IRA nelle strade di Gibilterra, dove l'IRA pianificava un attentato contro il locale reggimento inglese, il \"Royal Anglian Regiment\".\nA cavallo tra la primavera del 1989 e il 1990 truppe inglesi degli Squadroni B e D si sono inoltre occupate di alcune operazioni antidroga in America Latina, con il compito di addestrare pattuglie di poliziotti paramilitari e nel contempo compiere delle ricognizioni nella giungla per attaccare alcune raffinerie di cocaina. Dopodich\u00e9, appena giunti sull'obiettivo, poliziotti e truppe del SAS arresteranno i narcos e distruggeranno le piantagioni di droga con esplosivi PE4, per poi evacuare dall'obiettivo con elicotteri Huey insieme ai prigionieri.\nLa prima guerra del golfo diede al SAS la possibilit\u00e0 di tornare alle missioni nel deserto, che ne avevano determinato la nascita, e a quelle pattuglie da ricognizione a lungo raggio che erano state la sua ragion d'essere. In questa guerra alle truppe del SAS vengono affidate il compito di rintracciare e distruggere le rampe di lancio SS-1 Scud in mano a Saddam Hussein, i cui missili balistici andavano ad abbattersi sull'Israele. Nel corso degli anni 1990 in Bosnia il Reggimento \u00e8 stato impegnato nella ricerca e cattura di criminali di guerra, mentre durante la guerra del Kosovo le pattuglie del SAS furono infiltrate in territorio nemico, col compito di guidare i raid aerei della NATO che portarono al collasso il regime di Slobodan Milo\u0161evi\u0107 e nei Balcani a supporto delle attivit\u00e0 alleate nell'ex Jugoslavia nel 1999.\nGli anni 2000.\nNegli anni 2000 il SAS impegnato su pi\u00f9 fronti: in Sierra Leone nel 2000 (operazione Barras), in Afghanistan al fianco delle United States Army Special Forces nella lotta contro il terrorismo internazionale islamico, alcune unit\u00e0 sono state impegnate nella missione Iraqi Freedom durante la guerra d'Iraq.\nOrganizzazione.\nNel 1987 le forze speciali britanniche sono state raggruppate in un'unica struttura interforze, lo \"United Kingdom Special Forces\", con funzioni di coordinamento.\nAttualmente esistono tre Reggimenti SAS:\nLe tre unit\u00e0 hanno compiti parzialmente differenti: i SAS del TA sono ad esempio specializzati nella ricognizione a lungo raggio, mentre quelli del 22\u00ba compiono operazioni speciali e sono anche impiegati come forze di reazione rapida per operazioni antiterrorismo.\nLa collaborazione tra i reggimenti \u00e8 stretta, e spesso i membri del 22\u00ba passano nei SAS del TA al termine del loro servizio attivo.\n22\u00ba Reggimento SAS.\nIl 22\u00ba Reggimento SAS \u00e8 composto da:\nQuest'ultimo Squadrone \u00e8 composto da ex membri del 22 SAS e dai migliori riservisti dei due reggimenti SAS territoriali. Contrariamente a quanto accade in altre unit\u00e0 di riserva, i membri dello squadrone hanno continui scambi addestrativi con le unit\u00e0 attive, alle quali vengono frequentemente aggregati anche per missioni impegnative. Questi operatori superano la medesima selezione dei colleghi in servizio attivo, e frequentano gli stessi corsi e istituti formativi.\nI quattro squadroni operativi, A, B, D, G comprendono un reparto comando, che include un comandante (un maggiore), un vicecomandante (un capitano), un sergente maggiore di reparto ed elementi delle trasmissioni e della logistica, e una \"pedina operativa\" composta da quattro plotoni, denominati \"Troop\", ognuno della forza di 15 operatori (\"troopers\") pi\u00f9 l'ufficiale comandante (solitamente un capitano). Ogni \"Troop\" \u00e8 sua volta suddiviso in quattro pattuglie di quattro uomini ciascuna.\nOgni \"Troop\" ha specializzazioni diverse: truppe aeree, truppe anfibie, truppe terrestri e truppe di montagna. \nIl gruppo antiterrorismo \u00e8 composto da uno dei quattro squadroni a rotazione, con cambio di turnazione ogni 6-9 mesi. In quell'occasione lo squadrone viene diviso in due team, Rosso (truppe di aria e montagna) e Blu (truppe terrestri e anfibie).\nTroop e Patrol.\nOgni componente della pattuglia, \"Patrol\", di norma dovrebbe possedere una specializzazione individuale conseguita con la frequenza di appositi corsi presso il Reggimento: nelle trasmissioni, nelle demolizioni e maneggio esplosivi, nella medicina da campo e nelle lingue (un tempo era privilegiato il russo, mentre ora i massimi sforzi sono indirizzati nell'apprendimento dell'arabo).\nTuttavia la composizione delle pattuglie operative viene stabilita in funzione delle necessit\u00e0 della singola missione, delle probabilit\u00e0 di incontrare opposizione nemica, della disponibilit\u00e0 di mezzi di trasporto, e del peso e tipologia degli equipaggiamenti specifici da trasportare.\nQuesti fattori fanno spesso propendere per unit\u00e0 di base costituite da sei elementi per la ricognizione in profondit\u00e0 e per la guida terminale di munizionamento di precisione, o addirittura di otto soldati per incursioni e sabotaggi.\nCiascun plotone di ogni singolo squadrone dispone di una propria specializzazione ambientale o di infiltrazione tattica collettiva: tecniche alpinistiche, operazioni anfibie, paracadutismo in caduta libera (\"free-fall\", con tecniche HALO/HAHO) e mobilit\u00e0 motorizzata. Vi sono cos\u00ec le:\nSelezione.\nLa selezione SAS fu introdotta nel 1952. Prima i soldati si guadagnavano le proprie credenziali sul campo.\nLa selezione per entrare nello Special Air Service \u00e8 il pi\u00f9 duro corso dell'Esercito britannico ed \u00e8 considerato tra i pi\u00f9 duri al mondo: in effetti solo una quota del 10% riesce a superarlo completamente, l'80% non supera il primo mese. Il corso ha una durata di sei mesi e viene svolto nelle montagne del Brecon Beacons (Galles), a Stirling Lines, a Sennybridge e nella giungla del Brunei.\nLa selezione \u00e8 svolta due volte l'anno, a prescindere dalle condizioni meteo, in estate e in inverno. Il candidato deve essere maschio, membro dell'esercito inglese da almeno tre anni, o membro del 21\u00ba SAS o del 23\u00ba SAS da almeno 18 mesi, e deve avere ancora almeno 39 mesi di servizio militare da svolgere. Esiste un limite di et\u00e0: per iscriversi alla selezione il candidato non deve aver superato i 32 anni di et\u00e0.\nOgni persona che fallisce la selezione viene rimandato al suo precedente reggimento e pu\u00f2 ritentare la selezione soltanto una seconda volta. Dopo due fallimenti, non \u00e8 pi\u00f9 possibile partecipare a selezioni per far parte dei SAS. Spesso, ma non sempre, il candidato \u00e8 ammesso a ritentare una terza volta, ma solo nel caso che subisca nel corso della selezione precedente una ferita o una frattura, che abbia indotto l'interruzione della sua prova di selezione, senza che questa fosse dichiarata fallita per altri motivi.\nCome in ogni unit\u00e0 dell'Esercito britannico, anche nei SAS possono entrare persone provenienti dalle altre nazioni del Commonwealth.\nCorsa &amp; navigazione (quattro settimane).\nLa prima settimana della selezione si svolge in Galles, sulla catena montuosa del Brecon Beacons. Si inizia con una corsa di circa 2\u00a0km da compiere in meno di 15 minuti. Le condizioni meteorologiche sono spesso imprevedibili e in alcuni casi si sono avute delle morti causate da ipotermia. La prima settimana consiste in continue corse su e gi\u00f9 per le colline, sempre pi\u00f9 lunghe di 10, 12 o 14\u00a0km con zaini (\"bergen\") sempre pi\u00f9 carichi (fino a 25\u00a0kg) e armi leggere in mano senza cinghie o impugnature, da completare in circa 60 minuti. Alla fine della prima settimana c'\u00e8 una marcia a tempo ogni giorno via via pi\u00f9 lunga che culmina con la \"Danza del Fan\" di 24\u00a0km, svolta sui pendici del Pen-Y-Fan.\nNella seconda e terza settimana vengono introdotte delle marce che variano tra i 15 e i 64\u00a0km (talvolta svolte anche di notte) e delle prove di navigazione terrestre, compresa la lettura delle mappe.\nNella quarta e ultima settimana, dopo varie corse di 35\u00a0km attraverso la Elan Valley, si passa alla navigazione terrestre in solitaria con la mappa muta: il soldato deve raggiungere un punto indicato sulla mappa e comunicare da dove proveniva; in questo modo riceve il punto successivo e cos\u00ec via, senza sapere per quanto ancora dovr\u00e0 correre e quale sar\u00e0 la destinazione finale. Dopo questa prova c'\u00e8 infine la fase di sopravvivenza, dove al candidato vengono insegnate le tecniche di sopravvivenza in territorio ostile.\nContinuazione dell'addestramento (quattro settimane).\nConsiste in un corso piuttosto pratico di armamento, demolizioni, gestioni con le macchine civili e paracadutismo, rispettivamente svoltasi presso Stirling Lines, Sennybridge e nella base aerea della Royal Air Force a Brize Norton. Inoltre i soldati che non hanno il brevetto da paracadutista, vengono avviati a un apposito corso nel quale otterranno le \"ali da paracadutista\", chiamate confidenzialmente \"distintivo del cono gelato\".\nAddestramento giungla (sei settimane).\nI soldati vengono divisi in gruppi di quattro elementi. Costantemente seguiti dagli ufficiali istruttori, vengono addestrati alla vita nella giungla, con tecniche di navigazione terrestri, pattugliamenti e sopravvivenza. Al termine del corso devono affrontare un test per dimostrare d'aver appreso tutte le tecniche necessarie.\nSopravvivenza &amp; combattimento (tre settimane).\nL'ultimo corso \u00e8 quello di sopravvivenza dove al candidato vengono insegnate tecniche di sopravvivenza in territorio ostile, svolto in gran parte nel Sud del Galles. Le tecniche riguardano per esempio accendere un fuoco da accampamento, trovare cibo e costruire armi primitive e capanne di fango. Talvolta ascoltano conferenze sui prigionieri di guerra per imparare a cavarsela sotto pressione durante una prigionia.\nL'ultima settimana, dopo aver svolto delle tecniche di evasione, i candidati vengono lasciati liberi per le Black Mountains (Galles) con indosso l'uniforme della seconda guerra mondiale e fatti seguire da pattuglie di ricerca col compito di trovarli e catturarli, soprattutto con l'ausilio di elicotteri Puma della Royal Air Force e cani da combattimento. Al termine di questo periodo ogni candidato viene comunque catturato, trasferito in un campo di detenzione e sottoposto a duri interrogatori nella durata di circa 30 ore, svolti in piccole stanze isolate. Come tecniche di tortura i candidati vengono posti in posizioni di stress fisico, denigrati, umiliati e lasciati senza cibo. Il soldato imprigionato pu\u00f2 rispondere solo dicendo \"nome\", \"grado\", \"matricola\", \"data di nascita\" e \"Non posso rispondere a questa domanda\".\nSe si supera anche questa fase, la selezione \u00e8 conclusa e i candidati ricevono il basco color sabbia con il pugnale alato e la cintura del Reggimento colore blu petrolio.\nGradi e qualifiche.\nUna volta entrati nei SAS, i sottufficiali perdono i gradi e diventano soldati di truppa \"senza\" la qualifica di corpi speciali (che viene guadagnata in seguito con corsi di specializzazione interni ai SAS). Gli ufficiali invece non perdono i gradi ma possono restare nei SAS solo per tre anni, estendibili a sei anni se riescono a passare la selezione una seconda volta. Comunque una volta lasciati i SAS, il militare riacquista i gradi precedenti.\nCorsi di specializzazione.\nI corsi di specializzazione sono:\nArmi ed equipaggiamento.\nI SAS usano una grande variet\u00e0 di armi, a seconda della natura della singola missione e dalla scelta individuale che prevale sempre. Una delle armi usate dal SAS \u00e8 l'MP5 o l'MP5K; alternativamente, l'arma adottata \u00e8 la variante canadese del Colt M16 (Diemaco/Colt Canada C7 oppure pi\u00f9 recentemente C8) nelle versioni CQB (con canna pi\u00f9 corta) e SFW (con canna pi\u00f9 lunga). Queste sono spesso integrate da una mitragliatrice leggera Minimi, o da una GPMG. Notoriamente, i SAS evitano l'uso del fucile di servizio dell'Esercito britannico SA-80, perch\u00e9 lo ritengono poco affidabile. Se necessario non disdegnano l'uso di armi e materiali recuperati in missione; apparecchi per la visione notturna e le comunicazioni satellitari sono pure spesso utilizzati, se utili all'obiettivo della missione. Infine, gli operatori del SAS adottano spesso abiti civili per scopi d'infiltrazione e operazioni sotto copertura.\nEsiste anche un kit utilizzato dalle squadre SAS antiterrorismo, il cosiddetto \"Black Kit\": tuta nera, gilet tattico, maschera antigas, granate stordenti, anfibi, HK MP5 e pistola calibro 9\u00a0mm, Browning High-Power o SIG Sauer P226.\nCultura di massa.\nNella cultura di massa il SAS \u00e8 presente nel videogioco \"\", i cui protagonisti, in tutti i tre episodi della saga con l'eccezione di alcune missioni, sono tutti appartenenti proprio al SAS britannico.\nNella serie a fumetti e televisiva The Boys, il protagonista William \"Billy\" Butcher \u00e8 un ex membro del SAS.\nNel videogioco sviluppato dalla Ubisoft, , lo Special Air Service \u00e8 rappresentato da quattro personaggi giocabili, due per la fazione Difesa (\"Smoke\", \"Mute\") e due per la fazione Attacco (\"Sledge\", \"Thatcher\"). Altri due personaggi giocabili, nel medesimo titolo, \"Mozzie\" per la fazione Difesa e \"Gridlock\" per la fazione Attacco, sono invece appartenenti allo Special Air Service Regiment.\nNella saga cinematografica \"I mercenari\" il personaggio interpretato da Jason Statham, cio\u00e8 Lee Christmas, \u00e8 stato membro del SAS.\nNella saga cinematografica \"Fast and Furious\" il personaggio interpretato da Jason Statham, cio\u00e8 Deckard Shaw, faceva parte del SAS."}
{"id": "87789", "revid": "73843", "url": "https://it.wikipedia.org/wiki?curid=87789", "title": "Risoluzioni standard", "text": ""}
{"id": "87791", "revid": "154639", "url": "https://it.wikipedia.org/wiki?curid=87791", "title": "Fenomenologia di Monaco", "text": "La cosiddetta Fenomenologia di Monaco si riferisce al gruppo di filosofi, psicologi e fenomenologi che studiarono e lavorarono a Monaco di Baviera all'inizio del XX secolo, quando Edmund Husserl pubblic\u00f2 la sua opera fondamentale, le \"Logische Untersuchungen\" (\"Ricerche logiche\") che diede inizio al movimento fenomenologico. A quel tempo alcuni degli allievi di Theodor Lipps, organizzati nello \"Psychologische Verein\" (\"Associazione Psicologica\"), in particolare Adolf Reinach, Johannes Daubert ed Alexander Pf\u00e4nder, furono ispirati dal lavoro di Husserl e lo presero come punto di riferimento per fare filosofia. Intorno al 1905 molti degli allievi di Lipps (guidati da Daubert) decisero di abbandonare Monaco e spostarsi a Gottinga, per studiare con Husserl (questo avvenimento fu chiamato l'\"invasione di Gottinga da parte di Monaco\").\n\u00c8 notevole il fatto che furono proprio i fenomenologi Reinach, Pf\u00e4nder e Moritz Geiger di Monaco di Baviera a fondare nel 1912 la famosa rivista \"Jahrbuch f\u00fcr Philosophie und ph\u00e4nomenologische Forschung\" (\"Annali di Filosofia e di ricerca fenomenologica\"), diretta da Husserl. Dopo la pubblicazione da parte di Husserl delle \"Ideen\" (Idee) nel 1913, molti fenomenologi presero una posizione critica verso le sue nuove teorie, in particolare nei confronti della riduzione fenomenologica. Molti membri del gruppo di Monaco si distanziarono dalla sua nuova fenomenologia trascendentale e preferirono restare fedeli alla fenomenologia realista della prima edizione delle \"Ricerche logiche\"."}
{"id": "87802", "revid": "1543377", "url": "https://it.wikipedia.org/wiki?curid=87802", "title": "Mooter", "text": "Mooter \u00e8 il primo motore di ricerca che tiene conto della struttura a cluster del World Wide Web. Oltre a raccogliere i risultati dagli altri motori di ricerca, li suddivide in \"contesti\", tra cui \u00e8 poi possibile scegliere quello che pi\u00f9 ci interessa.\nIl nome deriva dal verbo inglese \"to moot\", la cui traduzione pu\u00f2 essere \"discutere intorno ad un argomento\". \u00c8 gestito dall'omonima azienda, con sede a Sydney (Australia).\nLanciato dopo lunghe sperimentazioni il 28 gennaio 2005, Mooter ha lo scopo di aiutare l'utente a scegliere tra i contesti, per aiutarlo nella ricerca, piuttosto che ritornare semplicemente migliaia di pagine in un qualche ordine (solitamente di accesso)."}
{"id": "87805", "revid": "228587", "url": "https://it.wikipedia.org/wiki?curid=87805", "title": "Membrana", "text": ""}
{"id": "87811", "revid": "297059", "url": "https://it.wikipedia.org/wiki?curid=87811", "title": "Cavit\u00e0 sierosa", "text": ""}
{"id": "87816", "revid": "729019", "url": "https://it.wikipedia.org/wiki?curid=87816", "title": "Vito Miceli", "text": "Biografia.\nAttivit\u00e0 militare.\nVolontario durante la Guerra d'Etiopia nell'8\u00ba Reggimento bersaglieri. Tenente dei bersaglieri durante la seconda guerra mondiale in Africa orientale, fu catturato dagli inglesi e rimase sei anni prigioniero in India nei campi per non cooperatori. Fu insignito della medaglia d'argento al valore militare. Scal\u00f2 nel dopoguerra i vertici dell'Esercito Italiano e, nominato generale, guid\u00f2 le divisioni Centauro e poi Ariete.\nAttivit\u00e0 d'intelligence.\nDopo essere stato al NATO Defense College, \u00e8 stato capo del SIOS (Servizio di controspionaggio) dell'Esercito Italiano dal 1969 al 1970 e direttore del SID (Servizio Informazioni della Difesa) dal 18 ottobre 1970 al 30 luglio 1974. Nei primi anni settanta insieme al capo del SIOS Roberto Jucci, aveva sventato un golpe contro il Colonnello Mu\u02bfammar Gheddafi. Si distinse per una linea filo-araba in politica estera, in linea con quella del presidente del consiglio Aldo Moro.\nVicende giudiziarie.\nFu arrestato nel 1974 mentre era al vertice del SID, con l'accusa di cospirazione contro lo Stato nell'inchiesta sulla \"Rosa dei venti\", un gruppo clandestino di cui facevano parte elementi dei servizi segreti dei quali \u00e8 stato supposto un coinvolgimento in attentati, stragi e, per favoreggiamento, nel tentato Golpe Borghese del dicembre 1970, ma nel 1978 fu assolto con formula piena, confermato in appello nel 1984 e in Cassazione l'anno seguente. Arriv\u00f2 al grado di Generale di Corpo d'Armata. Il suo nome \u00e8 stato associato anche all'\"Operazione Gladio\". Il suo nome comparve nel 1981 nella lista degli appartenenti alla P2 (fascicolo n\u00ba 491).\nSecondo un articolo del New York Times, nel 1972 Miceli - all'epoca direttore dei servizi militari italiani - avrebbe ricevuto 800.000 dollari dall'ambasciata americana per operazioni sotto copertura.\nAttivit\u00e0 politica.\nVito Miceli \u00e8 stato deputato alla Camera per il Movimento Sociale Italiano per tre legislature, eletto nel collegio di Roma nel 1976 e rieletto nel 1979 e nel 1983, restando a Montecitorio fino al 1987, sempre nella commissione difesa. Nel 1980 fu primo degli eletti nella lista del MSI al Consiglio comunale di Trapani, dove rimase fino al 1982. Non si ricandid\u00f2 al parlamento nel 1987 e fu responsabile dell\"'Ufficio Forze armate\" del MSI fino alla morte.\nSulle modalit\u00e0 del suo decesso, avvenuto durante un intervento chirurgico in Francia, la famiglia espresse alcuni dubbi."}
{"id": "87817", "revid": "125195922", "url": "https://it.wikipedia.org/wiki?curid=87817", "title": "Allium ursinum", "text": "Laglio orsino (Allium ursinum ) \u00e8 una pianta bulbosa, erbacea, perenne, appartiene alla famiglia delle Amaryllidaceae.\nEtimologia.\nLa denominazione \"Allium\" (il genere) non \u00e8 facilmente ricostruibile dato l'uso e la coltivazione nota da almeno 3000 anni a.C. Il termine, come lo conosciamo noi, era gi\u00e0 in uso presso le popolazioni romane. Si pensa che l'origine sia celtica, dallo loro parola \"all\" per caldo, acre come si presenta l'aglio appena degustato. Anche i Greci conoscevano questa pianta \"bruciante\" a causa del suo forte odore e con \"allis\" si riferivano probabilmente alla spata che copre l'infiorescenza. Il nome della specie \"ursinum\" deriva quasi sicuramente dagli orsi che alla fine del letargo si cibano di questa pianta per depurare l'organismo dopo il lungo sonno invernale. In tempi pi\u00f9 recenti, prima ancora di Linneo, questo genere era gi\u00e0 catalogato fra le Monocotiledoni con circa 250 specie tra cui l\"Allium ursinum\". In Italia si trovano una trentina di specie diverse del genere \"Allium,\" quasi tutte accomunate dall'odore pungente che deriva da un olio essenziale volatile ricco di solfuri.\nDescrizione.\nLa forma biologica appartiene alla geofita bulbosa, piante il cui organo perennante (organo di riserva che vive per pi\u00f9 anni) \u00e8 un bulbo da cui, ogni anno, nascono fiori e foglie.\nFusto.\nLa pianta \u00e8 priva di un fusto vero e proprio, sia le foglie sia i fiori partono con un lungo peduncolo, semicilindrico o trigono, direttamente dal bulbo al livello del suolo. Altezza massima 25 \u2013 40\u00a0cm.\nFoglie.\nLe foglie sono tutte basali e poche di numero, generalmente 2, dalla consistenza carnosa. Lunghezza massima 30\u00a0cm, larghezza 3 \u2013 6\u00a0cm. La forma della foglia \u00e8 decisamente lanceolata e lungamente picciolata (picciolo alato). Il colore \u00e8 verde lucente.\nInfiorescenza.\nL'infiorescenza \u00e8 un'ombrella con pochi fiori, al massimo una ventina. Questo particolare tipo di infiorescenza viene chiamata anche pauciflora ed \u00e8 lungamente peduncolata. Larghezza massima 3\u20138\u00a0cm. Prima della fioritura vera e propria un'ampia brattea a due-tre valve avvolge il fiore. Questa spata, cos\u00ec si chiama questa parte dell'infiorescenza, membranosa, quasi cartacea, al momento opportuno cade lasciando in vista il fiore. \u00c8 una fase tipica della fioritura delle monocotiledoni spadici.\nFiori.\nIl perigonio dal peduncolo, molto sviluppato e lungo, presenta 6 tepali lanceolati lunghi circa 10\u00a0mm a sviluppo patente e dal colore bianco candido; gli stami sono pure in numero di 6; l'ovario ingrossato \u00e8 centrale ed \u00e8 situato nella parte inferiore del pistillo e quindi sopra il perianzio (in questo caso si dice che l'ovario \u00e8 supero). I fiori sono ermafroditi e l'impollinazione avviene tramite api e altri insetti.\nFioritura: aprile - giugno.\nFrutti.\nIl frutto del tipo schizocarpo ha la forma di una capsula composta da tre vani. Al momento opportuno si aprono longitudinalmente lasciando fuoriuscire dei semi quasi rotondi.\nRadici.\nIl bulbo ha la forma oblunga fascicolata. Il colore \u00e8 perlopi\u00f9 biancastro. Dal bulbo spuntano direttamente le foglie e lo scapo floreale.\nDistribuzione e habitat.\nQuesta specie \u00e8 distribuita in tutta Europa e nell'Asia settentrionale. La si trova in tutto il territorio italiano, dal piano a 1500 m s.l.m.\nUn habitat tipico dell\"Allium ursinum\" sono i boschi umidi di latifoglie e non in pieno sole, oppure lungo i ruscelli ombreggiati.\nSistematica.\nIl Sistema Cronquist assegna la famiglia delle Liliaceae all'ordine Liliales mentre la moderna classificazione APG IV colloca il genere nella famiglia delle Amaryllidaceae (sottofamiglia Allioideae) dell'ordine Asparagales.\nSottospecie.\nSandro Pignatti nella \"Flora d'Italia\" individua 2 sottospecie presenti sul territorio italiano:\nUsi.\nFarmacia.\nHa propriet\u00e0 depurative, antisettiche, antiasmatiche, ipotensive, diuretiche, vaso-dilatatrice, febbrifuga. Qualche manuale consiglia di mescolare nell'insalata le parti aeree fresche della pianta come cura depurativa contro eruzioni cutanee. L'industria ricava da questa pianta disinfettanti e repellenti.\nCucina.\nQuasi tutte le parti delle piante di questa specie contengono sostanze dall'odore pungente; qualche autore ha ipotizzato che tali sostanze volatili abbiano la funzione di renderle inappettibili ai predatori naturali. Per questo fin dall'antichit\u00e0 sono state utilizzate dall'uomo come verdure aromatiche, come succede per altre specie simili quali la cipolla (\"A.cepa L.\"), l'aglio (\"A. sativum L.\"), il porro (\"A. porrum L.\") e altre. Anticamente in certe zone l\"Allium ursinum\" veniva usato come aglio comune da cucina.\nCon l'aglio orsino si pu\u00f2 preparare una salsa che pu\u00f2 sostituire il pesto come condimento."}
{"id": "87818", "revid": "13825", "url": "https://it.wikipedia.org/wiki?curid=87818", "title": "Aglio orsino", "text": ""}
{"id": "87820", "revid": "125422547", "url": "https://it.wikipedia.org/wiki?curid=87820", "title": "Acetaldeide", "text": "L'acetaldeide (nome IUPAC: etanale; nota anche come aldeide acetica) \u00e8 un composto chimico di formula CH3CHO.\nA temperatura ambiente \u00e8 un liquido incolore volatile e infiammabile dall'odore pungente e irritante. \nLo IARC classifica la sostanza nel gruppo 1, nel quale vengono catalogate sostanze e composti che presentano sicure correlazioni di cancerogenicit\u00e0 nell'uomo, ma solo se associata al consumo di bevande alcoliche.\nTracce di acetaldeide sono contenute anche nel fumo di tabacco.\n\u00c8 un'aldeide, ovvero la sua molecola contiene un gruppo -CHO in cui gli atomi di carbonio, idrogeno e ossigeno sono complanari. Come tutte le aldeidi \u00e8 facilmente ossidabile ad acido (in questo caso, acido acetico).\nProduzione.\nL'acetaldeide viene prodotta seguendo diversi processi, che utilizzano come materie prime etanolo, acetilene o frazioni idrocarburiche.\nTra i processi utilizzati per la produzione di acetaldeide si annoverano:\nUtilizzi nell'industria chimica.\nL'acetaldeide \u00e8 un importante reattivo impiegato nelle sintesi industriali organiche.\nA partire dall'acetaldeide vengono ad esempio prodotti:\nIn maniera analoga alla formaldeide, pu\u00f2 formare un trimero ciclico, chiamato \"paraldeide\", che a temperatura ambiente \u00e8 un liquido incolore e che presenta punto di ebollizione di circa 123 \u00b0C.\nL'acetaldeide pu\u00f2 inoltre formare un tetramero ciclico, di formula (CH3CHO)4, chiamato \"metaldeide\" o \"meta\", che a temperatura ambiente \u00e8 un solido bianco, cristallino, sublimante a 112\u00a0\u00b0C, utilizzato come molluschicida, e come combustibile solido, in particolare nei fornelli da campo (in inglese \" drying white spirits \"), in analogia con l'altrettanto diffuso Esbit (praticamente urotropina).\nEffetti fisiologici.\nNel corpo umano, l'acetaldeide si forma per iniziale ossidazione dell'etanolo nel fegato ad opera dell'enzima alcol deidrogenasi; viene successivamente convertita in acido acetico dall'enzima aldeide deidrogenasi.\nL'acetaldeide \u00e8 catalogata come sostanza cancerogena, in grado di formare addotti al DNA (composti stabili covalenti, che si intercalano tra le basi del DNA e possibili promotori di carcinogenesi).\nEssendo pi\u00f9 tossica dell'alcol etilico, l'acetaldeide \u00e8 responsabile di molti dei malesseri associati ad un dopo-sbornia.\nI farmaci concepiti per combattere l'abuso di alcol (come il disulfiram) agiscono su quest'ultimo stadio rallentando l'ossidazione dell'acetaldeide ad acido acetico con conseguente prolungamento del malessere."}
{"id": "87823", "revid": "114040533", "url": "https://it.wikipedia.org/wiki?curid=87823", "title": "Aes rude", "text": "Aes rude (cio\u00e8 bronzo non lavorato) \u00e8 un tipo di pre-moneta romano costituito da pezzi irregolari di bronzo. Tecnicamente non si pu\u00f2 parlare di monete perch\u00e9 non ne ha la forma, mancano segni che ne identifichino in qualche modo il valore e l'autorit\u00e0 che lo emette.\nDescrizione.\nLe popolazioni dell'Italia Centrale, compresa Roma, in principio usarono negli scambi, come unico metallo, il rame ed il bronzo.\nAll'inizio furono usati pezzi di metallo di forma completamente irregolare, di varie dimensioni, allo stato grezzo, derivati direttamente dalla fusione, senza alcuna lavorazione. Il loro valore era determinato dal peso e non vi era una uniformit\u00e0 nel peso dei diversi lingotti che andavano dai 3\u00a0kg fino a 0,5\u00a0kg. Visto il peso considerevole questi lingotti devono essere interpretati con una funzione di tesaurizzazione piuttosto che per un uso commerciale giornaliero. Questi lingotti sono diffusi nel centro Italia anche se lingotti sono stati rinvenuti a Parma e Bologna.\nProprio a causa della grande variet\u00e0 dei lingotti, per peso e forma, questi venivano tagliati in base alle necessit\u00e0. A partire dal VII secolo a.C. vennero apposti sui lingotti dei tipi, non si sa bene il motivo, forse per distinguere i lingotti da altri pezzi analoghi o per facilitarne il taglio seguendo l'andamento delle immagini stesse, il pi\u00f9 noto \u00e8 il \"ramo secco\". Lingotti che presentano questo \"tipo\" sono stati scoperti in varie parti d'Italia, Bologna, Parma, Marzabotto, Mantova, Umbria e Toscana. Uno di questi lingotti addirittura \u00e8 stato rinvenuto in un pozzo votivo vicino ad un tempio di Demetra a Bitalemi presso Gela, e in base alla stratigrafia questo lingotto \u00e8 stato datato al 560-540 a.C. Altre immagini adottate sono quelle della spina di pesce o di una stella a otto punte.\nSolo in un secondo tempo, per ridurre le operazioni di pesatura, si cominciarono ad usare pezzi di forma pi\u00f9 regolare, mettendo un segno che in qualche modo potesse indicarne il valore, il cosiddetto \"aes signatum\". In genere si tratta di pezzi di bronzo dalla forma approssimativa di parallelepipedo oppure di forma ovoidale con varie impronte su uno o su entrambi i lati. Presumibilmente vengono creati da privati e non emessi dallo stato.\nSolo pi\u00f9 tardi, verso il III secolo a.C. si comincia ad emettere l\"'aes grave\"."}
{"id": "87826", "revid": "2175", "url": "https://it.wikipedia.org/wiki?curid=87826", "title": "Aldeide acetica", "text": ""}
{"id": "87827", "revid": "2175", "url": "https://it.wikipedia.org/wiki?curid=87827", "title": "Etanale", "text": ""}
{"id": "87832", "revid": "1226", "url": "https://it.wikipedia.org/wiki?curid=87832", "title": "Echelon", "text": ""}
{"id": "87842", "revid": "1226", "url": "https://it.wikipedia.org/wiki?curid=87842", "title": "Atti degli apostoli", "text": ""}
{"id": "87845", "revid": "77358", "url": "https://it.wikipedia.org/wiki?curid=87845", "title": "San Paolo Apostolo", "text": ""}
{"id": "87846", "revid": "77358", "url": "https://it.wikipedia.org/wiki?curid=87846", "title": "San Paolo apostolo", "text": ""}
{"id": "87849", "revid": "2812", "url": "https://it.wikipedia.org/wiki?curid=87849", "title": "Rodrigo Borgia", "text": ""}
{"id": "87854", "revid": "880848", "url": "https://it.wikipedia.org/wiki?curid=87854", "title": "Diverticolo", "text": " \nIn anatomia il diverticolo \u00e8 una formazione cava e sacciforme (estroflessione a dito di guanto) tappezzata da mucosa, che comunica con un organo cavo.\nI diverticoli possono essere congeniti o acquisiti e si formano con frequenza nell'intestino crasso.\nSe ne possono trovare nei diversi distretti del corpo umano, e a volte assumono il nome dello scopritore. Se ne propone un elenco:"}
{"id": "87864", "revid": "486946", "url": "https://it.wikipedia.org/wiki?curid=87864", "title": "Ottomani", "text": ""}
{"id": "87866", "revid": "880848", "url": "https://it.wikipedia.org/wiki?curid=87866", "title": "Linfa", "text": ""}
{"id": "87874", "revid": "124541913", "url": "https://it.wikipedia.org/wiki?curid=87874", "title": "Alter ego", "text": "La locuzione latina alter ego (\"un altro io\") indica un sostituto di una persona, autorizzato ad agire per conto e in rappresentanza della persona di cui fa le veci, oppure un altro s\u00e9, una seconda personalit\u00e0 all'interno di una stessa persona, con caratteristiche nettamente distinte dalla prima.\nNel diritto e nella storia.\nUn \"alter ego\" \u00e8 dotato di un complesso di prerogative e poteri che discendono da una carica superiore e che gli sono conferiti attraverso un istituto giuridico di affidamento: si parla in questi casi di luogotenenza. L'istituto, che conta molti esempi in passato, poteva prevedere anche l'affidamento parziale o totale dei poteri del monarca in capo a una persona di fiducia: tali poteri erano in genere da esercitarsi su un territorio circoscritto (\"alter ego\" del re). Se i poteri potevano essere esercitati sull'intero regno si parlava di \"luogotenenza del regno\". Ad esempio, storicamente l'intendente di Capitanata aveva un \"alter-ego\", chiamato proprio cos\u00ec, cio\u00e8 un sottintendente per il Tavoliere di Puglia.\nNella letteratura.\nIn letteratura, oltre ad esempi celebri come quello del dottor Jekyll e il signor Hyde, il termine si usa per qualificare un personaggio di un'opera che \u00e8 psicologicamente analogo all'autore e le cui azioni o pensieri rappresentano quelli dell'autore stesso. A volte con lo stesso termine si qualifica anche il migliore amico di un altro personaggio, spesso del protagonista.\nNei fumetti e nei manga.\nIl termine e il concetto compaiono frequentemente nei prodotti della cultura di massa (narrativa di genere e letteratura di consumo, ma anche fumetti e cartoni animati), per indicare l'identit\u00e0 segreta di un supereroe, o giustiziere. Sono inoltre molto diffusi nei manga giapponesi, nei quali sono rappresentati personaggi con due personalit\u00e0 contrarie definite con il termine \"yandere\" o \"tsundere\".\nUsi erronei.\nSi considerino i seguenti titoli di libri e articoli: \"Ludwig Schuncke l'alter ego di Schumann\", \"Michele Marieschi e il suo alter-ego Francesco Albotto\", \"Ernest Jones alter ego di Freud\". E spesso si sente dire che questo o quel politico \u00e8 l\"alter ego\" di un suo omologo straniero. Tale uso, che va sempre pi\u00f9 diffondendosi, sia in campo letterario sia nel linguaggio comune, \u00e8 sbagliato: per rendere l'idea, Terenzio \u00e8 stato un altro Menandro, cio\u00e8 un secondo, un nuovo Menandro, o il Menandro latino, ma non l\"alter ego\" di Menandro."}
{"id": "87875", "revid": "6923", "url": "https://it.wikipedia.org/wiki?curid=87875", "title": "Posidonia oceanica", "text": "Posidonia oceanica \u00e8 una pianta acquatica, endemica del Mar Mediterraneo, appartenente alla famiglia delle Posidoniacee (angiosperme monocotiledoni).\nHa caratteristiche simili alle piante terrestri, ha radici, un fusto rizomatoso e foglie nastriformi lunghe fino ad un metro e unite in ciuffi di 6-7. Fiorisce in autunno e in primavera produce frutti galleggianti volgarmente chiamati \"olive di mare\".Forma delle praterie sottomarine che hanno una notevole importanza ecologica, costituendo la comunit\u00e0 climax del mar Mediterraneo ed esercitando una notevole azione nella protezione della linea di costa dall'erosione. Al suo interno vivono molti organismi animali e vegetali che nella prateria trovano nutrimento e protezione.Il posidonieto \u00e8 considerato un buon bioindicatore della qualit\u00e0 delle acque marine costiere.\nMorfologia.\n\"Posidonia oceanica\" presenta radici che servono principalmente per ancorare la pianta al substrato, rizoma e foglie nastriformi.\nI rizomi, spessi fino ad 1 cm, crescono sia in senso orizzontale (rizomi \"plagiotropi\"), sia in senso verticale (rizomi \"ortotropi\"). I primi, grazie alla presenza sul lato inferiore di radici lignificate e lunghe fino a 15\u00a0cm, ancorano la pianta al substrato mentre i secondi, incrementando l'altezza, hanno la funzione di contrastare l'insabbiamento dovuto alla continua sedimentazione. I due tipi di accrescimento danno luogo alla cosiddetta \"matte\", una formazione a terrazzo costituita dall'intreccio degli strati di rizomi, radici e dal sedimento intrappolato. In questo modo le posidonie colonizzano un ambiente difficilmente utilizzabile dalle alghe a causa della mancanza di radici.\nLe foglie nascono dai rizomi ortotropi, sono nastriformi, di colore verde brillante che diventa bruno con il passare del tempo. Raggiungono la lunghezza di circa 1,5 m, sono larghe in media 1\u00a0cm e presentano da 13 a 17 nervature parallele. Gli apici sono arrotondati e spesso vengono persi per l'azione del moto ondoso e delle correnti.Sono organizzate in fasci che presentano 6 o 7 foglie, con le pi\u00f9 vecchie che si trovano all'esterno e le pi\u00f9 giovani all'interno e vengono suddivise in tre categorie:\nIn autunno la pianta perde le foglie adulte pi\u00f9 esterne, che diventano di colore bruno e sono fotosinteticamente inattive e durante l'inverno vengono prodotte le nuove foglie.\nRiproduzione.\n\"P. oceanica\" si riproduce sia sessualmente sia asessualmente per stolonizzazione.\nLa riproduzione sessuale avviene mediante la produzione di fiori e frutti. I fiori sono ermafroditi e raggruppati in una infiorescenza a forma di spiga, di colore verde e racchiusa tra brattee fiorali. L'asse floreale si attacca al rizoma al centro del fascio. Il gineceo \u00e8 formato da un ovario uniloculare che continua con uno stilo e termina con lo stigma; l'androceo \u00e8 costituito da tre stami con antere corte. La fioritura \u00e8 regolata da fattori ambientali (luce e temperatura) e da fattori endogeni (et\u00e0 e dimensione della pianta) e avviene in settembre - ottobre nelle praterie pi\u00f9 vicine alla superficie del mare, mentre \u00e8 spostata di due mesi nelle praterie pi\u00f9 profonde.\nIl polline all'interno dell'antera \u00e8 di forma sferica, ma diventa filamentoso appena viene rilasciato in acqua. Non sono presenti meccanismi di riconoscimento tra polline e stigma che prevengano l'autofecondazione.\nL'impollinazione \u00e8 idrofila e pu\u00f2 portare alla formazione dei frutti, sebbene alcuni abortiscano prima della maturazione che avviene dopo sei mesi. Una volta maturi, i frutti si staccano e galleggiano in superficie.\nIl frutto, leggermente carnoso e chiamato volgarmente \"oliva di mare\", \u00e8 simile ad una drupa e presenta un pericarpo poroso e ricco di una sostanza oleosa che ne permette il galleggiamento.\nQuando marcisce viene liberato un seme, rivestito da una membrana sottile ma privo di un vero e proprio tegumento, che cade sul fondo e se trova le adatte condizioni di profondit\u00e0, stabilit\u00e0 e tipo di sedimento germina e d\u00e0 origine ad una nuova pianta.\nAffinch\u00e9 la piantina possa attecchire \u00e8 necessario che trovi un substrato umificato. L'umificazione consiste nella degradazione dei detriti vegetali, quindi la pianta pu\u00f2 impiantarsi in \"suoli\" precedentemente colonizzati da altri vegetali, quali macroalghe o altre fanerogame. Si genera cos\u00ec una vera e propria successione ecologica in cui posidonia rappresenta l'ultimo stadio successionale. La germinazione comincia con l'emissione di una piccola radice bianca dal polo radicale e di una fogliolina dal polo apicale. \nCon la riproduzione sessuata la pianta colonizza nuove aree, diffonde le praterie in altre zone e garantisce la variabilit\u00e0 genetica.\nLa stolonizzazione, che permette l'espansione delle praterie, avviene invece mediante l'accrescimento dei rizomi plagiotropi, che crescono di ca. 7\u00a0cm/anno e colonizzano nuovi spazi. Un alto accumulo di sedimenti e la diminuzione dello spazio a disposizione per la crescita orizzontale, stimola la crescita verticale dei rizomi, formando cos\u00ec la \"matte\".\n\"Matte\".\nL'accrescimento verticale dei rizomi porta alla formazione di una struttura chiamata \"matte\", costituita da un intreccio di rizomi morti e radici tra i quali resta intrappolato il sedimento. Solo la parte sommitale di queste strutture \u00e8 formata da piante vive.\nLa formazione delle \"mattes\" dipende in massima parte dai ritmi di sedimentazione; un'alta velocit\u00e0 di sedimentazione pu\u00f2 portare ad un eccessivo insabbiamento dei rizomi e quindi al loro soffocamento; al contrario, una sedimentazione troppo lenta pu\u00f2 portare allo scalzamento dei rizomi ed alla regressione della prateria.\nPoich\u00e9 la velocit\u00e0 di decomposizione dei rizomi \u00e8 molto lenta essi possono rimanere all'interno della \"matte\" anche per millenni.\nLa \"matte\" ha un ritmo di crescita molto lento: il suo accrescimento \u00e8 stato stimato in circa 1 m al secolo.\nAdattamenti alla vita in ambiente marino.\nCome tutte le fanerogame marine, la posidonia ha evoluto una serie di adattamenti morfologici e fisiologici atti a permetterle la vita in mare.\nIn molti degli organi \u00e8 presente il parenchima aerifero, che facilita gli scambi gassosi in tutte le parti della pianta e che forma una fitta rete tra foglie, rizoma e radici.\nLe foglie sono prive di stomi ed hanno una cuticola sottile per facilitare la diffusione di ioni e CO2. Le posidonie sono in grado di assorbire i nutrienti anche per via fogliare.\nSpesso le piante vivono in un substrato soggetto all'anossia (mancanza di ossigeno). Per questo motivo le radici, oltre ad assicurare l'ancoraggio e l'assorbimento delle sostanze nutritive, fungono da riserva di ossigeno, prodotto per fotosintesi dalle foglie e trasportato dal parenchima aerifero.\nEvoluzione.\nCome tutte le Fanerogame marine, anche la \"P. oceanica\" si \u00e8 evoluta da Angiosperme che vivevano nella zona intertidale, al confine tra la terra e il mare, e che erano quindi in grado di sopportare brevi periodi di immersione in acqua. Quando l'impollinazione da anemofila \u00e8 diventata idrofila, le piante hanno completamente abbandonato la terraferma. I primi fossili di posidonia (\"P. cretacea\") risalgono al Cretaceo, circa 120 milioni di anni fa, mentre nell'Eocene, 30 milioni di anni fa, fece la sua comparsa la \"P. parisiensis\". La crisi di salinit\u00e0 del Messiniano, avvenuta circa 6 milioni di anni fa nel Mediterraneo, ha provocato un abbattimento della diversit\u00e0 genetica in posidonia. Mentre prima esistevano sia ceppi in grado di vivere in condizioni locali di alta salinit\u00e0 sia ceppi capaci di vivere in bacini a salinit\u00e0 bassa, dopo la crisi questi ultimi sono scomparsi e sono stati selezionati solo quelli capaci di vivere a salinit\u00e0 elevate. All'interno dello stagnone di Marsala, le praterie si trovano in una zona che pu\u00f2 raggiungere valori di salinit\u00e0 del 46-48\u2030\nTassonomia.\nLinneo, nel suo \"\"Systema Naturae\", descrisse la specie chiamandola \"Zostera oceanica\"\".\nNel 1813 lo studioso Delile la rinomin\u00f2 \"Posidonia oceanica\"\". Il genere \"Posidonia\" appartiene, secondo la maggior parte dei botanici, alla famiglia delle Posidoniaceae ma ci sono autori che la attribuiscono alle Potamogetonaceae, altri alle Najadaceae e altri ancora alle Zosteraceae. Anche per quanto riguarda l'ordine non vi \u00e8 accordo tra gli studiosi. Secondo la classificazione Cronquist \"Posidonia\" apparterrebbe all'ordine Najadales, mentre secondo l'ITIS all'ordine Potamogetonales. La classificazione APG mantiene l'attribuzione alle Posidoniaceae ma assegna la famiglia all'ordine Alismatales e considera sinonimi i due ordini sopra citati.\nIl nome generico \"Posidonia\" deriva dal greco \"\u03a0\u03bf\u03c3\u03b5\u03b9\u03b4\u03ce\u03bd\", Poseidone, il dio del mare, mentre l'epiteto specifico \"oceanica\" si riferisce al fatto che questa specie aveva una distribuzione ben pi\u00f9 ampia di quella attuale.\nDistribuzione.\nQuesta specie si trova solo nel Mar Mediterraneo; occupa un'area intorno al 3% dell'intero bacino (corrispondente ad una superficie di circa 38.000\u00a0km2), rappresentando una specie chiave dell'ecosistema marino costiero.\nUn segnale inequivocabile dell'esistenza di una prateria di posidonia \u00e8 la presenza di masse di foglie in decomposizione (dette \"banquette\") sulla spiaggia antistante. Per quanto possano essere fastidiose hanno una notevole rilevanza nella protezione delle spiagge dall'erosione. Secondo la parte IV del Testo Unico Ambientale (D.Lgs. 3 aprile 2006, n. 152, \"Norme in materia ambientale\") le foglie di posidonia spiaggiate sono da considerare rifiuti solidi e devono quindi essere smaltite.\nQuesto materiale vegetale pu\u00f2 essere utilizzato tramite compostaggio per la produzione di \"ammendante compostato verde\", in ottemperanza e secondo le prescrizioni del D. Lgs. 29 aprile 2010 n. 75 (\"Riordino e revisione della disciplina in materia di fertilizzanti, a norma dell'articolo 13 della legge 7 luglio 2009, n. 88\"). In particolare, il materiale deve essere preventivamente dissabbiato e non deve eccedere il 20% p/p del peso totale della miscela inviata a compostaggio.\nSulle spiagge si trovano inoltre, e soprattutto in inverno, delle \"palle\" marroni formate da fibre di posidonia aggregate dal moto ondoso e dette \"egagropili\".\nEcologia.\nVive tra 1 e 30 metri di profondit\u00e0, eccezionalmente e solo in acque molto limpide fino ai 40 metri, e sopporta temperature comprese fra i 10 e i 28 \u00b0C. \u00c8 una pianta che necessita di valori di salinit\u00e0 relativamente costanti per cui difficilmente si trova nei pressi di foci di fiumi o nelle lagune. Ha bisogno di una forte illuminazione, per cui la luce \u00e8 uno dei principali fattori limitanti. Colonizza i fondali sabbiosi o detritici ai quali aderisce per mezzo dei rizomi e sui quali forma vaste praterie, o posidonieti, ad elevata densit\u00e0 (oltre 700 piante per metro quadrato). La produzione primaria fogliare delle praterie varia da 68 a 147 gC m\u22122 y\u22121, mentre la produzione dei rizomi va da 8,2 a 18 gC m\u22122 y\u22121. Una piccola parte di questa produzione (dal 3 al 10%) viene utilizzata dagli erbivori, una parte pi\u00f9 cospicua passa agli organismi decompositori e un'altra percentuale viene immagazzinata all'interno delle \"mattes\" in foglie e rizomi.\nLe praterie presentano un limite superiore ed un limite inferiore.\nIl primo, il punto in cui ha inizio la prateria partendo dalla costa, \u00e8 piuttosto netto, mentre il secondo, il punto dove finisce, pu\u00f2 essere di quattro tipi:\nNelle aree riparate e a basso idrodinamismo, che provoca una maggiore sedimentazione, le \"matte\" possono alzarsi fino a che le foglie non raggiungono la superficie dell'acqua. Si crea in questo modo una barriera detta \"recif barriere\". Tra la barriera e il litorale si pu\u00f2 formare una laguna, e ci\u00f2 impedisce il progredire della prateria verso la costa. La \"recif barriere\" ha un ruolo importantissimo nella protezione della linea costiera dall'erosione.\nNelle zone a forte idrodinamismo, invece, i rizomi possono essere scalzati, creando delle formazioni dette \"intermatte\", costituite da canali di erosione.\nComunit\u00e0 associate a \"Posidonia oceanica\".\nLe caratteristiche proprie della pianta di posidonia, la sua dinamica di crescita e la grande quantit\u00e0 di biomassa prodotta, sono dei fattori in grado di reggere delle comunit\u00e0 animali e vegetali molto diversificate. Distinguiamo comunit\u00e0 epifite, cio\u00e8 di batteri, alghe e briozoi che colonizzano la superficie fogliare e i rizomi della pianta, comunit\u00e0 animali vagili e sessili e comunit\u00e0 di organismi detritivori.\nComunit\u00e0 epifite.\nLungo la foglia si possono identificare delle successioni e delle zonazioni che seguono l'et\u00e0 della foglia. In prossimit\u00e0 della base della foglia e sulle foglie giovani, si impiantano Diatomee e batteri; successivamente nella parte centrale si impiantano alghe rosse e brune incrostanti, mentre sopra le incrostanti e nella zona apicale vivono alghe erette filamentose.\nLe comunit\u00e0 epifite vengono predate da Molluschi Gasteropodi, Crostacei Anfipodi e Policheti e rivestono un ruolo molto importante nella catena alimentare delle praterie di posidonia, considerando il fatto che sono pochi gli organismi in grado di nutrirsi direttamente del tessuto vegetale della pianta, sgradita agli erbivori per l'alta percentuale di carboidrati strutturali, per gli alti valori di C e N e per la presenza di composti fenolici.\nGli epifiti, per\u00f2, possono anche danneggiare le posidonie. Essi, infatti, aumentandone il peso, possono causare la caduta prematura delle foglie, diminuiscono la luce e inoltre ostacolano gli scambi gassosi e l'assorbimento di nutrienti attraverso la foglie.\nComunit\u00e0 animali e detritivori.\nLa fauna associata alle praterie di posidonia \u00e8 costituita da animali sessili, che vivono cio\u00e8 adesi al substrato costituito dalle foglie e dai rizomi, e da animali vagili, capaci di muoversi all'interno della prateria. Vi sono poi degli organismi, costituenti l'infauna, che vivono all'interno delle \"matte\" e che sono principalmente detritivori.\nStudi effettuati da Gambi \"et al.\" nel 1992 hanno dimostrato come circa il 70% del popolamento animale complessivo della prateria sia costituito da erbivori. Tra questi, i pi\u00f9 abbondanti sono gli echinodermi, in particolare il riccio \"Paracentrotus lividus\", tra i pochi organismi in grado di cibarsi direttamente delle foglie della pianta. I carnivori sono rappresentati da pesci, molluschi, policheti e decapodi.\nTra i molluschi, abitatore abituale e quasi esclusivo delle praterie \u00e8 la \"Pinna nobilis\", il bivalve pi\u00f9 grande del Mediterraneo e fortemente minacciato dalla pesca dei collezionisti e dall'inquinamento.\nIl popolamento ittico \u00e8 costituito da un piccolo numero di specie, principalmente labridi e sparidi quasi tutti carnivori.\nSono poco frequenti pesci di grandi dimensioni e durante il corso dell'anno si assiste a variazioni dell'abbondanza specifica dovute a reclutamenti e migrazioni. Nelle praterie superficiali e riparate, vi \u00e8 una grande abbondanza dell'erbivoro \"Sarpa salpa\", che rappresenta il 40-70% della fauna ittica estiva.\nIl compartimento detritico, costituito dalla lettiera formata dai resti delle foglie cadute, viene colonizzato da microorganismi e funghi. Un gruppo particolare di detritivori sono policheti (\"Lysidice ninetta\", \"Lysidice collaris\" e \"Nematonereis unicornis\") e isopodi (\"Idotea hectica\", \"Limnoria mazzellae\"), detti \"borers\", che scavano delle gallerie all'interno delle scaglie (resti delle basi fogliari che restano attaccate al rizoma per anni) per nutrirsi e per espandere il proprio habitat.\nLe foglie, degradate dal moto ondoso e dai microrganismi, una volta spiaggiate, prendono il nome di \"banquette\" e servono da rifugio e nutrimento a insetti, anfipodi e isopodi sopitando una caratteristica comunit\u00e0 del piano sopralitorale.\nFitosociologia.\nDal punto di vista fitosociologico, la \"P. oceanica\" rappresenta la specie caratteristica dell'associazione \"Posidonietum oceanicae\" Molinier 1958. Questa associazione \u00e8 caratteristica dei fondi sabbiosi e fangosi del piano infralitorale e al suo interno si distinguono diversi aggruppamenti da esso dipendenti: sui rizomi si trova la biocenosi sciafila costituita dall'associazione \"Flabellio-Peyssonnelietum squamariae\" Molinier 1958, mentre sulle foglie della pianta si distingue l'associazione epifita \"Myrionemo-Giraudietum sphacelarioidis\" Van der Ben 1971. Questo aggruppamento non \u00e8 esclusivo del Posidonieto, ma si ritrova anche sulle foglie di altre Angiosperme marine e sulle Cystoseire.\nImportanza dell'ecosistema.\nLa prateria di posidonia costituisce la \"comunit\u00e0 \"climax\" del Mediterraneo, cio\u00e8 rappresenta il massimo livello di sviluppo e complessit\u00e0 che un ecosistema pu\u00f2 raggiungere. Il posidonieto \u00e8, quindi, l'ecosistema pi\u00f9 importante del mar Mediterraneo ed \u00e8 stato indicato come \"habitat prioritario\"\" nell'allegato I della \"Direttiva Habitat\" (Dir. n. 92/43/CEE), una legge che raggruppa tutti i Siti di Importanza Comunitaria (SIC) che necessitano di essere protetti.\nNell'ecosistema costiero la posidonia riveste un ruolo fondamentale per diversi motivi:\nIn tutto il Mediterraneo le praterie di posidonia sono in regressione, un fenomeno che \u00e8 andato aumentando con gli anni con l'aumento della pressione antropica sulla fascia costiera.\nLa scomparsa delle praterie di posidonia ha degli effetti negativi non solo sul posidonieto ma anche su altri ecosistemi, basti pensare che la perdita di un solo metro lineare di prateria pu\u00f2 portare alla scomparsa di diversi metri della spiaggia antistante, a causa dei fenomeni erosivi. Inoltre la regressione delle praterie comporta una perdit\u00e0 di biodiversit\u00e0 e un deterioramento della qualit\u00e0 delle acque.\nLe cause della regressione sono da ricercarsi in:\nRecentemente le praterie sono minacciate anche dalla competizione con due alghe tropicali accidentalmente immesse in Mediterraneo, la \"Caulerpa taxifolia\" e la \"Caulerpa racemosa\". Le due alghe presentano una crescita rapidissima e stanno via via soppiantando la posidonia.\n\"Posidonia oceanica\" come bioindicatore.\nDa circa una ventina di anni sta sempre pi\u00f9 prendendo piede l'utilizzo di \"P. oceanica\" come indicatore biologico. \nLa pianta infatti presenta tutte le caratteristiche proprie di un buon bioindicatore:\nAttraverso lo studio delle praterie \u00e8 quindi possibile avere un quadro piuttosto attendibile della qualit\u00e0 ambientale delle acque marine costiere.\nQuattro sono generalmente i metodi di studio delle praterie di posidonia:\nAnalisi del limite inferiore.\nEsiste un legame stretto tra la profondit\u00e0 del limite inferiore e la trasparenza delle acque. Su questa base, \u00e8 stata proposta una tabella che mette in relazione le due variabili (Tab. 1) e che si pu\u00f2 applicare a tutti i tipi di limite inferiore tranne a quello erosivo, perch\u00e9 condizionato dall'idrodinamismo del fondo.\nDensit\u00e0 dei fascicoli fogliari.\nPer quanto riguarda la densit\u00e0, essa dipende dalla profondit\u00e0 cui si trova la prateria, dall'intensit\u00e0 luminosa e dal tipo di substrato.\nIn base alla densit\u00e0 dei fascicoli fogliari, calcolata come n\u00b0 di fasci/m\u00b2, le praterie vengono suddivise in 5 classi (Tab. 2).\nPergent nel 1995 e Pergent-Martini nel 1996 hanno proposto un'altra classificazione che mette in relazione la densit\u00e0 dei fasci con la profondit\u00e0, individuando 4 classi di densit\u00e0. \u00c8 cos\u00ec possibile individuare tre tipi di praterie:\nAnche in questo caso \u00e8 stata realizzata una tabella (tab. 3).\nAnalisi fenologiche.\nLe analisi fenologiche consentono di studiare diversi parametri utili a descrivere lo stato di salute delle piante:\nAnalisi lepidocronologiche.\nL'analisi lepidocronologica consiste nello studio dei cicli di vita delle foglie di \"P. oceanica\", che all'atto del distacco una volta morte lasciano sul rizoma della pianta la parte basale. Questi residui, denominati scaglie, hanno spessori variabili con andamenti ciclici annuali, utili per lo studio delle variabili ambientali.\nI suoi scopi possono essere cos\u00ec riassunti:\nUtilizzo.\nIn passato le foglie erano utilizzate come isolante nella costruzione dei tetti, come lettiera per il bestiame o per imballare materiali fragili, era infatti anche detta \"alga dei vetrai\". In farmacologia le foglie erano usate per curare infiammazioni e irritazioni. In alcune aree del Mediterraneo ancora oggi le foglie sono usate nell'alimentazione del bestiame. Attualmente si sta analizzando la possibilit\u00e0 di utilizzarle, in seguito a trattamenti particolari, per concimazione in serricultura e la produzione di biogas.\nUno studio recente ha dimostrato che l'estratto di foglie di \"P. oceanica\", contenente diverse sostanze polifenoliche, pu\u00f2 essere utilizzato per la conservazione degli alimenti, avendo capacit\u00e0 antiossidanti e antifungine.\nCuriosit\u00e0.\nL'organismo pi\u00f9 grande del mondo?\nNel 2006 \u00e8 stata scoperta nelle Baleari una pianta di Posidonia lunga circa 8\u00a0km cui \u00e8 stata attribuita un'et\u00e0 di 100.000 anni. La pianta si trova all'interno di una prateria che si estende per 700 km\u00b2 dalla zona di Es Freus (Formentera) fino alla spiaggia di Las Salinas (Ibiza). L'identificazione della pianta \u00e8 stata possibile grazie all'uso di marcatori genetici. La scoperta \u00e8 stata casuale, poich\u00e9 si stima che all'interno di questa prateria vivano cento milioni di esemplari della stessa specie. Si ritiene che questa pianta sia uno degli organismi viventi pi\u00f9 grandi e longevi del mondo."}
{"id": "87877", "revid": "1226", "url": "https://it.wikipedia.org/wiki?curid=87877", "title": "Esorcista", "text": ""}
{"id": "87879", "revid": "1226", "url": "https://it.wikipedia.org/wiki?curid=87879", "title": "Michael Sinnott", "text": ""}
{"id": "87884", "revid": "125462427", "url": "https://it.wikipedia.org/wiki?curid=87884", "title": "Luciano Lama", "text": "Biografia.\nLuciano Lama, politico e sindacalista, \u00e8 stato uno dei pi\u00f9 importanti segretari della Confederazione Generale Italiana del Lavoro (CGIL). Figlio di un capostazione delle ferrovie, nasce il 14 ottobre del 1921 a Gambettola (FC) e nel 1943 completa gli studi universitari, laureandosi a Firenze con Piero Calamandrei.\nNella Resistenza.\nMilitante socialista, durante la seconda guerra mondiale Lama \u00e8 ufficiale di complemento nella fanteria e si trova nei pressi di Cesena quando una staffetta porta la notizia dell'armistizio. Partecipa alla Resistenza come comandante partigiano, combattendo prima in Romagna, nell'8\u00aa Brigata Garibaldi \"Romagna\" (di area comunista), e poi nelle file della Resistenza forlivese dove, grazie anche all'esperienza militare acquisita, \u00e8 nominato capo di stato maggiore della 29\u00aa Brigata GAP \"Gastone Sozzi\", formazione che opera attivamente per quasi un anno. Nel settembre 1944 prende contatto con il Comando alleato e concorda un piano tattico comune per la sollecita liberazione della citt\u00e0; \u00e8 alla testa dei partigiani che liberano Forl\u00ec dall'occupazione tedesca.\nNello stesso anno, a 23 anni, viene nominato Segretario della ricostituita Camera del Lavoro unitaria provinciale di Forl\u00ec sotto l'egida del Comitato di Liberazione Nazionale (CLN), dove sono presenti i rappresentanti di tutti i partiti democratici, comunisti, socialisti, democristiani, azionisti, socialdemocratici e repubblicani. Finita la seconda guerra mondiale, nel 1946 lascia il PSI e s'iscrive al Partito Comunista Italiano e l'anno successivo, al primo congresso nazionale, \u00e8 eletto vicesegretario della CGIL, incarico nel quale sar\u00e0 riconfermato nel 1949, al secondo congresso, tenutosi un anno dopo la scissione sindacale. Nel 1947 \u00e8 uno dei sette vicesegretari del leader storico della CGIL Giuseppe Di Vittorio, che individua nel giovane romagnolo il proprio erede.\nSegretario della FIOM e deputato.\nNel 1952 assume l'incarico di segretario della Federazione italiana lavoratori chimici (Filcea) e poi, nel 1958, passa a dirigere la Federazione impiegati operai metallurgici (FIOM). Nello stesso anno \u00e8 eletto deputato nelle liste del PCI, carica in cui \u00e8 riconfermato nelle successive elezioni del 1963 e del 1968. In questa veste di parlamentare entra anche a far parte della Commissione parlamentare sui problemi del lavoro.\nNel 1962 entra a far parte della segreteria della CGIL nazionale, allora diretta da Agostino Novella, con il compito di seguire il settore contratti e vertenze, subentrando nell'incarico di segretario confederale a Luciano Romagnoli.\n\u00c8 riconfermato segretario confederale dal VI e dal VII congresso della CGIL. Nel 1969, in nome dell'incompatibilit\u00e0 tra la carica parlamentare e l'azione sindacale, decisa in sede congressuale, presenta le dimissioni dal Parlamento nonch\u00e9 dalla direzione e dal comitato centrale del PCI.\nLa distensione internazionale e l'apertura a sinistra iniziata da Amintore Fanfani e Aldo Moro dopo il 1960 contribuiscono a migliorare il clima anche all'interno del sindacato: le tre organizzazioni, CGIL, CISL e UIl, cominciano a dialogare fra loro e ad agire in un'ottica unitaria. I primi sintomi di questo nuovo corso tra i sindacati cominciano nelle associazioni di categoria dei metalmeccanici (FIM, FIOM, di cui Lama \u00e8 leader, UILM) per poi estendersi a tutto il sindacato.\nSegretario della CGIL.\nNel 1970 Lama diventa segretario generale della CGIL succedendo ad Agostino Novella, incarico che sar\u00e0 poi riconfermato all'VIII, al IX e al X congresso del sindacato. In questo frangente Lama si impegna affinch\u00e9, dopo la scissione del 1948, le altre organizzazioni realizzino con la CGIL intese unitarie. Il 24 luglio 1972, grazie al lavoro e impegno di Bruno Trentin e Vittorio Foa, si arriva a un patto federativo tra CGIL, CISL e UIL.\nGli anni settanta sono dunque gli anni dell'affermazione del ruolo politico e sociale del sindacato e della Federazione unitaria CGIL, CISL, UIL di cui Lama, dal 1972 al 1984 (anno di scioglimento della stessa) diventa segretario generale, insieme a Bruno Storti e a Raffaele Vanni.\nNel 1975 Lama firma con il presidente della Confindustria Gianni Agnelli l'accordo sul punto unico di contingenza della scala mobile.\nSono questi anche gli anni della trasformazione tecnologica della nostra industria e dell'esplodere della disoccupazione come problema drammatico, non soltanto nell'Italia meridionale.\nNel gennaio del 1978, in un'assemblea all'EUR di Roma, propone ai lavoratori una politica di sacrifici, volta a sanare l'economia italiana, rivedendo la posizione del sindacato sul salario come \"variabile indipendente\". Questa scelta venne definita la \"linea dell'Eur\". Contrario a un diretto coinvolgimento del PCI e del PSI all'interno della CGIL, ebbe nel 1980 un violento diverbio con Gianni Agnelli dopo che la FIAT espulse, collocandoli in cassa integrazione, 23\u00a0000 dipendenti. Al termine della sua segreteria, nel 1986, la CGIL poteva dirsi rafforzata in termini di influenza politica, in quanto era diventata il principale punto di riferimento della maggior parte dei lavoratori dipendenti, in particolare del settore privato; anche il numero degli iscritti aument\u00f2, soprattutto nel triennio 1975-1977.\nNegli anni del terrorismo, che culmineranno con il rapimento in via Fani a Roma e l'assassinio del presidente della Democrazia Cristiana Aldo Moro nella primavera del 1978 e con l'uccisione a Genova del sindacalista operaio Guido Rossa il 24 gennaio 1979, entrambi ad opera delle Brigate Rosse, Luciano Lama e il sindacato sono in prima linea nella difesa dello Stato: disponibile alle trattative per l'unit\u00e0 dei lavoratori, egli \u00e8 invece irremovibile nel contrasto al terrorismo, per il quale si impegna anche personalmente, esponendosi a dure contestazioni, come quella del 17 febbraio 1977, quando, in occasione di un comizio all'Universit\u00e0 \"La Sapienza\" di Roma, gli studenti, in buona parte vicini a posizioni extraparlamentari, gli impediscono di parlare, colpendolo con una sassaiola e sequestrando il palco, e lo costringono ad allontanarsi sotto la protezione del servizio d'ordine della CGIL. Tale episodio \u00e8 passato alla storia come la \"cacciata di Lama\" ed \u00e8 stato citato da Fabrizio De Andr\u00e9 nella canzone \"Coda di lupo\". Il sindacalista torner\u00e0 alla Sapienza circa tre anni dopo, il 13 febbraio 1980: fu tra gli oratori della manifestazione organizzata in memoria dell'appena scomparso Vittorio Bachelet, nella quale fu condannato fermamente il terrorismo rosso da parte dei partecipanti.\nLa nuova visione del sindacato che Lama mette in campo \u00e8 a favore di un modello sociale con un forte stato sociale, ma non assistenzialista: una societ\u00e0 in cui prevalgono i diritti e i doveri dei cittadini e dei lavoratori e non i favori per clienti e amici.\nGli anni ottanta, infine, sono gli ultimi anni di impegno sindacale di Luciano Lama, ma anche fra i pi\u00f9 travagliati. Il conflitto si acuisce nell'autunno del 1980 con la vertenza FIAT e la minaccia dei quattordicimila licenziamenti. La rottura della solidariet\u00e0 nel mondo del lavoro, la lotta alla disoccupazione, la revisione del meccanismo della scala mobile - fattore di inflazione e di appiattimento - sono i temi che Lama si trova ad affrontare.\nMa l'intesa del gennaio 1982 che modifica la copertura della contingenza dura solo per due anni. Il leader della CGIL non riesce a evitare la rottura con CISL, UIL e i socialisti del suo sindacato, e soprattutto la prova del referendum. In questo periodo termina l'emergenza del terrorismo e l'azione unitaria del sindacato subisce una grave rottura: nel 1984 l'allora presidente del Consiglio dei ministri, Bettino Craxi, decide di tagliare per decreto (il cosiddetto decreto di San Valentino) quattro punti di scala mobile. Il PCI si oppone e arriva a promuovere un referendum per abrogare tale legge. La consultazione si tiene l'anno successivo, ma la maggioranza degli italiani vota contro l'abrogazione del taglio e, quindi, a favore del mantenimento della legge.\nSenatore.\nNel 1986 Lama lascia il sindacato e, dopo 16 anni, torna alla politica attiva con il PCI. Nel 1987 viene eletto senatore come indipendente nelle liste del PCI; quindi, nel 1991, entra nel Partito Democratico della Sinistra, della cui nascita \u00e8 sostenitore e fautore, e lo rappresenta a Palazzo Madama come vicepresidente del Senato. Viene rieletto nel 1992, ma al termine del mandato preferisce non ricandidarsi per motivi di et\u00e0 e di salute. La sua attivit\u00e0 di parlamentare lo porta, ancora una volta, a interessarsi dei problemi del lavoro, come membro della Commissione permanente lavoro e previdenza sociale e poi, nel 1992, come presidente di una commissione di inchiesta sulle condizioni di lavoro nelle fabbriche italiane.\nSindaco di Amelia e morte.\nNel 1988 viene eletto sindaco di Amelia, cittadina in provincia di Terni, dove da tempo possedeva una casa di campagna. Viene riconfermato nelle elezioni del 1994, le prime che prevedevano l'elezione diretta del sindaco, e resta in carica sino alla sua morte.\nLuciano Lama muore nella sua abitazione romana il 31 maggio 1996 e viene sepolto nel cimitero del Verano a Roma.\nArchivio.\nL'archivio Luciano Lama \u00e8 conservato nella sede dell'Archivio storico della Confederazione generale italiana del lavoro - CGIL.\nIl fondo risulta costituito da sezioni tipologiche. La prima di queste riguarda il carteggio e, a sua volta, \u00e8 stata divisa in cinque serie: con gli interlocutori istituzionali; ricevuto da privati, per lo pi\u00f9 lavoratori; riservato; con il governo; proveniente dalla Federazione unitaria. Segue la parte inerente agli interventi, ordinati cronologicamente per anno, che si compone anch'essa di cinque serie: fatti presso il PCI e le strutture a esso collegate, quelli svolti presso trasmissioni della Rai; termina la serie del materiale vario inerente a interventi non meglio identificati.\nLa sezione della documentazione risulta composta di un'unica serie di documentazione informativa che, includendo dei dossier, risulta di particolare interesse storico e politico.\nConclude la serie denominata \"Varie\" in cui \u00e8 riunito il materiale audio, le fotografie e altro."}
{"id": "87887", "revid": "125855560", "url": "https://it.wikipedia.org/wiki?curid=87887", "title": "Heinrich Rudolf Hertz", "text": "Per primo dimostr\u00f2 sperimentalmente l'esistenza delle onde elettromagnetiche previste teoricamente da James Clerk Maxwell con un apparato di sua costruzione, il dipolo hertziano, in grado di emettere e ricevere onde radio. In suo onore, nel sistema internazionale la frequenza \u00e8 misurata in hertz.\nBiografia.\nHertz nacque ad Amburgo, in una famiglia di origini ebraiche convertitasi al cristianesimo.\nSuo padre era consigliere della citt\u00e0 e sua madre figlia di un medico. Durante la frequenza dell'universit\u00e0 a Berlino mostr\u00f2 un'attitudine per le scienze e le lingue, imparando l'arabo e il sanscrito. Studi\u00f2 scienze e ingegneria nelle citt\u00e0 tedesche di Dresda, Monaco di Baviera e Berlino. Fu anche studente di Gustav Robert Kirchhoff e Hermann von Helmholtz.\nLaureatosi nel 1880 rimase un pupillo di Helmholtz fino al 1883 quando ottenne la posizione di lettore di fisica teorica all'universit\u00e0 di Kiel. Nel 1885 ricevette la cattedra all'Universit\u00e0 di Karlsruhe e nello stesso periodo comp\u00ec la scoperta delle onde elettromagnetiche (per un certo tempo denominate: \"onde hertziane\"). In seguito a un primo esperimento eseguito da Michelson nel 1881 (anticipatore del pi\u00f9 celebre esperimento di Michelson-Morley del 1887) che escludeva l'esistenza dell'etere, egli riformul\u00f2 le equazioni di Maxwell per tenere conto della novit\u00e0.\nCon un esperimento egli dimostr\u00f2 che dei segnali elettrici potevano essere inviati attraverso l'aria, come gi\u00e0 predetto da James Clerk Maxwell e Michael Faraday e pose le basi per l'invenzione della radio. Egli scopr\u00ec inoltre l'effetto fotoelettrico (la cui spiegazione teorica fu successivamente elaborata da Albert Einstein e per la quale ricevette il suo premio Nobel) osservando che oggetti elettricamente carichi perdevano la carica se esposti alla luce ultravioletta. Mor\u00ec per granulomatosi di Wegener all'et\u00e0 di trentasei anni a Bonn, in Germania. Era lo zio di Gustav Ludwig Hertz vincitore del premio Nobel per la fisica nel 1925. Il figlio di quest'ultimo, Carl Hellmuth Hertz, fu uno dei padri dell'ecografia medica."}
{"id": "87898", "revid": "1566286", "url": "https://it.wikipedia.org/wiki?curid=87898", "title": "Francesco Laudadio", "text": "Biografia.\nA 18 anni \u00e8 il principale leader del Movimento studentesco di Bari nel 1968-70, poi dirigente del Partito comunista italiano fino al 1975. Laureato in filosofia, fratello di Felice Laudadio, abbandona l'attivit\u00e0 politica militante a fine 1975 e, trasferitosi da Bari a Roma, si avvicina al cinema nel 1976 lavorando prima come segretario di edizione e di produzione e subito dopo come aiuto regista di Ettore Scola, Alberto Sordi, Pasquale Squitieri, Gianni Serra e soprattutto Mario Monicelli. Nel 1992 fonda la propria casa di produzione cinematografica, la Filmola srl, con la quale coprodurr\u00e0 alcuni dei film da lui scritti e diretti e avvier\u00e0 la produzione di altre opere cinematografiche dirette dalla regista tedesca Margarethe von Trotta, fra le quali La promessa, film d'apertura del Festival del cinema di Berlino nel 1995 e candidato dalla Germania per il Premio Oscar nello stesso anno.\nEsordisce alla regia nel 1982 con \"Grog\", in concorso alla Mostra del Cinema di Venezia nel 1982, vincitore al Festival internazionale del cinema di San Sebasti\u00e1n e di un David di Donatello. Autore attento alle problematiche del nostro tempo, in dieci anni firma cinque film di buon interesse e successo, tra i quali \"Fatto su misura\", che affronta un tema scottante come la fecondazione artificiale, \"Topo Galileo\", una delle poche interpretazioni al cinema di Beppe Grillo, e \"La riffa\", girato interamente a Bari e libero rifacimento di un celebre episodio di \"Boccaccio '70\" con Monica Bellucci - al suo debutto nel cinema - nel ruolo che fu di Sophia Loren.\nDopo aver collaborato alla sceneggiatura per due film di produzione francese, approda in televisione come regista di due film e alcuni episodi del serial \"Il mastino\". Colpito da una grave malattia, che lo porta alla morte a soli 55 anni, sul grande schermo torna per l'ultima volta nel 2004 con \"Signora\", un dramma sentimentale ambientato durante il fascismo.\nNel 2007 \u00e8 stato pubblicato da Sellerio Editore il suo romanzo postumo \"Scrivano Ingannamorte\", con una prefazione di Andrea Camilleri e una postfazione di Piero Di Siena . Ancora postumo \u00e8 stato pubblicato dalla Fondazione Francesco Laudadio, creata in suo onore, il suo libro \"La sirena delle 10. Cronaca dell'organizzazione degli scioperi operai del marzo 1943 a Torino\" con prefazione di Maurizio Landini, introduzione di Alexander Hoebel e una nota di Piero Di Siena. Sempre la Fondazione Laudadio ha pubblicato i volumi \"Intifada\" di Francesco Laudadio, Giorgio Arlorio e Emile Habibi, e \"Francesco Laudadio fra politica e cinema\" di Eleonora Zonno (2011). Sull'opera cinematografica di Laudadio sono state incentrate alcune tesi di laurea presso l'Universit\u00e0 degli Studi Aldo Moro di Bari.\nTributi.\nA partire dal 2009 il Bif&amp;st di Bari assegna un Premio intitolato a Francesco Laudadio per la \"migliore opera prima\" tra i film del festival."}
{"id": "87900", "revid": "1372005", "url": "https://it.wikipedia.org/wiki?curid=87900", "title": "Erich Auerbach", "text": "Biografia.\nDopo una laurea in giurisprudenza ad Heidelberg nel 1913, al termine della prima guerra mondiale riprende gli studi universitari conseguendo un dottorato con Eduard Norden nel 1921, in filologia romanza, discutendo una tesi sulla novella del primo Rinascimento in Italia e in Francia.\nDal 1923 al 1929 \u00e8 bibliotecario presso la Staatsbibliothek di Berlino.\nNel 1929, prima di iniziare la carriera universitaria, pubblica un fondamentale studio sulla poesia di Dante e traduce in tedesco la \"Scienza Nova\" di Giambattista Vico. Il lavoro su Dante gli consente di ottenere la cattedra di filologia romanza a Marburgo, dove succede all'altro grande critico stilistico Leo Spitzer, passato nel frattempo all'Universit\u00e0 di Colonia. La sua indicazione critica pi\u00f9 rilevante sulla Divina Commedia \u00e8 legata alla sua interpretazione figurale dei personaggi del poema dantesco, indicazione seguita in parallelo dallo studioso statunitense Singleton.\nDi origini ebraiche, Auerbach \u00e8 costretto dai nazisti a lasciare la Germania nel 1936 per rifugiarsi prima a Istanbul, dove insegna fino al 1947 e scrive gli articoli raccolti nel suo capolavoro, \"Mimesis\" (1946), poi negli Stati Uniti, dove diventa professore all'Universit\u00e0 della Pennsylvania, poi a Princeton ed infine all'Universit\u00e0 Yale. \u00c8 morto negli Stati Uniti nel 1957.\nPensiero.\nErich Auerbach, assieme agli altri due grandi filologi tedeschi Ernst Robert Curtius e Leo Spitzer, \u00e8 considerato uno dei maestri della moderna stilistica, fondamentale corrente della critica letteraria del secondo Novecento. Numerose sue opere sono state tradotte in italiano. La sua opera pi\u00f9 celebre, cio\u00e8 \"Mimesis\", \u00e8 anche considerata, a causa della sua visione transnazionale, una pietra miliare della letteratura comparata. L'influsso di Auerbach continua ancora oggi, dato che \u00e8 stato uno degli ispiratori del critico post-coloniale Edward Said.\nLa sua importanza si basa anche sul ricorso a termini e categorie di concetti critici opposti; ad esempio, sono significativi i suoi studi sul concetto di figura, che sfocia in una sua visione critica denominata usualmente \"interpretazione figurale\"; in apertura di \"Mimesis\" indica un'allegoria come appare dal punto di vista del pensiero cristiano legato all'ermeneutica agostiniana, e che risulta centrale nell'interpretazione offerta da Auerbach dei personaggi del poema di Dante, visto come grande unificatore dello stile \"semplice\" e \"sublime\" (\"Sacrae Scripturae sermo humilis\"); quest'approccio analitico deriva peraltro da un attento studio dell'esegesi medievale delle Scritture, secondo l'\"allegoria dei teologi\".\nEgli vede inoltre in Dante il primo autore che, alla fine del Medioevo cristiano, anticipa un elemento che egli ritiene una costante della moderna cultura europea, ovvero la centralit\u00e0 della persona umana frutto della convinzione che la sorte personale dell'uomo sia necessariamente tragica e rivelatrice della sua connessione con l'universale. Secondo Auerbach, Dante ritrov\u00f2 nell'uomo quella unit\u00e0 di spirito e corpo, di realt\u00e0 individuale e realt\u00e0 storica, che avrebbe caratterizzato la coscienza moderna dell'Occidente. "}
{"id": "87901", "revid": "122897776", "url": "https://it.wikipedia.org/wiki?curid=87901", "title": "Misura a valori operatoriali positivi", "text": "In matematica e fisica, una misura a valori operatoriali positivi o POVM, dall'inglese \"Positive-Operator Valued Measure\", \u00e8 un oggetto matematico utilizzato in meccanica quantistica che, per ogni stato di un sistema quantistico, associa una probabilit\u00e0 ad ogni possibile esito di una misura di una quantit\u00e0 fisica.\nLe POVM vengono utilizzate frequentemente in informatica quantistica e nella teoria della misura quantistica, in particolar modo in problemi di ottimizzazione.\nSono un caso pi\u00f9 generale delle misure a valori di proiettori (o PVM, dall'inglese \"Projector-Valued Measurement\").\nDefinizione.\nUna POVM \u00e8 un'applicazione formula_1 da una \u03c3-algebra formula_2 a valori nell'insieme degli operatori limitati su uno spazio di Hilbert formula_3 che soddisfa le seguenti propriet\u00e0:\nNella meccanica quantistica si interpreta l'insieme formula_9, sul quale \u00e8 definita la \u03c3-algebra, come l'insieme dei possibili risultati di una misura di una quantit\u00e0 fisica. Come conseguenza, formula_9 pu\u00f2 essere formula_11 con la \u03c3-algebra degli insiemi misurabili secondo Lebesgue o un insieme finito con l'insieme potenza come \u03c3-algebra.\nLa probabilit\u00e0 che il risultato di una misura associata ad una POVM su un sistema fisico descritto dall'operatore densit\u00e0 formula_12 sia contenuto nell'insieme misurabile A \u00e8 dato dalla regola di Born:\nCon questa regola \u00e8 possibile giustificare la definizione di POVM. Infatti da questa deriva il fatto che P sia una distribuzione di probabilit\u00e0, ovvero una misura normalizzata ad uno."}
{"id": "87902", "revid": "125652589", "url": "https://it.wikipedia.org/wiki?curid=87902", "title": "Conclave del 2005", "text": "Il conclave del 2005 venne convocato a seguito della morte di papa Giovanni Paolo II, avvenuta il 2 aprile dello stesso anno. Si svolse nella Cappella Sistina dal 18 al 19 aprile, e, dopo quattro scrutini, venne eletto papa il cardinale tedesco Joseph Ratzinger, decano del collegio cardinalizio, che assunse il nome di Benedetto XVI. L'elezione venne annunciata dal cardinale protodiacono Jorge Medina Est\u00e9vez.\nSituazione generale.\nPer il conclave sono previsti due scrutini la mattina e due al pomeriggio: quando uno di essi ha dato esito positivo, viene immediatamente seguito dalla famosa fumata bianca. Nel conclave del 2005 furono necessarie per l'elezione 77 preferenze, ossia i voti dei due terzi dei cardinali riuniti e aventi diritto di voto. Dopo 34 scrutini infruttuosi, per\u00f2, di voti per essere eletti ne sarebbero bastati 58, ossia la met\u00e0 pi\u00f9 uno: cos\u00ec stabilivano le regole per il conclave promulgate nel 1996 da Giovanni Paolo II nella costituzione \"Universi Dominici Gregis\". Se le votazioni avessero avuto esito negativo, gli appunti e le schede sarebbero stati bruciati al termine della sessione delle due votazioni mattutine, con fumata nera verso le 12, e al termine della sessione delle due votazioni pomeridiane, con fumata nera alle 19 circa.\nSempre ai sensi della costituzione gianpaolina, l'alloggio per i cardinali elettori non fu pi\u00f9 ricavato nelle stanze del Palazzo Apostolico, ma nella \"Domus Sanctae Marthae\", costruita allo scopo e inaugurata nel 1996.\nSi stabil\u00ec che, da questo conclave, il suono delle campane di San Pietro avrebbe sancito definitivamente l'esito positivo delle votazioni e fugato cos\u00ec ogni dubbio circa il colore della fumata. Un'altra novit\u00e0 riguard\u00f2 la mancanza della tradizionale fumata gialla, che veniva solitamente fatta salire pochi giorni prima dell'inizio del conclave per verificare che la stufa fosse stata montata correttamente.\nL'apertura del conclave.\nLa mattina del 18 aprile, nella basilica di San Pietro, venne celebrata la messa \"Pro Eligendo Romano Pontifice\", che diede inizio ai riti del primo conclave del terzo millennio. Presiedette il rito, concelebrato da tutti i 115 cardinali elettori, il decano del collegio cardinalizio e prefetto della congregazione per la dottrina della fede Joseph Ratzinger. Questi, dopo che fu letto il passo del vangelo concernente la presentazione di Ges\u00f9 nella sinagoga di Nazareth (Lc 4, 21), pronunci\u00f2 l'omelia. In uno dei passaggi del suo discorso, Ratzinger richiam\u00f2 la necessit\u00e0 di riscoprire una \"\u00abfede matura, radicata nell'amicizia con Cristo\u00bb\", senza lasciarsi illudere dal relativismo, cio\u00e8 senza \"\u00ablasciarsi portare qua e l\u00e0 da qualsiasi vento di dottrina\u00bb\", proprio mentre \"\u00absi va costituendo una dittatura del relativismo, che non riconosce nulla come definitivo e che lascia come ultima misura solo il proprio io e le sue voglie\u00bb\". Il cardinale colleg\u00f2 tali concetti alla figura del Papa scomparso, auspicando l'elezione di un successore che proseguisse in tal senso: \"\u00abin questa ora, soprattutto, preghiamo con insistenza il Signore, perch\u00e9 dopo il grande dono di papa Giovanni Paolo II, ci doni di nuovo un pastore secondo il suo cuore, un pastore che ci guidi alla conoscenza di Cristo, al suo amore, alla vera gioia\u00bb\".\nI contenuti di tale omelia, come osserver\u00e0, otto anni dopo, la stessa Radio Vaticana, furono quelli di una forte candidatura alla successione da parte del cardinale decano: \"\u00ab\u00c8 il cardinale anziano che sta parlando, non il Papa, ma forse qualcuno, in quei 29 minuti, non avr\u00e0 notato la differenza. Forse neanche quando, quell\u2019uomo in piedi vestito di rosso, tira le conclusioni del suo discorso scrutando i cardinali e, attraverso di loro, il futuro della Chiesa, che sta per giungere\u00bb\".\nNel primo pomeriggio i cardinali entrarono in processione nella Cappella Sistina e, dopo il canto del \"Veni Creator Spiritus\" e dopo aver pronunciato in latino il solenne giuramento di fedelt\u00e0 al segreto del conclave, con la tradizionale formula \"Extra omnes\" pronunciata dal maestro delle celebrazioni liturgiche Piero Marini, le porte della Sistina si chiusero. Il cardinale Tom\u00e1\u0161 \u0160pidl\u00edk, ottantacinquenne e quindi non elettore, esperto in spiritualit\u00e0 orientale, guid\u00f2 la meditazione, per lasciare poi la sala e permettere l'avvio dei lavori con l'estrazione a sorte dei tre cardinali scrutatori e degli altrettanti revisori.\nLe votazioni.\nLa sera del 18 aprile le votazioni si aprirono con l'unica candidatura organizzata in grado di contare su un blocco di voti sicuri, quella del cardinale Ratzinger. Le previsioni dei vaticanisti pi\u00f9 informati oscillavano fra i 30 e i 50 voti gi\u00e0 sicuri per lui. Molto inferiori alle aspettative della vigilia furono gli elettori orientati verso il cardinale Carlo Maria Martini, ex arcivescovo di Milano.\nIl primo scrutinio, che non era scontato avvenisse entro la giornata, ebbe esito negativo: alle ore 20:05 usc\u00ec dal comignolo della Cappella Sistina la fumata nera. Le prime indiscrezioni sulle votazioni furono pubblicate poche settimane dopo il conclave. Andrea Tornielli indicava che nel primo scrutinio Ratzinger avesse ottenuto 40 voti, Martini 30. Secondo Lucio Brunelli, invece, dietro a Ratzinger si sarebbe collocato il cardinale argentino Jorge Mario Bergoglio, con Martini fermo a 9 voti; vi sarebbero stati anche 6 voti per Ruini, 4 per Sodano e una trentina di voti dispersi.\nIl giorno successivo, 19 aprile, i sostenitori di Ratzinger si concentrarono sul vasto blocco degli incerti. I cardinali dalla parte di Camillo Ruini fecero sapere che il loro piccolo pacchetto di voti si sarebbe riversato su Ratzinger. Bergoglio, arcivescovo di Buenos Aires, poteva contare su tutti i voti dei cardinali provenienti dall'America latina, esclusi solo il colombiano Alfonso L\u00f3pez Trujillo, avversario della teologia della liberazione, e il cileno Jorge Medina Est\u00e9vez, responsabile dell'edizione cilena della rivista \"Communio\", creatura teologica di Ratzinger. Prevalse allora, sul fronte opposto a Ratzinger, l'orientamento a sostenere il porporato argentino, e anche i cardinali che avevano votato per Martini si convinsero a puntare su Bergoglio.\nAl secondo scrutinio i voti per Ratzinger, come previsto, aumentarono rispetto al giorno prima, ma anche Bergoglio ottenne un numero di preferenze non trascurabile. Al terzo scrutinio a Ratzinger mancarono pochissimi voti per essere eletto, ma i sostenitori di Bergoglio decisero di resistere a oltranza, sperando di portare a una situazione di stallo continuo che avrebbe reso necessaria la messa da parte del cardinale tedesco e la ricerca di un nuovo candidato. Anche Martini era della stessa idea, e, sospettando il blocco duraturo di Ratzinger, prevedeva un cambio di candidati per il giorno successivo.\nIn termini concreti sembra che, al terzo turno, i sostenitori di Bergoglio fossero riusciti a far ottenere al cardinale argentino 40 voti: poich\u00e9 i votanti erano 115 e poich\u00e9 per essere eletti erano necessari i due terzi dei consensi, ossia 77 voti, a Bergoglio bastava mantenere quei 40 voti per rendere aritmeticamente impossibile l'elezione di Ratzinger, che, nel caso, si sarebbe potuto fermare al massimo a 74 (dato che non poteva votare per se stesso). A questo punto sembra che sia stato l'atteggiamento dello stesso Bergoglio a far capire a molti suoi sostenitori che fosse meglio desistere, per evitare una spaccatura nel conclave. Diversi cardinali del blocco di Bergoglio, quindi, allo scrutinio successivo, si sarebbero arresi e avrebbero dato a Ratzinger i voti che gli mancavano per l'elezione.\nAlle 17:50 del 19 aprile, dopo il quarto scrutinio, dal comignolo della Sistina si lev\u00f2 la fumata bianca. Poco pi\u00f9 di un'ora dopo, alle 18:53, il cardinale protodiacono Jorge Medina Est\u00e9vez, con la tradizionale locuzione \"Habemus Papam\", annunci\u00f2 l'elezione di Joseph Ratzinger, che scelse il nome di Benedetto XVI. Nel primo, breve saluto rivolto ai fedeli riuniti in piazza San Pietro, Benedetto XVI non manc\u00f2 di ricordare il suo amico e predecessore Giovanni Paolo II:\nIl conclave raccontato da papa Benedetto XVI.\nSono numerose le indiscrezioni diffuse sull'esito del conclave che elesse Benedetto XVI, alcune anche in contrapposizione fra loro. \u00c8 possibile confrontare queste ipotesi con il racconto diretto di papa Ratzinger. Quest'ultimo, infatti, ebbe modo di raccontare alle delegazioni e ai pellegrini accorsi dalla Germania i momenti che precedettero la sua elezione:\nIl conclave raccontato da papa Francesco.\nIl successore di Benedetto XVI al soglio pontificio fu, nel 2013, proprio colui che nel 2005 sarebbe stato il secondo cardinale pi\u00f9 votato, ovvero Jorge Mario Bergoglio, diventato Papa Francesco; egli rivel\u00f2 alcuni dettagli sul conclave del 2005. In un'intervista del 24 maggio 2015 a \"La Voz del Pueblo\", un quotidiano di Tres Arroyos, a Francesco venne chiesto se davvero fu lui a ricevere il secondo numero pi\u00f9 alto di preferenze dopo Ratzinger, ed il pontefice rispose:\nIndiscrezioni e ipotesi sugli scrutini.\nIl vaticanista Lucio Brunelli, sul periodico \"Limes\", pubblic\u00f2 gli appunti di un anonimo cardinale inerenti ai voti dei diversi scrutini. Lo stesso conteggio venne poi ripreso da altri vaticanisti, fra cui Andrea Tornielli e Marco Tosatti. Sandro Magister, per\u00f2, mette in dubbio la fondatezza di questi dati.\nIl vaticanista americano John L. Allen Jr., nel suo libro \"The rise of Benedict XVI\", collegando le testimonianze di otto cardinali d\u00e0 una versione totalmente diversa, sostenendo che la crescita di voti su Ratzinger non avrebbe mai avuto una vera opposizione. Il sommarsi di un certo numero di preferenze su Bergoglio ci fu, ma senza delineare in alcun modo un'alternativa. Bergoglio, inoltre, nonostante l'etichetta di \"progressista\", era fin da prima del conclave un sostenitore dell'elezione di Ratzinger.\nSecondo Brunelli, i seguenti sarebbero stati i voti del conclave:\nI cardinali elettori.\nCome stabilito da papa Paolo VI, ebbero diritto di voto in conclave i cardinali che non avevano ancora compiuto l'ottantesimo anno di et\u00e0. Quelli che si trovarono in questa condizione erano 117, ma parteciparono effettivamente al conclave solo in 115, poich\u00e9 due di loro, Adolfo Antonio Su\u00e1rez Rivera e Jaime Lachica Sin erano assenti per motivi di salute.\nSegue l'elenco dei paesi con rappresentanti aventi diritto di voto, indicati per numero di elettori:\nCardinali elettori raggruppati per nazionalit\u00e0 (52 nazioni rappresentate, per tutti e 5 i continenti):\nOltre ad essere stato il conclave pi\u00f9 numeroso della storia della Chiesa cattolica per numero di cardinali elettori (al pari con quello del 2013), \u00e8 stato anche quello con il pi\u00f9 alto numero di nazioni rappresentate.\nElenco degli elettori.\nCardinali assenti\nAdolfo Antonio Su\u00e1rez Rivera (9 gennaio 1927), arcivescovo emerito di Monterrey (Messico) assente per motivi di salute\nJaime Lachica Sin (31 agosto 1928), arcivescovo emerito di Manila (Filippine), assente per motivi di salute"}
{"id": "87904", "revid": "36426", "url": "https://it.wikipedia.org/wiki?curid=87904", "title": "Dirigibile", "text": "Il dirigibile o aeronave \u00e8 ogni aerostato la cui direzione possa essere controllata mediante comandi aerodinamici e/o propulsivi. Il primo dirigibile fu costruito nel 1852.\nTipi di dirigibile.\nEsistono tre tipi differenti di dirigibile:\nDirigibile rigido.\nIl dirigibile rigido \u00e8 caratterizzato da un'intelaiatura interna in materiale idoneo (alluminio), che ne determina la forma, generalmente a sigaro. Numerose celle, riempite di gas pi\u00f9 leggeri dell'aria (generalmente elio, in passato anche idrogeno, non pi\u00f9 usato per la sua elevata infiammabilit\u00e0), permettono il sollevamento del mezzo. Erano di questo tipo i famosi \"Zeppelin\" del conte Ferdinand von Zeppelin. Dopo il famoso incidente avvenuto a Lakehurst (New Jersey), nel 1937, al dirigibile LZ 129 \"Hindenburg\", tale mezzo cadde in disuso. Un dirigibile particolare \u00e8 l'AEREON III, costituito da tre scafi sigariformi connessi tra loro longitudinalmente.\nDirigibile semirigido.\nIl dirigibile semirigido \u00e8 caratterizzato invece da un'unica travatura reticolare di chiglia, alla quale \u00e8 fissato longitudinalmente il pallone vero e proprio. Una valvola a prua permette di regolare la quantit\u00e0 d'aria per il gonfiaggio di un grosso pallonetto al fine di equilibrarne l'assetto durante il volo. Famosi dirigibili semirigidi del passato sono quelli progettati dal generale Umberto Nobile: il Norge, primo aerostato a raggiungere il Polo nord, e l'Italia.\nIl primo dirigibile spagnolo, \"Espa\u00f1a\", fu costruito nel 1905 sotto la direzione dell'ingegnere Leonardo Torres y Quevedo. Grazie alla collaborazione tra Torres e la compagnia francese Astra vennero costruiti i dirigibili noti come Astra-Torres, impiegati durante la Prima guerra mondiale dall'esercito francese e dall'esercito britannico.\nDirigibile floscio o Blimp.\nIl dirigibile floscio o Blimp non \u00e8 altro che un pallone di forma idonea, contenente gas ad una certa pressione, al quale \u00e8 fissata la navicella, unica parte abitata del mezzo. Alcuni pallonetti ad aria, in genere a poppa e a prua, consentono un controllo accurato del beccheggio. Sono di questo tipo i moderni dirigibili commerciali e pubblicitari, usati ad esempio dalla Goodyear Tire &amp; Rubber Company. Nella stessa categoria vengono classificati i dirigibili ad aria calda che oggi, con l'avvento di nuovi tessuti pi\u00f9 resistenti e la nuova tecnologia possono arrivare ad un'ottima pressurizzazione interna. Questo fatto ne ha aumentato l'utilizzo in pubblicit\u00e0.\nAspetti di fisica.\nPer il famoso principio di Archimede, ogni corpo immerso in un fluido riceve una spinta verso l'alto pari al peso del volume di fluido spostato. \u00c8 ovvio che il dirigibile, volando immerso nella miscela di gas che costituisce l'aria che avvolge la Terra, avr\u00e0 una spinta ascensionale (P) pari al peso dell'aria che occupa il suo volume (V) \"meno\" il peso della sua struttura (Q) e del gas che lo riempie. Siccome l'aria al livello del mare pesa poco pi\u00f9 di 1\u00a0kg/m3, occorrono grandi volumi di gas leggeri per sollevare anche solo pesi modesti.\nSiano formula_1 il peso specifico del gas interno e formula_2 quello dell'aria:\nP = V ( formula_2 - formula_1 ) - Q\nStoria.\nI dirigibili vennero inventati dai francesi nel 1850, sostituendo a poco a poco le mongolfiere. Nel 1900 il tedesco Ferdinand von Zeppelin invent\u00f2 il dirigibile ad armatura rigida, che sostitu\u00ec gli antichi palloni aerostatici a zavorra. Precursori degli odierni aeroplani, furono protagonisti di eventi spiacevoli: non sono infatti mancati gli incidenti.\nLa loro carriera commerciale fu molto breve, dal 1929 al 1937. I modelli pi\u00f9 famosi erano gli Zeppelin: il primo della serie, il \"Graf Zeppelin\", collegava l'Europa e gli Stati Uniti in cinque giorni alla velocit\u00e0 di 100\u00a0km/h. Il \"Superzeppelin\", che collegava Francoforte a Rio de Janeiro in quattro giorni, era lungo 245 m ed era dotato di cinque motori e ai suoi passeggeri vennero riservate una serie di strutture di lusso, tra cui cabine individuali, salotti per fumatori e un ponte-passeggiata.\nTuttavia, malgrado il loro involucro rigido, i dirigibili erano vulnerabili (soprattutto in condizioni atmosferiche critiche). Cos\u00ec, con l'aumentare dei dirigibili in servizio, di pari passo vennero gli incidenti: caddero in mare tre grossi aerostati inglesi e lo stesso accadde al gigante della US Navy \"Akron\". La battuta d'arresto definitiva alla costruzione e messa in servizio dei dirigibili da trasporto di linea avvenne cos\u00ec il 6 maggio 1937 con la tragedia dell'Hindenburg su Lakehurst, in fase di atterraggio alla sua ventunesima traversata. Negli anni 1930 all'incirca 52000 furono i passeggeri trasportati nei regolari servizi di linea.\nCi\u00f2 nonostante le innovazioni tecnologiche e la recente attenzione alle esigenze dell'ambientalismo non hanno del tutto soppiantato l'utilizzo e la ricerca nel campo, anche in ambito militare. Ad esempio, pur se non arrivato alla fase conclusiva, il Dipartimento della Difesa degli Stati Uniti d'America ha promosso lo sviluppo del Sentinel 5000.\nIn ogni caso, date le particolari caratteristiche del mezzo aereo, sono ancora diversi i dirigibili utilizzati in campo civile, come supporto pubblicitario, stabile piattaforma per riprese aeree e anche come mezzo di trasporto turistico. Un esempio ne \u00e8 lo Zeppelin NT 07, operativo dal 1997."}
{"id": "87908", "revid": "1543377", "url": "https://it.wikipedia.org/wiki?curid=87908", "title": "Angkor Wat", "text": "Angkor Wat (in lingua khmer \"Tempio della citt\u00e0\") \u00e8 un tempio khmer all'interno del sito archeologico di Angkor, in Cambogia, nei pressi della citt\u00e0 di Siem Reap. Fu fatto costruire dal re Suryavarman II (1113-1150), presso Yasodharapura, la capitale dell'impero. Il re ordin\u00f2 che la costruzione del gigantesco edificio partisse contemporaneamente dai 4 lati, cosicch\u00e9 l'opera fu completata in meno di 40 anni. Oggi \u00e8 il pi\u00f9 grande monumento religioso nel mondo. Originariamente concepito come un tempio ind\u00f9, fu gradualmente trasformato in un tempio buddista verso la fine del XII secolo.\nRompendo il tradizionale shivaismo dei re precedenti, il complesso \u00e8 stato dedicato a Vishnu. Angkor Wat \u00e8 il tempio meglio conservato della zona ed \u00e8 l'unico a essere rimasto un importante centro religioso fin dalla sua fondazione, rappresentando uno dei punti pi\u00f9 alti dello stile classico dell'architettura Khmer. \u00c8 diventato il simbolo della Cambogia, tanto che appare sulla bandiera nazionale ed \u00e8 oggi il luogo del paese pi\u00f9 visitato dai turisti.\nAngkor Wat riassume due principali caratteristiche dell'architettura cambogiana: il \"tempio-montagna\" che si erge all'interno di un fossato a simboleggiare il \"Monte Meru\" (la montagna degli dei nella religione ind\u00f9) e i successivi \"templi a galleria\". Il tempio \u00e8 a forma di rettangolo, lungo circa 1,5\u00a0km da ovest a est e 1,3\u00a0km da nord a sud; all'interno del fossato che circonda completamente il muro perimetrale di 5,6\u00a0km vi sono tre gallerie rettangolari, costruite una sopra l'altra. Al centro del tempio si trovano cinque torri.\nA differenza di molti templi di Angkor, Angkor Wat \u00e8 orientato a ovest; gli studiosi sono divisi sul significato di questa scelta. L'ipotesi pi\u00f9 probabile \u00e8 che si tratti di un mausoleo, un luogo dove il re potesse essere venerato dopo la morte. Infatti, l'entrata principale a ovest era una consuetudine dei templi funerari, mentre i templi ind\u00f9 erano orientati a est. Il complesso viene ammirato per la sua grandiosit\u00e0, per l'armonia dell'architettura, per i suoi grandi bassorilievi e per i numerosi devata che adornano le pareti.\nIl nome moderno, Angkor Wat, significa \"Tempio della citt\u00e0\". Angkor, che significa \"citt\u00e0\" o \"capitale\", \u00e8 una forma volgare della parola \"Nokor\", che deriva dalla parola sanscrita \"nagara\" (\u0928\u0917\u0930). Wat \u00e8 la parola khmer per \"tempio\" (in sanscrito: \u0935\u093e\u091f \"Vata\" \"recinto\").\nStoria.\nAngkor Wat si trova a 5,5\u00a0km a nord dell'odierna citt\u00e0 di Siem Reap e a sud-est della capitale precedente, che era a Baphuon. Secondo la leggenda, la costruzione di Angkor Wat fu ordinata da Indra che intendeva realizzare un palazzo per suo figlio Precha Ket Mealea. Secondo Zhou Daguan, diplomatico cinese del XIII secolo, alcuni credettero che il tempio fosse stato costruito in una sola notte da un architetto divino.\nLa prima costruzione del tempio ebbe inizio nella prima met\u00e0 del XII secolo, durante il regno di Suryavarman II (regnante tra il 1113 e il 1150 circa), e fu dedicato a Vishnu. Non essendo state trovate n\u00e9 steli n\u00e9 iscrizioni coeve che si riferiscano al tempio, il suo nome originale \u00e8 sconosciuto, tuttavia potrebbe essere stato conosciuto come \"Varah Vishnu-lok\", dal nome della divinit\u00e0 a cui \u00e8 dedicato. Sembra che i lavori siano stati completati poco dopo la morte del re, lasciando alcune delle decorazioni a bassorilievo incompiute. Nel 1177, circa 27 anni dopo la morte di Suryavarman II, Angkor fu saccheggiata dai Ch\u0103m, tradizionali nemici degli Khmer. L'impero fu rifondato da un nuovo re, Jayavarman VII, che stabil\u00ec la nuova capitale e il tempio dello Stato rispettivamente a Angkor Thom e a Bayon, pochi chilometri a nord.\nVerso la fine del XII secolo il tempio fu convertito al Buddhismo Theravada, e tale \u00e8 rimasto fino ai nostri giorni. Angkor Wat si differenzia dagli altri templi di Angkor perch\u00e9 non \u00e8 mai stato del tutto abbandonato, anche se dal XVI secolo cominci\u00f2 a essere trascurato. Inoltre, il fossato esterno lo ha in un certo qual modo protetto dall'avanzare della giungla. Fino al XVI secolo il tempio era conosciuto come 'Preah Pisnulok', dal nome dato a Suryavarman dopo la sua morte. In questo periodo prese il suo nome moderno, che significa \"Citt\u00e0 Tempio\". 'Angkor' \u00e8 la forma dialettale della parola \"nokor\" che deriva dal sanscrito \"\u0928\u0917\u0930\" \"nagara\" (capitale), mentre \"wat\" \u00e8 il termine Khmer per tempio.\nUno dei primi visitatori occidentali del tempio fu Antonio da Magdalena, un monaco portoghese che lo visit\u00f2 nel 1586 e afferm\u00f2 che \"\u00e8 una costruzione cos\u00ec straordinaria che \u00e8 impossibile da descrivere con una penna, poich\u00e9 non c'\u00e8 un edificio simile al mondo. Ha delle torri e delle decorazioni e quanto di pi\u00f9 raffinato che il genio umano possa immaginare\".\nDurante il XVII secolo, Angkor Wat, nonostante subisse una certa trascuratezza, era utilizzato come tempio buddista. Quattordici iscrizioni risalenti a questo periodo, scoperte nella zona di Angkor, portano la testimonianza di alcuni pellegrini buddisti giapponesi che sembra avessero stabilito piccoli insediamenti nel luogo. A quel tempo, i visitatori giapponesi correlavano il tempio al famoso giardino Jetavana del Buddha che in origine si trovava nel regno Magadha in India. L'iscrizione pi\u00f9 nota riguarda il mercante e pellegrino giapponese Ukondafu Kazufusa, che festeggi\u00f2 il Capodanno Khmer ad Angkor Wat nel 1632.\nAngkor Wat divenne popolare in Occidente solo alla met\u00e0 del XIX secolo grazie al naturalista ed esploratore francese Henri Mouhot che, dopo averlo visitato, pubblic\u00f2 le sue note di viaggio, in cui scrisse:\nMouhot, come altri visitatori occidentali, non credette che gli Khmer avessero potuto costruire il tempio, e ne sbagli\u00f2 la datazione giudicando che fosse contemporaneo ai romani. La vera storia di Angkor Wat fu messa insieme solo dopo lunghi studi stilistici ed epigrafici che furono portati avanti con la sistemazione e il restauro dei siti dell'intera area di Angkor. Non vi sono abitazioni ordinarie o case o altri segni di insediamenti umani, come utensili da cucina, armi o capi di abbigliamento, che in genere si trovano nei siti archeologici. Tuttavia vi \u00e8 l'evidenza riscontrabile dai monumenti stessi.\nAngkor Wat richiese un notevole lavoro di restauro durante il XX secolo, in particolare la rimozione della terra e della vegetazione. I lavori furono interrotti durante la guerra civile e sotto il controllo dei Khmer rossi negli anni settanta e ottanta. Il sito sub\u00ec relativamente pochi danni durante questo periodo, con l'eccezione dei furti.\nLe forze degli Khmer rossi utilizzarono qualunque struttura in legno che trovarono come materiale da ardere, un padiglione fu rovinato da un proiettile vagante americano e uno scontro a fuoco tra gli Khmer Rossi e le forze vietnamite causarono un paio di fori di proiettile in un bassorilievo. Molti pi\u00f9 danni furono fatti dopo le guerre dai ladri di arte che, dalla fine del 1980 all'inizio del 1990, compirono saccheggi e distruzioni.\nIl tempio rappresenta un simbolo della Cambogia ed \u00e8 una fonte di un grande orgoglio nazionale; esso venne preso in considerazione nelle relazioni diplomatiche della Cambogia con la Francia, con gli Stati Uniti e con la Thailandia. Una rappresentazione di Angkor Wat fa parte delle bandiere nazionali cambogiane, dopo l'introduzione della prima versione nel 1863. Da una prospettiva storica pi\u00f9 ampia e transculturale, tuttavia, il tempio di Angkor Wat non \u00e8 diventato un simbolo di orgoglio nazionale grazie a s\u00e9 stesso, ma fece parte di un processo politico-culturale complesso dovuto all'eredit\u00e0 coloniale francese in cui il sito originale venne presentato nelle esposizioni coloniali e universal francesi a Parigi e Marsiglia, tra il 1889 e il 1937. L'architettura di Angkor Wat fu anche in mostra nel museo dei calchi in gesso di Louis Delaporte, chiamato \"mus\u00e9e Indo-chinois\", che esisteva nel palazzo parigino del Trocad\u00e9ro da circa il 1880 a met\u00e0 degli anni '20.\nLa splendida eredit\u00e0 artistica di Angkor Wat e degli altri monumenti Khmer nella regione di Angkor, ha portato la Francia ad adottare la Cambogia come un protettorato l'11 agosto 1863 e a invadere il Siam per prendere il controllo delle rovine. Ci\u00f2 port\u00f2 la Cambogia a rivendicare le terre poste nell'angolo nord-occidentale del paese che erano sotto il controllo siamese (Thailandia) dal 1351, o secondo altri dal 1431. La Cambogia ottenne l'indipendenza dalla Francia il 9 novembre 1953 e da quel momento ottenne il controllo di Angkor Wat. Nel 1992 il sito venne riconosciuto come patrimonio mondiale dell'UNESCO.\nLo stile.\nAngkor Wat \u00e8 il principale esempio dello stile classico dell'architettura Khmer, da cui ha preso il nome lo \"stile Angkor Wat\". Durante il XII secolo gli architetti Khmer divennero pi\u00f9 abili rispetto ai predecessori nell'uso della pietra arenaria (al posto dei mattoni) come materiale principale per la costruzione di edifici. Altri templi in questo stile sono Banteay Samr\u00e9, Thommanon, Chao Say Tevoda e i primi templi di Preah Pithu ad Angkor; fuori Angkor, Beng Mealea e parte di Phanom Rung e Phimai. Lo stile Angkor Wat fu seguito dal periodo cosiddetto Bayon, in cui alla qualit\u00e0 si prefer\u00ec la quantit\u00e0.\nAngkor Wat \u00e8 stato elogiato soprattutto per l'armonia del suo progetto, che \u00e8 stato paragonato all'architettura degli antichi greci e romani. Secondo Maurice Glaize, un sovrintendente di Angkor della met\u00e0 del XX secolo, il tempio \"raggiunge una perfezione classica mediante una moderata monumentalit\u00e0 dei suoi elementi pi\u00f9 belli e la collocazione precisa delle sue proporzioni. \u00c8 un'opera di potenza, unit\u00e0 e stile\".\nGli elementi architettonici che lo caratterizzano comprendono: torri ogivali a forma di bocciolo di loto, semi-gallerie per ampliare i corridoi, terrazze cruciformi che appaiono lungo l'asse principale del tempio. La maggior parte delle aree visibili sono di blocchi di pietra arenaria, mentre la laterite fu usata per il muro esterno e per le parti strutturali nascoste. Il legante usato per tenere insieme i blocchi non \u00e8 stato ancora identificato, ma si pensa a delle resine naturali o alla calce spenta. Altri elementi del progetto sono stati persi a causa dei saccheggi e del tempo, inclusi gli stucchi dorati sulle torri, la doratura di alcune figure nei bassorilievi, i pannelli in legno dei soffitti e le porte. I tipici elementi decorativi sono devata (o apsara), bassorilievi, e l'uso esteso di scene narrative e floreali sui frontoni. La statuaria \u00e8 abbastanza statica e meno gradevole dei periodi precedenti.\nIl sito.\nAngkor Wat \u00e8 una combinazione unica tra il tempio-montagna, cio\u00e8 il progetto standard per i templi nazionali dell'impero, e il successivo piano di gallerie concentriche. Il tempio \u00e8 la rappresentazione del Monte Meru, la casa degli dei: le cinque torri centrali simboleggiano i cinque picchi della montagna, mentre le mura e il fossato simboleggiano le montagne e l'oceano che la circonda. L'accesso alle zone pi\u00f9 elevate era via via sempre pi\u00f9 esclusivo, e le persone normali erano ammesse solo nel livello pi\u00f9 basso.\nAl contrario della maggior parte dei templi Khmer, Angkor Wat \u00e8 orientato a ovest invece che a est. Questo ha portato molte persone (inclusi Glaize e George Coed\u00e8s) a concludere che Suryavarman volesse servirsene come tempio funerario. Altre testimonianze a supporto di questa tesi sono fornite da alcuni bassorilievi, che procedono in senso antiorario (detto \"prasavya\" in hindi), cio\u00e8 al contrario rispetto dell'ordine normale. I riti procedono in ordine inverso durante i funerali Brahminici. L'archeologo Charles Higham parla di una cassa, che potrebbe essere un'urna cineraria, scoperta nella torre centrale. Freeman e Jacques fanno notare tuttavia che molti altri templi di Angkor non hanno il tipico orientamento a est, e suggeriscono che l'allineamento di Angkor Wat sia dovuto alla sua consacrazione a Vishnu, che \u00e8 associato con l'ovest.\nUn'ulteriore interpretazione \u00e8 stata proposta da Eleanor Mannikka, che basandosi sull'allineamento, le dimensioni, il contenuto e la disposizione dei bassorilievi, pensa che la struttura rappresenti una nuova era di pace sotto il re Suryavarman II. Altri studiosi, come Graham Hancock, invece considerano Angkor Wat come la rappresentazione della costellazione del Dragone.\nIl cortile pi\u00f9 esterno.\nIl muro pi\u00f9 esterno, lungo 1\u00a0025 metri per 802 metri di larghezza e alto 4,5 metri, \u00e8 circondato da una fascia di terreno libero e da un fossato, che ha il compito di accogliere le acque monsoniche stabilizzando la falda sottostante. L'accesso al tempio da est \u00e8 lungo un terrapieno, e attraverso un passaggio rialzato in pietra arenaria da ovest; quest'ultima \u00e8 l'entrata principale ed \u00e8 un'aggiunta successiva probabilmente al posto di un precedente ponte. In ogni punto cardinale ci sono delle entrate (gopura); la pi\u00f9 grande \u00e8 quella a ovest con tre torri in rovina. Glaize fa notare che questo gopura richiama perfettamente la forma del tempio. Sotto la torre pi\u00f9 meridionale c'\u00e8 una statua di Vishnu, conosciuta come \"Ta Reach\", che probabilmente occupava in precedenza il sacrario centrale del tempio. Tra le torri corrono delle gallerie che arrivano fino alle due entrate ai lati del gopura, dette anche \"porte degli elefanti\", perch\u00e9 sono abbastanza grandi da permettere il loro passaggio. Queste gallerie hanno dei pilastri quadrati nella parte esterna (ovest) e sono chiuse da pareti nella parte interna (est). Il soffitto tra i pilastri \u00e8 decorato con fiori di loto; la parte ovest del muro con figure danzanti e la parete a est con finestre balaustrate, con figure maschili danzanti e animali rampanti, con devata, inclusa l'unica nel tempio che mostra i propri denti (a sud dell'ingresso).\nIl muro pi\u00f9 esterno racchiude un'area di circa 820.000 metri quadrati, che originariamente oltre al tempio vero e proprio era occupata anche dalla citt\u00e0, e dal palazzo reale a nord del tempio. Questi edifici, come tutte le costruzioni non sacre di Angkor, erano costruiti in materiale deperibile e non in pietra, ed \u00e8 per questo che oggi non ne rimane niente se non lo schema delle strade. La maggior parte di quest'area \u00e8 oggi invasa dalla foresta. Un viale rialzato di 350 metri unisce il gopura occidentale al tempio vero e proprio, con dei naga a balaustra e sei gruppi di scalini che su ambedue i lati conducono verso la citt\u00e0. Su ciascun lato c'\u00e8 una biblioteca con un ingresso per ogni punto cardinale, di fronte al terzo gruppo di scale dall'entrata, e uno stagno tra la biblioteca e il tempio stesso. Gli stagni non facevano parte del progetto iniziale, cos\u00ec come il terrazzo a forma di croce, guardato da leoni, che connette il viale rialzato alla struttura centrale.\nLa struttura centrale.\nIl tempio vero e proprio si eleva su di un terrazzamento rialzato sopra il livello della citt\u00e0. \u00c8 composto essenzialmente da tre gallerie che si alzano verso la torre centrale; ogni livello \u00e8 pi\u00f9 alto di quello precedente. Per Mannikka le gallerie sono dedicate rispettivamente al re, a Brahm\u0101 e la luna, e a Vishnu. Ogni galleria ha un gopura a ogni punto cardinale, e le due gallerie interne hanno delle torri agli angoli, e formano un quincunx con la torre centrale. Poich\u00e9 il tempio \u00e8 orientato verso ovest, tutto l'insieme \u00e8 arretrato verso est, lasciando pi\u00f9 spazio libero in ogni cortile o galleria del lato occidentale; per lo stesso motivo a ovest gli scalini sono meno ripidi che sull'altro lato.\nLa galleria pi\u00f9 esterna misura 187 per 215 metri, con agli angoli dei padiglioni invece che delle torri. La galleria \u00e8 aperta verso l'esterno del tempio, con delle semi-gallerie con colonne che si allungano e che rinforzano la struttura. I muri interni contengono una estesa serie di bassorilievi con scene in grande scala, principalmente dal R\u0101m\u0101ya\u1e47a e dal Mah\u0101bh\u0101rata. Higham li defin\u00ec \"la pi\u00f9 conosciuta disposizione lineare di sculture in pietra\". Partendo dall'angolo a nord-ovest in senso antiorario, la galleria pi\u00f9 occidentale mostra la battaglia di Lanka (tratta dal Ramayana, dove R\u0101ma sconfigge R\u0101va\u1e47a) e la battaglia di Kurukshetra (tratto dal Mah\u0101bh\u0101rata, che mostra l'annientamento reciproco dei clan Kaurava e Pandava). Seguono poi delle scene storiche nella galleria pi\u00f9 meridionale, una processione di Suryavarman II, e poi i 32 inferni e i 37 paradisi della mitologia ind\u00f9. Glaize scrive di\nNella galleria a est c'\u00e8 una delle scene pi\u00f9 rinomate, la grande creazione del mare di latte, e mostra 92 asure e 88 deva che usano il serpente Vasuki per far ribollire il mare sotto la direzione di Vishnu (Mannikka conta solo 91 asure, e spiega l'asimmetria numerica come la rappresentazione del numero di giorni dal solstizio d'inverno all'equinozio di primavera, e dall'equinozio al solstizio d'estate). La galleria a nord mostra la vittoria di Krishna su Banasura (dove secondo Glaize, \"la lavorazione \u00e8 la peggiore in assoluto\") e una battaglia tra gli dei induisti e asure. I padiglioni agli angoli nord-ovest e sud-ovest contengono ambedue delle scene in scala ridotta, alcune non identificate, ma per lo pi\u00f9 tratte dal Ramayana o dalla vita di Krishna.\nCome connessione tra la galleria pi\u00f9 esterna e il secondo cortile c'\u00e8 un chiostro a forma di croce, chiamato oggi \"Preah Poan\" (il \"Salone dei mille Buddha\"). Per secoli immagini di Buddha sono state deposte nel chiostro dai pellegrini, sebbene oggi la maggior parte siano state rimosse. Quest'area ha molte inscrizioni legate alle buone opere dei pellegrini, la maggior parte scritte in khmer, ma alcune anche in birmano e in giapponese. Sembra che un tempo i quattro piccoli cortili delineati dal chiostro potessero essere riempiti d'acqua. A nord e a sud del chiostro ci sono le biblioteche.\nPi\u00f9 oltre, le gallerie pi\u00f9 interne immediatamente seguenti sono connesse tra di loro e alle due biblioteche che le fiancheggiano da un altro terrazzamento a croce, anche questo aggiunto in seguito. Salendo dal secondo livello in poi, sulle pareti abbondano i devata, singolarmente o in gruppi di quattro. Il cortile al secondo livello \u00e8 di 100 per 115 metri, e pu\u00f2 darsi che fosse in origine riempito d'acqua a rappresentare l'oceano intorno al Monte Meru. Tre gruppi di scalini su ciascun lato conducono in alto verso le torri angolari e gopure della galleria pi\u00f9 interna. La scalinata molto ripida rappresenta la difficolt\u00e0 di salire nel regno degli dei. La galleria pi\u00f9 interna, detta \"Bakan\", \u00e8 un quadrato di 60 metri di lato con gallerie che connettono i gopura con il sacrario centrale e gli altri sacrari secondari situati sotto le torri angolari. Le coperture delle gallerie sono decorate con corpi di serpente che terminano in teste di leone o di garu\u1e0da. Dei frontoni scolpiti decorano gli ingressi delle gallerie e dei sacrari.\nLa torre sopra il sacrario centrale si eleva per 43 metri a un'altezza di 65 metri dal piano del terreno; diversamente dai precedenti templi-montagna, la torre centrale si eleva sopra le quattro torri che la circondano. Il sacrario stesso, in origine occupato da una statua di Vishnu e aperto su ogni lato, fu racchiuso da mura quando il tempio fu convertito al Buddhismo Theravada, con dei Buddha in piedi raffigurati sulle nuove pareti. Nel 1934 il sovrintendente George Trouv\u00e9 scav\u00f2 la cavit\u00e0 sotto il sacrario centrale: piena di sabbia e acqua, era gi\u00e0 stata derubata di tutti i suoi tesori, ma trov\u00f2 un deposito di foglie d'oro appena due metri sopra il livello del terreno.\nDecorazioni.\nAngkor Wat \u00e8 famosa anche per i suoi estesi fregi a bassorilievo perfettamente integrati con l'architettura dell'edificio. Sulle pareti interne della galleria pi\u00f9 esterna vi sono raffigurate una serie di scene di grandi dimensioni riguardanti soprattutto episodi dei due pi\u00f9 importanti poemi epici ind\u00f9: il R\u0101m\u0101ya\u1e47a e il Mah\u0101bh\u0101rata. \u00c8 stato riportato che essi siano \"la pi\u00f9 lunga disposizione lineare di scultura su pietra conosciuta\". Dall'angolo nord-ovest in senso antiorario, la galleria occidentale mostra la battaglia di Lanka (dal R\u0101m\u0101ya\u1e47a, in cui R\u0101ma sconfigge R\u0101va\u1e47a) e la guerra di Kuruk\u1e63etra (dal Mah\u0101bh\u0101rata, che mostra l'annientamento reciproco dei clan Kaurava e Pandava). Nella galleria meridionale vi \u00e8 l'unica scena storica, una processione di Suryavarman II, seguita dalle rappresentazioni dei 32 inferni e dei 37 paradisi dell'Induismo.\nSulla galleria orientale vi \u00e8 una delle scene pi\u00f9 celebri, \"la zangolatura nell'oceano di latte\" che mostra 92 Asura e 88 Deva che utilizzano il serpente Vasuki per mescolare il mare sotto la direzione di Vishnu (la studiosa Eleanor Mannikka conta solo 91 Asura e spiega il numeri asimmetrico attribuendogli il numero di giorni dal solstizio d'inverno per l'equinozio di primavera e dall'equinozio al solstizio d'estate). Procedendo vi \u00e8 Vishnu che sconfigge una Asura (un'aggiunta del XVI secolo). La galleria nord mostra la vittoria di Krishna su Banasura, e una battaglia tra gli dei ind\u00f9 e Asura. Gli angoli nord-ovest e sud-ovest sono caratterizzati da scene su scala ridotta, alcune non identificate, ma la maggior parte ispirate dal Ramayana o dalla vita di Krishna.\nAngkor Wat \u00e8 decorato con raffigurazioni di apsaras e devata; si contanto oltre 1.796 rappresentazioni della devata. Gli architetti di Angkor Wat realizzarono immagini di apsaras di piccole dimensioni (30\u00a0cm - 40\u00a0cm), come motivi decorativi su pilastri e pareti. Inoltre costruirono grandi Devata (tutti ritratti a tutto corpo di misura tra circa 95\u00a0cm e i 110\u00a0cm) in tutti i livelli del tempio, dal padiglione di ingresso alle cime delle alte torri. Nel 1927, Saffo Marchal pubblic\u00f2 uno studio in cui catalogava la notevole diversit\u00e0 dei loro capelli, delle acconciature, dell'abbigliamento, della posizione, dei gioielli e dei fiori decorativi. Lo studioso concluse che esse erano ispirate a pratiche reali del periodo di Angkor.\nTecnica costruttiva.\nLe pietre, lisce come il marmo lucido, furono collocate senza malta con giunti molto stretti che a volte sono difficili da trovare. I blocchi sono stati tenuti insieme, in alcuni casi, grazie a tenone e mortasa, mentre per altri si \u00e8 ricorso alle code di rondine e alla gravit\u00e0. I blocchi sono stati presumibilmente portati sul luogo per mezzo di elefanti, corde di cocco, pulegge e impalcature di bamb\u00f9. Henri Mouhot ha notato che la maggior parte dei blocchi ha fori di 2,5\u00a0cm di diametro e 3\u00a0cm di profondit\u00e0 e sono in numero maggiore sui blocchi pi\u00f9 grandi. Alcuni studiosi hanno suggerito che questi siano stati usati per unirli con barre di ferro, ma altri sostengono che sono stati usati per collocare bastoni temporanei per aiutare i costruttori a metterli in posizione.\nIl complesso \u00e8 costituito da milioni di tonnellate di pietra arenaria e ha un volume e massa simile alla piramide di Micerino in Egitto. Per la costruzione del tempio di Angkor Wat sono stati necessari 6.000.000-10.000.000 blocchi di pietra arenaria con un peso medio di 1,5 tonnellate ciascuno. In realt\u00e0, l'intera citt\u00e0 di Angkor utilizza quantit\u00e0 maggiori di pietra di tutte le piramidi egizie insieme e occupa una superficie significativamente maggiore della moderna Parigi. Inoltre, a differenza delle piramidi egizie che utilizzano pietre di calcare estratte ad appena 0,5\u00a0km, l'intera citt\u00e0 di Angkor \u00e8 stata costruita con pietra arenaria estratta a oltre 40\u00a0km di distanza presso il Monte Kulen. Si ritiene che il percorso fosse composto da 35 chilometri lungo un canale in direzione del lago Tonle Sap, seguiti da altri 35 chilometri attraverso il lago e infine 15\u00a0km contro corrente lungo fiume Siem Reap, con un totale di 90 chilometri di viaggio. Tuttavia, degli studiosi della Universit\u00e0 di Tokyo, in Giappone, nel 2012 scoprirono grazie a immagini satellitari un possibile tragitto pi\u00f9 breve lungo un canale che collega il Monte Kulen e Angkor Wat della lunghezza di circa 35 chilometri; suggerirono dunque che gli Khmer avessero utilizzato questa via.\nPraticamente tutte le sue superfici, le colonne, le architravi e persino i tetti, risultano scolpiti. Vi sono miglia di rilievi che illustrano scene tratte dalla letteratura indiana tra cui unicorni, grifoni, draghi alati che tirano carri e eserciti di guerrieri a seguito di un comandante a dorso di un elefante e ballerine celesti con acconciature elaborate. La sola parete della galleria \u00e8 decorata con quasi 1.000 metri quadrati di bassorilievi. Fori presenti su alcune delle pareti di Angkor indicano che esse possono essere state decorate con lamiere di bronzo. Questo elemento decorativo era molto apprezzato nei tempi antichi ed era un obiettivo privilegiato per i ladri. Alex Evans, uno scalpellino e scultore, prov\u00f2 a ricreare una scultura in pietra alta 1,2\u00a0m e ci\u00f2 gli rese necessario impiegare circa 60 giorni. Roger Hopkins e Mark Lehner eseguirono degli esperimenti nelle cave di calcare utilizzando 12 cavatori per 22 giorni di tempo per estrarre circa 400 tonnellate di pietra. Da ci\u00f2 si pu\u00f2 dedurre che per le estrazioni nelle cave, per i trasporti, per le sculture e per la collocazione delle pietre arenarie furono necessari migliaia di lavoratori, tra cui molti artigiani altamente qualificati. Le competenze necessarie per realizzare queste sculture furono sviluppate centinaia di anni prima, come dimostrano alcuni reperti datati al VII secolo, prima che gli Khmer conquistassero il potere.\nRestauro e conservazione.\nCome la maggior parte degli altri antichi templi cambogiani, anche Angkor Wat ha subito ingenti danni e deterioramento causati dalla crescita eccessiva delle piante, da funghi, dai movimenti del suolo, da guerre e furti. Tuttavia, i danni dovute alle guerre sono stati considerevolmente limitati rispetto al resto dei templi della nazione.\nIn epoca moderna, il restauro di Angkor Wat ha avuto inizio grazie all'interessamento, a partire dal 1908, da parte del \"\u00c9cole fran\u00e7aise d'Extr\u00eame-Orient\" (EFEO) che istitu\u00ec il \"Conservation d'Angkor\"; precedentemente le attivit\u00e0 svolte nel sito riguardavano principalmente l'esplorazione. Il \"Conservation d'Angkor\" si \u00e8 occupato della ricerca, della conservazione e delle attivit\u00e0 di restauro effettuate ad Angkor fino ai primi anni 1970, compreso un importante restauro intrapreso nel 1960. Tuttavia, il lavoro su Angkor \u00e8 stato abbandonato durante l'era dei Khmer rossi e il \"Conservation d'Angkor\" \u00e8 stato sciolto nel 1975. Tra il 1986 e il 1992, la \"Archaeological Survey of India\" effettu\u00f2 lavori di restauro del tempio, in quanto la Francia non riconosceva il governo cambogiano del tempo. Sono state sollevata delle critiche, sia sui primi tentativi di restauro francesi, sia sui lavori indiani seguenti.\nNel 1992, a seguito di una richiesta di aiuto da parte di Norodom Sihanouk, Angkor Wat \u00e8 stato dichiarato patrimonio dell'umanit\u00e0 dell'UNESCO, come bene in pericolo (la specifica \"in pericolo\" \u00e8 stata poi rimossa nel 2004) insieme con un appello alla comunit\u00e0 internazionale per salvare Angkor. Nel 1994 \u00e8 stata realizzata una zonizzazione della zona al fine di proteggere il sito, mentre nell'anno successivo \u00e8 stata istituita l'APSARA per gestire l'area e, nel 1996, \u00e8 stata approvata una legge per proteggere il patrimonio della Cambogia. Un certo numero di paesi come la Francia, il Giappone e la Cina sono coinvolti in progetti di conservazione di Angkor Wat. Il progetto tedesco per la conservazione di Apsara (GAPC) sta lavorando per proteggere i devata e altri bassorilievi che decorano il tempio. I rilievi dell'organizzazione hanno trovato che circa il 20% dei devata erano in pessime condizioni, principalmente a causa della erosione naturale e del deterioramento della pietra, ma anche in parte a causa di precedenti interventi di restauro. Altri lavori includono la riparazione delle strutture crollate e di prevenzione contro crolli futuri: la facciata ovest del livello superiore, per esempio, \u00e8 stata rinforzata dal 2002 con impalcature, mentre un team giapponese ha completato nel 2005 il restauro della biblioteca nord del cortile pi\u00f9 esterno. Il \"World Monuments Fund\" ha cominciato a lavorare alla conservazione della galleria della \"zangolatura del mare di latte\" nel 2008 dopo diversi anni di studi. Venne ripristinato il tradizionale sistema khmer di copertura ed \u00e8 stato rimosso il cemento utilizzato nei precedenti tentativi di restauro che aveva provocato la penetrazione di sali nella struttura posteriore del bassorilievo, scolorendolo e danneggiando le superfici scolpite. La fase principale del lavoro \u00e8 finita nel 2012\nBiofilm microbici sono stati trovati nelle pietre arenarie degradate ad Angkor Wat, a Preah Khan e al Bayon. La disidratazione e l'esposizione alle radiazioni dei cianobatteri filamentosi pu\u00f2 produrre acidi organici che degradano la pietra. Un fungo filamentoso scuro \u00e8 stato trovato in alcuni campioni di interni ed esterni a Preah Khan, mentre l'alga \"Trentepohlia\" \u00e8 stata riscontrata solo in campioni prelevati da pietre all'esterno di Preah Khan. Sono state realizzate delle repliche per sostituire alcune sculture perse o gravemente danneggiate.\nTurismo.\nA partire dagli anni 1990, Angkor Wat \u00e8 diventata una delle maggiori destinazioni turistiche: se nel 1993 vi erano stati, secondo i dati governativi, solo 7.650 visitatori, gli stranieri arrivati nella provincia di Siem Reap nel 2004 e nel 2005 sono stati rispettivamente 561.000 e 677.000, cio\u00e8 circa il 50% di tutti i turisti stranieri che hanno visitato il paese nei due anni. Il numero di ingressi nel sito ha superato il milione nel 2007 e i due milioni nel 2012. Angkor Wat \u00e8 il tempio pi\u00f9 visitato di Angkor, con oltre due milioni di turisti stranieri registrati nel 2013. Dal 1990, il sito \u00e8 gestito dal gruppo privato Sokimex che lo ha in affitto dal governo cambogiano. L'afflusso di turismo ha finora causato relativamente pochi danni, tranne alcuni graffiti; sono stati messi dei corrimano e degli scalini in legno per proteggere i bassorilievi e i pavimenti. Il turismo ha anche fornito dei fondi aggiuntivi per la manutenzione (circa il 28% dei guadagni dai biglietti d'ingresso di tutto il sito di Angkor viene speso nel tempio), ma la maggior parte del lavoro proviene da gruppi supportati da governi stranieri e non dalle autorit\u00e0 cambogiane.\nDa quando Angkor Wat ha registrato una significativa crescita del turismo, l'UNESCO e il suo \"Comitato internazionale di coordinamento per la salvaguardia e lo sviluppo del sito storico di Angkor\" (ICC), in collaborazione con i rappresentanti del Governo Reale e di APSARA, hanno organizzato seminari per discutere il concetto di \"turismo culturale\". Volendo evitare un turismo commerciale e di massa, questi seminari hanno sottolineato l'importanza di fornire alloggi e servizi di alta qualit\u00e0 in modo che il governo cambogiano ne potesse beneficiare economicamente promuovendo, nello stesso tempo, anche la ricchezza della cultura cambogiana. Questa idea si \u00e8 concretizzata nel 2001 con la nascita del concetto di \"Citt\u00e0 turistica di Angkor\", che nel corso degli anni ha sviluppato l'architettura tradizionale Khmer, creando strutture ricreative e turistiche e alberghi di lusso in grado di ospitare grandi quantit\u00e0 di turisti.\nTuttavia, la prospettiva di sviluppo di tali grandi strutture ricettive ha riscontrato alcune critiche, sia da parte dell'APSARA sia da parte della Corte penale internazionale. In particolare si \u00e8 posta l'attenzione sul rapido sviluppo del turismo che ha portato a trascurare alcune regole urbanistiche danneggiando elementi caratteristici del paesaggio. Inoltre, la costruzione di queste grandi strutture turistiche minaccia la qualit\u00e0 dei sistemi idrici, delle fognature e della distribuzione di energia elettrica della vicina citt\u00e0. \u00c8 stato osservato che l'alta affluenza turistica, la crescente domanda di alloggi di qualit\u00e0, la costruzione di una grande autostrada, hanno avuto un effetto diretto sulla falda acquifera sotterranea, arrivando a mettere in pericolo la stabilit\u00e0 strutturale dei templi di Angkor Wat. I cittadini di Siem Reap hanno anche espresso la preoccupazione che il fascino e l'atmosfera della loro citt\u00e0 possa essere compromessa dalla crescente offerta turistica. Pertanto, i funzionari locali continuano a discutere di come integrare con successo il turismo senza sacrificare i valori e la cultura locale.\nAl forum per il turismo organizzato dalla Associazione delle Nazioni del Sud-est asiatico nel 2012, \u00e8 stato deciso il gemellaggio tra Borobudur e Angkor Wat."}
{"id": "87911", "revid": "1718925", "url": "https://it.wikipedia.org/wiki?curid=87911", "title": "Etere", "text": ""}
{"id": "87912", "revid": "119787502", "url": "https://it.wikipedia.org/wiki?curid=87912", "title": "Enhanced Interior Gateway Routing Protocol", "text": "Enhanced Interior Gateway Routing Protocol (EIGRP) \u00e8 un protocollo di routing, introdotto dall'azienda statunitense Cisco, usato dai router per scambiarsi informazioni di \"routing\" all'interno di un \"Autonomous System\" basato su IGRP. Si tratta di un protocollo di routing Distance vector ottimizzato sia per minimizzare l'instabilit\u00e0 dei percorsi dopo un cambiamento della topologia della rete che l'uso della banda e del processore dei router. Le specifiche riguardanti gli aspetti fondamentali del protocollo sono state rese pubbliche da Cisco nel 2013 ed attualmente sono descritte in RFC 7868.\nAlcune ottimizzazioni del protocollo sono basate sull'algorimo Diffusing Update (DUAL) di SRI, che garantisce l'operativit\u00e0 senza la creazione di anelli di routing. In particolare, si basa su DUAL il comportamento di conteggio all'infinito di RIP quando una rete di arrivo diventa completamente irraggiungibile. Il massimo numero di \"hop\" (passi) di un pacchetto EIGRP \u00e8 di 224.\nOperazioni basilari.\nI dati che EIGRP raccoglie sono archiviati in tre tabelle:\nMetriche multiple.\nEIGRP utilizza una metrica che associa cinque differenti variabili a ogni percorso:\nPer poter comparare i percorsi fra loro, queste variabili sono aggregate con una formula per produrre una metrica singola:\ndove le varie costanti, da K1 a K5, possono essere configurate per produrre differenti comportamenti. Di default sono impostati da Cisco su tutti i router a K1=K3=1 e K2=K4=K5=0 che riduce la formula a:\nLa formula base \u00e8 Metric = 256 * [ 10^7/min(bandwidth) + \u2211 delays/10]\nIn caso di cambiamento dai valori di default, le costanti devono essere configurate alla stessa maniera su tutti i router EIGRP del sistema autonomo. In caso contrario si creeranno degli anelli di routing.\nVantaggi.\nEIGRP pu\u00f2 funzionare con classless interdomain routing per permettere l'uso di maschere di sottorete a lunghezza variabile (Variable Length Subnet mask - VLSM) che \u00e8 il relativo vantaggio principale rispetto a IGRP. EIGRP pu\u00f2 attivare processi di routing separati per i vari protocolli di rete: IP, IPX e Appletalk.\nEIGRP pu\u00f2 attuare una condivisione di traffico tra percorsi a costo ineguale (Unequal-Cost Load Sharing), questo permette a diversi collegamenti verso una destinazione di essere utilizzati per trasportare dati verso di essa senza saturare i collegamenti pi\u00f9 lenti o limitare quelli pi\u00f9 rapidi.\nNel fare ci\u00f2 EIGRP si occupa di ripartire il traffico in maniera proporzionale alle capacit\u00e0 dei singoli link.\nSvantaggi.\nEssendo stato un protocollo proprietario per molti anni, \u00e8 implementato quasi esclusivamente in apparecchiature Cisco. Le specifiche contenute in RFC7868 non coprono gli aspetti pi\u00f9 avanzati del protocollo e pertanto altri produttori di apparati sono scoraggiati dall'introdurlo nei propri prodotti.\nInoltre possono verificarsi perdite di connettivit\u00e0 momentanee (black-hole) nei periodi in cui i router ricalcolano i percorsi di rete, a causa, ad esempio, di perdita di connettivit\u00e0 su di un collegamento. Questo \u00e8 dovuto al fatto che i router EIGRP reagiscono alle modifiche topologiche \"congelando\" la propria tabella di instradamento per evitare che si formino percorsi ciclici.\n\u00c8 utile aggiungere che grazie ai \"Successori Possibili\" (Feasible Successors) le perdite di connettivit\u00e0 sono ampiamente attenuate in quanto nel caso di perdita di connettivit\u00e0 verso una destinazione qualora nella tabella topologia fosse presente un Successore possibile il router commuterebbe direttamente il traffico verso quest'ultimo."}
{"id": "87913", "revid": "3182", "url": "https://it.wikipedia.org/wiki?curid=87913", "title": "EIGRP", "text": ""}
{"id": "87914", "revid": "124790979", "url": "https://it.wikipedia.org/wiki?curid=87914", "title": "Ferro da stiro", "text": "Il ferro da stiro \u00e8 un piccolo elettrodomestico che viene impiegato in ambito casalingo per \"stirare\", ovvero per rimuovere le pieghe nel tessuto che derivano dal lavaggio (in lavatrice o a mano) e dall'asciugatura. Sebbene il nome derivi dal materiale con il quale venivano anticamente costruiti tali apparecchi (il ferro), le piastre dei moderni ferri da stiro sono costruite prevalentemente in alluminio e in alcuni casi vengono sottoposte a un trattamento speciale per renderle antiaderenti, facilitando cos\u00ec lo scorrimento sui tessuti.\nStoria.\nIl primo attrezzo assimilabile a un ferro da stiro risale all'epoca della dinastia Han (206 a.C. \u2013 221 d.C.) e consisteva in un recipiente di bronzo destinato a contenere braci incandescenti e provvisto di un manico di legno. I contenitori erano spesso decorati in modo molto accurato. Il manico era in legno nei ferri pi\u00f9 semplici e in avorio nei ferri delle famiglie pi\u00f9 ricche e dei nobili. anche se questo oggetto non \u00e8 da considerarsi un vero e proprio ferro da stiro come lo intendiamo oggi poich\u00e8 era difficile da maneggiare\nNel XIX secolo si hanno alcune innovazioni nella forma e nei materiali ma i ferri venivano ancora scaldati in forno e poi usati rapidamente spesso sporcando il tessuto di cenere. La maggior parte dei ferri da stiro dei primi anni del XX secolo erano costituiti da un contenitore nel quale venivano poste delle braci di carbone che periodicamente dovevano essere alimentate per mezzo di un soffietto. Il primo di essi venne prodotto da Isaac Wilkinson nel 1737.\nIl primo ferro da stiro in assoluto viene brevettato nel 1891, mentre risale al 1926 la nascita del ferro a vapore.\nFunzionamento.\nIl ferro da stiro \u00e8 un elettrodomestico che impiega per il funzionamento un resistore, alimentato a 230 volt, per il riscaldamento della piastra e dell'acqua nei modelli dotati di caldaia.\nLa stiratura funziona allentando i legami intermolecolari tra le catene di polimeri all'interno delle fibre tessili del materiale. Mentre le molecole vengono riscaldate, le fibre sono sottoposte alla pressione della piastra, che ridefinisce la forma del tessuto (togliendo cos\u00ec le pieghe), che viene poi mantenuta mentre le fibre si raffreddano. Alcuni materiali, come il cotone, richiedono l'aggiunta di acqua per allentare ulteriormente i legami intermolecolari. Sono molti i tessuti moderni che vengono prodotti con speciali accorgimenti tali da eliminare o diminuire la necessit\u00e0 della stiratura dopo il lavaggio.\nCaratteristiche costruttive e classificazione.\nI ferri da stiro moderni si possono suddividere in:\nNormativa di riferimento.\nLa misura e verifica delle caratteristiche di un ferro da stiro \u00e8 attualmente definita dallo standard internazionale IEC 60311:2016 versione 5.0. Le principali misure riguardano: tempo di riscaldamento del ferro e per la produzione di vapore, uniformit\u00e0 della temperatura sulla piastra e sua stabilit\u00e0 nel tempo, flusso di vapore e quantitativo del \"colpo di vapore\", efficacia nella riduzione delle pieghe, potenza massima (nominale) assorbita e consumo medio di energia elettrica in condizioni d'uso, planarit\u00e0 della piastra, resistenza della superficie della piastra a graffi e al distacco (nel caso di rivestimenti antiaderenti), stabilit\u00e0 e riproducibilit\u00e0 nella regolazione di temperatura, durata d'uso tra due cicli di rimozione calcare (con durezza dell'acqua normalizzata).\nI dettagli, anche sommari, della normativa non sono di pubblico dominio. In aggiunta le aziende costruttrici non hanno alcun obbligo sulla divulgazione delle caratteristiche complete dei loro prodotti. A livello europeo non \u00e8 stata prevista la messa a punto di etichettatura energetica per i ferri da stiro. La prassi pi\u00f9 spesso adottata dai produttori \u00e8 attualmente quella di pubblicare e dare risalto a caratteristiche ritenute qualificanti a livello dell'acquirente (potenza elettrica, emissione di vapore, \"colpo di vapore\", presenza di modalit\u00e0 eco di risparmio energetico) ma nel contempo non rendere noti altri dati utili quali consumo medio durante l'uso, frequenza di decalcificazione, e altro ancora.\nSicurezza.\nIl ferro da stiro, combinando insieme la presenza di corrente elettrica, calore e acqua \u00e8 uno degli elettrodomestici che maggiormente \u00e8 coinvolto in episodi anche gravi di incidenti domestici. \nRisparmio energetico.\nPoich\u00e9 , \u00e8 consigliabile adottare alcuni accorgimenti:\nNon vanno peraltro confuse tra loro la potenza massima assorbita \u2014 quella espressa in Watt indicata sull'apparecchio \u2014 e la potenza media assorbita in normali condizioni di utilizzo, che tipicamente si situa tra il 25% e il 50% della potenza massima. L'assorbimento di potenza avviene infatti in maniera discontinua, per effetto dell'alternarsi di fasi di accensione (pi\u00f9 brevi) e di spegnimento (pi\u00f9 lunghe) regolate dal termostato. \u00c8 senz'altro vero che durante le fasi di accensione, qualora sia gi\u00e0 in uso un altro elettrodomestico energivoro, pu\u00f2 verificarsi il distacco dell'elettricit\u00e0 per superamento della soglia di potenza al contatore. Peraltro risultanze internazionali concordano su un uso tipico del ferro da stiro di due ore a settimana, che si traduce considerando la potenza media in un consumo attorno ai 90\u00a0kWh/anno."}
{"id": "87915", "revid": "438678", "url": "https://it.wikipedia.org/wiki?curid=87915", "title": "Giuditta con la sua ancella (Artemisia Gentileschi)", "text": ""}
{"id": "87917", "revid": "466539", "url": "https://it.wikipedia.org/wiki?curid=87917", "title": "Siem Reap", "text": "Siem Reap \u00e8 una citt\u00e0 della Cambogia, capoluogo dell'omonima provincia, ubicata tra le rovine di Angkor Wat e il grande Lago di Tonle Sap, nel nord-ovest del Paese. \u00c8 la citt\u00e0 a pi\u00f9 rapida espansione di tutto il Paese.\nGeografia fisica.\nIl centro storico \u00e8 attraversato dal fiume Siem Reap, lungo 83\u00a0km, che nasce dall'altopiano collinare di Phnom Kulen posto a 487 metri s.l.m. e incluso nell'omonimo Parco Nazionale. \nInfrastrutture e trasporti.\nAeroporti.\nLa citt\u00e0 ospita un aeroporto internazionale, raggiungibile dalle pi\u00f9 importanti citt\u00e0 del sud-est asiatico. \nEconomia.\nBasa la sua economia essenzialmente sul turismo archeologico, sulla coltivazione del riso e sulla pesca lacustre praticata sul Tonle Sap.\nTurismo.\nAl giorno d'oggi \u00e8 la pi\u00f9 popolare destinazione turistica della Cambogia. Siem Reap vanta un ottimo livello ricettivo, sia per i suoi hotel che per i numerosi ristoranti.\nCultura.\nIstruzione.\nScuole.\nSiem Reap ospita una delle due sedi cambogiane dell'\u00c9cole fran\u00e7aise d'Extr\u00eame-Orient, mentre l'altra si trova nella capitale Phnom Penh."}
{"id": "87924", "revid": "1087849", "url": "https://it.wikipedia.org/wiki?curid=87924", "title": "Jaco Pastorius (album)", "text": "Jaco Pastorius \u00e8 l'album di esordio (1976) dell'omonimo bassista.\nIl disco.\nL'album inizia con un celebre standard di Charlie Parker, \"Donna Lee\", suonata con l'accompagnamento esclusivamente delle congas di Don Alias. Il pezzo \u00e8 stato registrato in un'unica \"take\" in presa diretta e quindi al primo tentativo.\nIl disco continua con \"Come On, Come Over\", un soul cantato da Sam &amp; Dave, in cui Pastorius mostra di aver assimilato lo stile dei bassisti Motown e cura anche l'arrangiamento dei fiati.\nIn \"Continuum\" e \"Portrait of Tracy\" Pastorius utilizza accordi, armonici e molti altri espedienti timbrici, ritmici e melodici.\nIn tutto il disco manifesta anche la sua vena di compositore, anche nell'ultima \"Forgotten Love\", in cui il basso elettrico non \u00e8 presente."}
{"id": "87926", "revid": "231325", "url": "https://it.wikipedia.org/wiki?curid=87926", "title": "Nascita di san Giovanni Battista", "text": "Nascita di San Giovanni Battista \u00e8 un dipinto a olio su tela (184x258 cm) realizzato intorno al 1635 dalla pittrice italiana Artemisia Gentileschi. \u00c8 conservato nel Museo Nacional del Prado di Madrid.\nL'opera.\nLa tela eseguita, durante il primo periodo napoletano di Artemisia Gentileschi, faceva parte di un insieme di opere rappresentanti le \"Storie di San Giovanni Battista\" realizzati per il Cason del Buen Retiro, residenza madrilena del vicer\u00e9 di Napoli, Conte-Duca Olivares. La commissione riguardava sei dipinti, di cui \u2013 oltre a quello di Artemisia, quattro furono realizzati dal pittore napoletano Massimo Stanzione ed il sesto (oggi disperso) da un altro pittore partenopeo, Paolo Finoglia.\nL'episodio raffigurato in questo dipinto fa riferimento al Vangelo di Luca, che narra come il Battista sia stato concepito quando il padre Zaccaria e sua moglie Elisabetta fossero ormai anziani e privi della speranza di avere prole. Quando l'arcangelo Gabriele si present\u00f2 a Zaccaria per annunciargli che avrebbe avuto un figlio, questi rimase incredulo, al punto che Gabriele, per punirlo, lo priv\u00f2 della parola.\nNel quadro si vede Elisabetta a letto, dopo il parto, assistita da una ancella, mentre Zaccaria, davanti a loro, sta scrivendo qualcosa. Narra il vangelo secondo Luca come, dopo la nascita del figlio, tutti i parenti e vicini accorressero proclamando che il nome del neonato sarebbe stato Zaccaria, come quello del padre. Ma Elisabetta \u2013 fedele all'annuncio dell'arcangelo \u2013 disse che intendeva chiamarlo Giovanni; intervenne allora il temporaneamente muto Zaccaria, che verg\u00f2 su una tavoletta la definitiva sentenza \u00abil suo nome \u00e8 Giovanni\u00bb. Tuttavia la scena di Elisabetta e Zaccaria e la questione della conferma del nome, stanno ai margini del quadro. Al centro troviamo la scena familiare di un parto, con un gruppo di quattro donne, levatrici ed inservienti, intente a lavare il neonato e pronte a fasciarlo.\nArtemisia si dimostra qui fortemente legata alla lezione del Caravaggio, sia per il marcato realismo della scena (molto eloquente \u00e8 la figura della donna seduta su una sedia impagliata, che si regge il mento con la mano ed ha uno sguardo di tenero compiacimento per la piccola creatura), sia per l'uso dei chiaroscuri che fanno emergere dal buio le figure in primo piano."}
{"id": "87927", "revid": "1226", "url": "https://it.wikipedia.org/wiki?curid=87927", "title": "Zip", "text": ""}
{"id": "87930", "revid": "2178", "url": "https://it.wikipedia.org/wiki?curid=87930", "title": "Kylemore Abbey", "text": ""}
{"id": "87931", "revid": "125851987", "url": "https://it.wikipedia.org/wiki?curid=87931", "title": "McDonnell Douglas MD-80", "text": "Il McDonnell Douglas MD-80 (soprannominato \"Mad Dog\", \"Cane pazzo\") \u00e8 un aereo bimotore ad ala bassa con propulsori in coda da trasporto passeggeri per rotte a corto e medio raggio di notevole successo commerciale, prodotto da McDonnell Douglas da fine anni settanta sulla base del DC-9.\nStoria del progetto.\nIl progetto del DC-9 venne iniziato dalla Douglas Aircraft Company, in seguito fusasi con la McDonnell Aircraft Corporation nel 1967.\nL'aereo presentava un caratteristico impennaggio a T e due motori montati in coda (i Pratt &amp; Whitney JT8D che gi\u00e0 equipaggiavano il trireattore Boeing 727).\nAlle prime versioni del DC-9 (le -10, -15 e -20) si affianc\u00f2 quella costruita nel maggior numero di esemplari, la -30, che presentava un sensibile allungamento della fusoliera, motori pi\u00f9 potenti e l'impiego di slats sul bordo d'attacco alare che consentivano un notevole miglioramento delle prestazioni da piste corte ed in condizioni \"hot and high\".\nLimitata diffusione ebbero due versioni successive: la -40 (con fusoliera ulteriormente allungata rispetto alla -30 e motori ancora pi\u00f9 performanti) e la -50 (ulteriore allungamento).\nAlla fine degli anni settanta la casa statunitense cominci\u00f2 a pensare ad una evoluzione pi\u00f9 \"radicale\" del velivolo che fosse pi\u00f9 al passo con i tempi (anche sulle tratte a corto raggio il numero di passeggeri aumentava costantemente), cos\u00ec nacque il progetto \"DC-9 Super 80\" che, a partire dalla prima met\u00e0 degli anni ottanta, venne rinominato MD-80 (veniva abbandonata la vecchia sigla \"DC\", le iniziali di \"Douglas Commercial\" in favore di \"MD\", ovvero \"McDonnell Douglas\").\nQuesto aeromobile, cos\u00ec come il predecessore Douglas DC-9, venne affettuosamente chiamato dai suoi piloti \"Mad Dog\" a causa del fatto che l'elevatore in coda era composto da due parti non collegate direttamente ai comandi di volo, ma mosse aerodinamicamente tramite due alette pi\u00f9 piccole poste sul bordo d'uscita, chiamate \"control tab\", direttamente collegate ai comandi dei piloti. Il risultato era che gli elevatori sopra citati erano liberi di muoversi a terra e, se le condizioni del vento erano favorevoli, poteva accadere che uno dei due fosse sollevato mentre l'altro fosse abbassato, esattamente come simpaticamente apparirebbe un cane che ha un orecchio a punta alzato e l'altro pendente.\nDifferenziazione dei vari modelli.\nFondamentalmente, rispetto al \"DC-9-50\" (la versione pi\u00f9 grande del DC-9), l'MD-80 presentava un ragguardevole allungamento della fusoliera, un aumento dell'apertura alare con un profilo pi\u00f9 efficiente e l'utilizzo di motori pi\u00f9 potenti, meno rumorosi e dai consumi pi\u00f9 contenuti, i Pratt &amp; Whitney JT8D-200, evoluzione anch'essi dei propulsori che equipaggiavano i DC-9.\nMD-80 non \u00e8 la sigla di un modello specifico, bens\u00ec il nome generico dell'intero programma, gli aerei veri e propri sono l'MD-81-82 e 83 (tra di loro presentano alcune differenze nell'autonomia di volo e nel tipo di propulsori), l'MD-87 versione \"accorciata\" che si rif\u00e0 al DC-9-50 e l'MD-88 che present\u00f2 un ragguardevole aggiornamento dell'avionica (FMS, strumentazione EFIS, ecc.).\nUn'ulteriore versione fu l'MD-90, che presentava un ulteriore piccolo \"stretch\" () della fusoliera rispetto agli originali MD-81-82-83-88, ulteriori aggiornamenti avionici, mentre i JT8D vennero abbandonati in favore dei pi\u00f9 potenti, efficienti e silenziosi International Aero Engines IAE V2500.\nTale versione non ebbe molto successo ed alcuni esemplari furono prodotti su licenza in Cina.\nL'ultimo di questa prolifica famiglia fu l'MD-95 il quale present\u00f2 un radicale aggiornamento dell'avionica di bordo (un flight deck Honeywell dell'ultima generazione) e motori ulteriormente pi\u00f9 efficienti e silenziosi, le turboventole BMW-Rolls Royce BR715.\nSi torn\u00f2 poi \"alle origini\" con una versione accorciata molto simile al DC-9-30, appositamente studiata per il traffico a corto raggio e turn over elevato.\nTuttavia l'MD-95 non venne mai commercializzato con il suo nome originale bens\u00ec, dal momento che la McDonnell Douglas si fuse con la Boeing nel 1997, con quello di Boeing 717.\nNel 2005 Boeing decise di sospendere la produzione del 717 nonostante il discreto successo commerciale, probabilmente temendo di cannibalizzare le vendite del rivale di sempre (ma ora appartenente alla stessa famiglia) Boeing 737. Venne cos\u00ec a concludersi l'epopea di uno dei jet commerciali pi\u00f9 famosi, vera icona dell'aria.\nTra DC-9, MD-81/82/83/87/88/90 e Boeing 717 in tutto sono stati prodotti 2.438 aerei, \u00e8 il terzo aereo pi\u00f9 prodotto dopo il Boeing 737 (in produzione dal 1967) e l'Airbus A320 (in produzione dal 1987).\nAlitalia, che acquist\u00f2 90 esemplari del modello MD-82, \u00e8 stata insieme ad American Airlines tra le prime compagnie ad acquistare questi aeromobili. Il DC-9 prima e successivamente l'MD-80 hanno rappresentato per oltre 30 anni la spina dorsale della flotta a medio raggio italiana.\nTecnica.\nLe soluzioni aerodinamiche adottate si caratterizzavano per essere mirate ad un'estrema efficienza aerodinamica.\nTra esse si notano:\nCome gi\u00e0 detto, furono numerose le versioni sviluppate nel corso degli anni. Negli anni '70 troviamo il DC-9/15, DC-9/30 e DC-9/50, dall'inizio degli anni '80 il DC-9 si evolve nel progetto Super80 e, in seguito, in MD Super80 ed infine in MD-80.\nDall'MD-80 sono derivati poi vari modelli ed evoluzioni (MD-81, MD-82, MD-83, MD-87, MD-88, MD-90), fino ad arrivare negli anni 2000 quando, in seguito all'acquisizione di McDonnell Douglas da parte di Boeing, si \u00e8 arrivati al Boeing 717. Le differenze tra le versioni sono pi\u00f9 che altro limitate alla lunghezza della fusoliera, al relativo dimensionamento dei motori e alla forma delle ali, pi\u00f9 corte e prive di flap nelle prime versioni.\nL'avionica dell'MD-80 \u00e8 stata aggiornata nel corso degli anni (con, ad esempio, l'aggiunta dell'EFIS). Il progetto si \u00e8 sempre rivelato vincente facendo mantenere il \"Mad Dog\" in testa alle classifiche di affidabilit\u00e0 e di popolarit\u00e0.\nPer l'assistenza in linea di volo l'azienda attualmente responsabile \u00e8 la Boeing di Seattle. Nel 2007 l'MD80 ha ricevuto l'abilitazione a due importanti modifiche:\nPer quanto riguarda le ultime versioni il peso massimo al decollo di un MD-80 \u00e8 di circa 70.000 kg.\nImpiego operativo.\nGli MD-80 di Alitalia.\nAlitalia - Linee Aeree Italiane nel 1982 ordin\u00f3 90 \"MD-80-82\", motorizzati con i Pratt &amp; Whitney JT8D, per sostituire i Douglas DC-9. La prima consegna avvenne nel 1983; tali aeromobili costituirono per quasi 20 anni il nucleo principale della flotta a corto-medio raggio della compagnia di bandiera italiana.\nAll'inizio degli anni 2000 inizi\u00f3 una graduale dismissione, sostituendo gli MD-80 pi\u00f9 vetusti con la famiglia degli Airbus A320. Nel momento della chiusura di Alitalia - Linee Aeree Italiane e l'apertura di Alitalia - Compagnia Aerea Italiana ve ne erano ancora 71 in esercizio. Sotto la nuova compagnia la dismissione venne accelerata, con l'ingresso massiccio in flotta di numerosi nuovi Airbus. La dismissione definitiva venne completata nell'ottobre del 2012.\nI vertici dell'Alitalia, nei primi anni ottanta, avrebbero preferito l'acquisto dei Boeing 737 e non degli MD-80. Veniva invece escluso a priori l'acquisto degli Airbus. \u00c8 da considerare che, appunto all'inizio degli anni '80, la McDonnell Douglas era in crisi; con l'occasione della necessit\u00e0 di rinnovamento della flotta Alitalia, Spadolini, all'epoca Presidente del Consiglio dei Ministri, organizz\u00f2 una trattativa commerciale e diplomatica negli USA per negoziare l'acquisto degli MD-80, con l'intento sia di rinnovare la flotta di Alitalia sia di compiacere il governo statunitense con un'operazione diplomatica. L'acquisto tuttavia si rivel\u00f2 corretto, sia perch\u00e9 si trattava di un aeromobile dalle ottime qualit\u00e0 sia perch\u00e9 aveva una base tecnologica comune con i Douglas DC-9, di cui la flotta Alitalia era in larga parte costituita.\nGli MD-80 dell'Alitalia erano tutti battezzati con i nomi di citt\u00e0 italiane. Gli aeromobili in questione vennero presentati ad Alitalia l'11 dicembre 1983 alla presenza dell'allora presidente dell'IRI Romano Prodi, presso gli stabilimenti McDonnell-Douglas di Long Beach in California.\nIl primo MD-80 che oper\u00f2 un volo nazionale per Alitalia fu l'aeromobile con marche I-DAWA (denominato \"Roma\", dismesso nel 2008) il 16 gennaio 1984, sulla rotta Roma Fiumicino-Palermo Punta Raisi. Il 1\u00ba giugno 1984 vi fu anche l'esordio in tratta internazionale con il volo Roma Fiumicino-Parigi.\nDagli equipaggi Alitalia venne affettuosamente coniato un altro soprannome per il velivolo, \"Tubo\", che si aggiunse a \"Mad Dog\", riferito alla lunghezza ed alla forma della fusoliera.\nIl giorno 27 ottobre 2012 fu l'ultimo giorno di servizio ufficiale dell'MD-80 in Alitalia, con il volo AZ1740 da Catania a Fiumicino ETD 20:00 - ETA 21:20 (spec. MD-82 denominato \"Siracusa\" marche I-DATI).\nUtilizzatori.\nA luglio 2019 erano in servizio 222 MD-80, con operatori tra cui Delta Air Lines (75), American Airlines (28), LASER Airlines (12), Aeronaves TSM (11), Bulgarian Air Charter (9) e altri vettori pi\u00f9 piccoli. Oltre alle compagnie passeggeri, diversi MD-87 sono stati convertiti per uso antincendio aereo da Aero Air/Erickson Aero Tanker. Successivamente, American Airlines ha ritirato tutti gli MD-80 dalla sua flotta, dopo aver effettuato l'ultimo volo commerciale il 4 settembre 2019.\nAll'ottobre 2019 erano in servizio 182 MD-80; il maggior operatore era Delta Air Lines (60).\nIl 2 giugno 2020, Delta Air Lines, che era al momento il maggior operatore di questo tipo di velivolo, ha ritirato dal servizio tutti i suoi MD-88 e MD-90; i costi di mantenimento di questi aerei, ormai anche abbastanza vecchi, erano diventati troppo elevati, soprattutto dopo la riduzione dei voli causata dalla pandemia di COVID-19.\nAl gennaio 2022, dei esemplari prodotti, 158 sono operativi. Il McDonnell Douglas MD-80 non \u00e8 pi\u00f9 in produzione, tutti i velivoli ordinati sono stati consegnati.\nCivili.\nGli utilizzatori principali sono:\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "87932", "revid": "13024932", "url": "https://it.wikipedia.org/wiki?curid=87932", "title": "DC-9", "text": ""}
{"id": "87933", "revid": "125710892", "url": "https://it.wikipedia.org/wiki?curid=87933", "title": "Federico II di Prussia", "text": "Figlio del re di Prussia Federico Guglielmo I (1688-1740) e di Sofia Dorotea di Hannover (1687-1757), fu uno dei personaggi pi\u00f9 importanti e rappresentativi del suo tempo, incarnando l'archetipo settecentesco del \"monarca illuminato\". La complessa azione di governo del suo Stato si svolse sul piano politico e militare, su quello dell'economia e dell'amministrazione statale e anche nel campo dello sviluppo delle scienze e delle arti. Il sovrano fu egli stesso un musicista e un intellettuale di stampo illuminista, seppur controverso per alcuni dei suoi atti politici, e ricevette il soprannome di \"re filosofo\".\nCon una politica espansionistica e con una serie di guerre aggressive il sovrano seppe far crescere nel corso di pochi decenni il piccolo regno prussiano da Stato di dimensioni regionali a una delle principali potenze europee. Condottiero del suo esercito, da lui rafforzato e preparato, abile stratega e tattico, Federico fu uno dei maggiori capi militari della storia, molto apprezzato dai suoi soldati, da cui era soprannominato \"der alte Fritz\", \"il vecchio Fritz\".\nBiografia.\nGli anni giovanili.\nFederico II, figlio del re Federico Guglielmo I di Prussia e di sua moglie, la regina consorte Sofia Dorotea di Hannover, nacque a Berlino il 24 gennaio 1712. Federico Guglielmo I era conosciuto popolarmente per essere un \"re-soldato\", avendo sviluppato un forte esercito e avendo costituito i famosi Granatieri di Potsdam, incoraggiando inoltre un governo centralizzato con assoluta autorit\u00e0 autocratica. La madre di Federico, Sofia, era una donna cortese, carismatica e molto acculturata, figlia dell'elettore Giorgio Luigi di Brunswick-L\u00fcneburg, erede della regina Anna di Gran Bretagna. Successivamente Giorgio succedette alla regina Anna col nome di re Giorgio I di Gran Bretagna nel 1714.\nLa nascita di Federico venne accolta da suo nonno Federico I con inaspettato piacere, dal momento che gi\u00e0 due dei suoi nipoti erano morti in tenera et\u00e0. Il padre di Federico II, Federico Guglielmo I di Hohenzollern, aveva ricevuto un'educazione raffinata (aveva imparato il francese e il latino, aveva appreso a suonare il clavicembalo e il flauto traverso), educazione che aveva odiato e che aveva considerato solo uno spreco di tempo. Federico Guglielmo desiderava che i suoi figli e figlie non venissero educati con i trattamenti riservati ai regnanti, ma a quelli del popolo. Non voleva che anche suo figlio perdesse tempo con il latino e la storia antica - tutta roba superata che non serviva a niente nel mondo moderno - o con il francese e la musica, che andavano bene per le donne e non per un soldato; in genere, niente libri, che secondo il sovrano servivano solo a mettere grilli per la testa.\nFederico venne cos\u00ec allevato dalla nobildonna francese Madame de Montbail assieme ai suoi fratelli e sorelle. Federico crebbe perci\u00f2 in un ambiente protestante (la Montbail era ugonotta) e impar\u00f2 contemporaneamente il francese e il tedesco, lingua che per\u00f2 disprezzava; Federico Guglielmo immaginava tuttavia il figlio pieno di entusiasmo per la vita militare, desideroso di servire la patria come il pi\u00f9 umile dei sudditi, e per questi motivi l'istruzione del figlio venne improntata alla massima severit\u00e0, con lo studio della matematica, dell'economia politica, della lettura della Sacra Scrittura e con faticosi esercizi fisici.\nMa il figlio aveva ben altre aspirazioni: egli infatti era intelligente e colto, amante delle letture ed egli stesso scrittore, passioni queste che vennero coltivate segretamente con l'aiuto della sorella Guglielmina e del precettore, il calvinista francese Duran de Jandun, e che raffinarono maggiormente il suo animo in contrapposizione con la vita austera e militaresca della corte berlinese. Ben presto fra padre e figlio nacque una certa ostilit\u00e0 e il padre viet\u00f2 al giovane di leggere i libri e di suonare il flauto traverso, una delle sue grandi passioni. A nove anni, con la complicit\u00e0 della sorella maggiore, Federico leggeva di nascosto romanzi francesi e impar\u00f2 addirittura a leggere l'italiano. Quando fu pi\u00f9 grande, con l'aiuto di uno dei suoi precettori, si costitu\u00ec una biblioteca segreta in una casa presa in affitto vicino al palazzo reale e l\u00ec mise insieme circa 3- libri. Federico odiava il padre e scriveva sempre lettere alla sorella prediletta, Guglielmina.\nSebbene Federico Guglielmo I fosse stato educato come un calvinista, temeva di non essere un eletto. Per evitare che suo figlio Federico avesse il suo stesso timore, il Re ordin\u00f2 che al suo erede non venisse insegnata la teoria della predestinazione, dottrina che egli odiava. Ciononostante, sebbene Federico non si interessasse mai della religione, l'unica questione religiosa che in qualche modo lo appassionava era proprio la dottrina della predestinazione. Alcuni studiosi hanno speculato che gli piacesse per fare un dispetto a suo padre.\nPrincipe ereditario.\nNel 1732, la regina Sofia Dorotea tent\u00f2 di organizzare un doppio matrimonio tra Federico e la principessa Amelia Sofia di Gran Bretagna e tra Guglielmina (sorella di Federico) e Federico, principe del Galles. Entrambi gli sposi erano inglesi, figli di suo fratello Giorgio II di Gran Bretagna. Temendo una cos\u00ec stretta alleanza tra Prussia e Gran Bretagna che avrebbe cambiato gli equilibri europei, il feldmaresciallo Friedrich Heinrich von Seckendorff, ambasciatore austriaco a Berlino, corruppe il ministro della guerra prussiano feldmaresciallo von Grumbkow e l'ambasciatore prussiano a Londra, Benjamin Reichenbach. L'accordo finale che ne scatur\u00ec per tentare di rompere questi legami, furono delle pretese presentate da Federico Guglielmo sull'acquisizione del Ducato di J\u00fclich-Berg che portarono al collasso delle proposte matrimoniali.\nFederico trov\u00f2 un grande alleato nella sorella Guglielmina, la quale gli rimase accanto per tutta la sua vita, oltre a coltivare una grande amicizia con il tenente Hans Hermann von Katte. Guglielmina riportava nei suoi diari \"i due sono divenuti inseparabili. Katte \u00e8 intelligente, ma non ha educazione. Egli serve mio fratello in ogni suo desiderio con reale devozione, e lo tiene informato di tutte le azioni del re.\"\nFederico per\u00f2 era esasperato dalla vita di famiglia e dall'asfissiante controllo paterno al punto che decise, approfittando di un viaggio in Germania, di fuggire in Inghilterra con l'aiuto di due complici. Ma fu scoperto e punito duramente dal padre, che istitu\u00ec un processo e minacci\u00f2 addirittura di farlo giustiziare. Il futuro sovrano fu salvato dall'intervento dell'imperatore Carlo VI d'Asburgo. L'intervento imperiale non imped\u00ec al padre di rinchiuderlo nella fortezza di K\u00fcstrin e di giustiziare il migliore amico del giovane principe, il fedele Katte, alla cui decapitazione fu costretto ad assistere (l'altro complice riusc\u00ec a fuggire). Da questo momento Federico cominci\u00f2 a desiderare seriamente la morte del padre.\nFederico filosofo e musicista.\nNel 1739 scrisse in francese un'opera: l\"'Anti-Machiavel\", nella quale contestava il cosiddetto machiavellismo in politica in difesa del diritto naturale, della pace e di una politica umana retta e giusta; l'opera fu positivamente recensita dal filosofo illuminista francese Fran\u00e7ois-Marie Arouet, detto Voltaire (con il quale il re intratteneva un rapporto di amicizia e corrispondenza), che la pubblic\u00f2 in Belgio con alcuni rimaneggiamenti nel 1740. Federico si rifaceva nella sua filosofia anche allo stoicismo antico, in particolare alla figura dell'imperatore filosofo Marco Aurelio, del quale ambiva essere un emulo.\nAnche se durante il suo regno non sempre si attenne ai princ\u00ecpi professati da giovane (ricevendo l'accusa di ipocrisia), e intraprese guerre di conquista (nonostante avesse sostenuto che \"\u00abfarsi dei nemici per poi vincerli sarebbe come fabbricare dei mostri per poi combatterli; \u00e8 molto pi\u00f9 naturale, pi\u00f9 ragionevole e pi\u00f9 umano farsi degli amici\u00bb\"), comportandosi spesso come un normale monarca assoluto, Federico cerc\u00f2 comunque di non tradire completamente le sue idee, riformando le istituzioni della Prussia in senso moderno e pi\u00f9 libero.\nFlautista e compositore, scrisse 121 sonate per flauto e continuo, quattro concerti per flauto e archi, quattro sinfonie e tre marce militari. Intrattenne anche rapporti di corrispondenza con Johann Sebastian Bach, al quale richiese d'improvvisare una fuga su un soggetto da lui stesso suggerito, durante una visita nel 1747 a Potsdam nel palazzo di Sanssouci (il cui nome significa \"senza pensieri\", costruito su disegno dello stesso re). In seguito Bach compose l\"'Offerta musicale\" (\"Das Musicalisches Opfer\" BWV 1079): una serie di composizioni basate sul \"tema regio\" suggeritogli dal sovrano e dedicate per l'appunto a Federico stesso.\nIl matrimonio e la vita personale.\nPer Federico fu il momento, dunque, di pensare al matrimonio e gi\u00e0 suo padre aveva preventivato un'unione con Elisabetta di Meclemburgo-Schwerin, nipote della zarina Anna di Russia, progetto largamente osteggiato dal principe Eugenio di Savoia. Federico stesso si propose di sposare Maria Teresa d'Austria in cambio della rinuncia ai suoi diritti di successione sul trono prussiano, ma il principe Eugenio alla fine persuase Federico a sposare Elisabetta Cristina di Brunswick-Wolfenb\u00fcttel-Bevern, protestante e imparentata anche con gli Asburgo, figlia del duca di Brunswick-L\u00fcneburg (1680\u00a0\u2013 1735) e di Antonietta Amalia di Brunswick-Wolfenb\u00fcttel (1696\u00a0\u2013 1762).\nIl 10 marzo 1732 Federico, grazie ai buoni uffici del plenipotenziario austriaco presso il padre Federico Guglielmo I a Berlino, conte Friedrich Heinrich von Seckendorff, si fidanz\u00f2 ufficialmente con la principessa Elisabetta Cristina. Federico II e Cristina si sposarono poi il 12 giugno 1733 nel castello di Salzdahlum (Bassa Sassonia) ma il matrimonio non fu felice: la coppia non ebbe figli e presto i due si separarono di fatto al punto che Federico stesso scrisse in una lettera alla sorella: \"tra noi non pu\u00f2 esservi n\u00e9 amicizia n\u00e9 tantomeno amore\". Quando Federico ascender\u00e0 al trono nel 1740 egli giunger\u00e0 addirittura a proibire a Elisabetta Cristina di recarsi in visita alla corte di Potsdam, garantendole invece la residenza del Palazzo di Sch\u00f6nhausen oltre ad alcuni appartamenti al Berliner Stadtschloss.\nMolti studiosi hanno ipotizzato che il re prussiano fosse segretamente omosessuale, portando a supporto della tesi il difficile matrimonio, l'assenza di figli o di amanti famose e le forti amicizie maschili del sovrano con Katte e con Jean-Baptiste Boyer d'Argens, bench\u00e9 si deve notare come da ragazzo Federico non fosse cos\u00ec indifferente al mondo femminile come lo sarebbe stato da adulto, e nella sua corrispondenza giovanile non mancano i racconti di scappatelle e amorazzi. Sono note anche delle allusioni fatte da conoscenti e corrispondenti come Voltaire, con cui il sovrano prussiano ebbe un rapporto altalenante, giungendo a farlo anche arrestare.\nScrive Voltaire nelle sue \"Memorie\":\nGi\u00e0 all'epoca circolava un libello, \"La vita privata del Re di Prussia\" (di cui fu accusato ingiustamente Voltaire, anche se Federico non lo credette mai), in cui si insinuava apertamente che il re fosse omosessuale, elencando anche una lista di suoi amanti.\nSecondo altri invece queste voci sarebbero da imputare a problemi fisici di Federico, come un'operazione ai genitali subita da giovane a causa forse di una malattia, che gli avrebbero impedito di consumare il matrimonio.\nDagli scritti di Federico stesso e dalle descrizioni di Voltaire del suo atteggiamento, nonch\u00e9 dalla corrispondenza e amicizia del sovrano con numerosi filosofi anticlericali e antireligiosi come Julien Offray de La Mettrie, si evince anche una certa avversione di Federico per la religione cristiana, specie quella cattolica. Bench\u00e9 ufficialmente calvinista, in privato manifest\u00f2 convinzioni vicine al deismo, essendo inoltre affiliato alla massoneria, alla quale fu iniziato nella notte tra il 14 e il 15 agosto 1738 all'et\u00e0 di 26 anni, in una loggia di Brunswick.\nIl regno (1740-1786).\nLa vita militare che tanto aveva impegnato Federico Guglielmo alla fine gli procur\u00f2 non pochi problemi a cavalcare, e inoltre era ingrassato notevolmente. Il 31 maggio 1740, con soddisfazione del figlio, il \"re soldato\" mor\u00ec al castello di Potsdam e venne sepolto il 4 giugno di quello stesso anno nella chiesa della stessa cittadina.\nPrima della sua ascesa al trono, D'Alembert scrisse a Federico: \"i filosofi e gli uomini di lettere in tutte le terre hanno sempre somigliato a voi, Sire, cos\u00ec come le loro terre ed i loro modelli\". Quando dunque Federico ascese al trono come \"Re in Prussia\" nel 1740, la Prussia consisteva in una serie di territori sparpagliati tra cui Cleves, Mark e Ravensberg nella parte occidentale del Sacro Romano Impero; il Brandeburgo, Vorpommern e la Pomerania nella parte est dell'Impero; il Ducato di Prussia era posto fuori dai confini imperiali, al confine con la Confederazione polacco-lituana. Egli ottenne il titolo di \"Re in Prussia\" dal momento che la sua sovranit\u00e0 era formalmente sottoposta a quella dell'Imperatore del Sacro Romano Impero ma egli si dichiar\u00f2 di fatto \"Re di Prussia\" dal 1772 quando espanse i confini del proprio Stato.\nI conflitti.\nL'obiettivo di Federico giunto al governo fu quello di modernizzare e unire i suoi possedimenti, vulnerabili e distanti tra loro. Combatt\u00e9 sino alla fine della sua vita contro gli Asburgo d'Austria, che detenevano da secoli il controllo del Sacro Romano Impero e ostacolavano l'espansionismo prussiano. Federico II riusc\u00ec in buona misura nell'intento di far diventare la piccola Prussia la quinta grande potenza europea, utilizzando le risorse che suo padre aveva accumulato frugalmente negli anni.\nLa guerra di successione austriaca e la conquista della Slesia.\nAlla morte di Carlo VI d'Asburgo il 20 ottobre 1740, Federico era re da pochi mesi. Avendo messo gli occhi sulla prospera regione della Slesia, si rifiut\u00f2 di ratificare la Prammatica Sanzione e la conseguente successione al trono austriaco di Maria Teresa. In tarda et\u00e0 disse che le sue azioni erano state motivate dal possesso di un'armata ben addestrata e di riserve monetarie, nonch\u00e9 dal desiderio di farsi una reputazione. Ebbe quindi un peso certo la sua ambizione giovanile e forse anche la sua misoginia. Aveva inoltre calcolato che la Russia sarebbe rimasta inerte, a causa della reggenza del neonato Ivan VI di Russia, e che anche altri Stati si sarebbero mossi contro gli Asburgo cercando di approfittare della situazione, come Baviera e Sassonia, i cui regnanti avrebbero tentato di far valere i propri diritti di parentela con gli Asburgo, e la Spagna.\nLa rivalit\u00e0 tra gli Asburgo e la nascente potenza prussiana era inoltre evidente e fondata su ovvie ragioni di supremazia nei territori dell'Impero. Si era manifestata chiaramente nel 1738, quando l'imperatore si era rifiutato di mantenere l'impegno a sostenere i diritti degli Hohenzollern alla successione dei ducati renani di J\u00fclich e Berg, mentre la Francia, da sempre nemica degli Asburgo e quindi potenziale alleata della Prussia, li aveva riconosciuti in un trattato segreto del 1739.\nLe intenzioni di Federico si palesarono alla met\u00e0 di dicembre, quando inizi\u00f2 una rapida invasione della Slesia senza una formale dichiarazione di guerra. Sostenne infatti di averlo fatto allo scopo di prevenire azioni simili da parte di altri paesi confinanti: l'elettore sassone era Augusto III di Polonia e il possesso della regione gli avrebbe permesso di connettere i suoi domini. Avanzando pretese legalmente basate su una rivendicazione della Marca di Brandeburgo risalente al 1537, peraltro da tempo disconosciuta, diede cos\u00ec inizio alla prima guerra di Slesia, che pu\u00f2 essere considerata parte dell'ampia guerra di successione austriaca. Essa origina propriamente dal successivo trattato di Nymphenburg, in cui Spagna e Francia si allearono con la Baviera per supportare le ambizioni imperiali di Carlo Alberto.\nMalgrado il tempo assai inclemente, il 31 dicembre Federico era a Breslavia, i cui abitanti gli aprirono le porte entusiasti tre giorni dopo, una volta chiarito che Federico non vi avrebbe insediato una guarnigione. Infatti gli slesiani, in buona parte protestanti, si sentivano sfruttati economicamente dagli Asburgo e pensavano che un cambio di regnante avrebbe fatto i loro interessi.\nEccezion fatta per le fortezze di Brieg e Glogau, la presa della regione fu completata entro gennaio. Alla ripresa delle operazioni in primavera Maria Teresa volle mostrarsi estremamente decisa a riprendersi la Slesia, malgrado l'impreparazione delle armate austriache ai combattimenti su larga scala. Nei suoi ultimi anni Eugenio di Savoia aveva scoraggiato la formazione di giovani generali di calibro, potenziali rivali, e nell'amministrazione ordinaria dell'esercito non aveva esibito le stesse qualit\u00e0 dimostrate sul campo di battaglia. Malgrado ci\u00f2 la guerriglia messa in atto con successo da piccoli reparti austriaci aveva infastidito abbastanza i prussiani da richiedere la presenza del re. Il 9 marzo per\u00f2 cadde anche l'ultima resistenza di Glogau.\nUn'armata di circa uomini guidata da von Neipperg si mosse con anticipo rispetto al miglioramento del tempo, attraversando il fiume Nei\u00dfe il 5 aprile. La minaccia di veder tagliate le proprie linee di comunicazione costrinse Federico al suo primo scontro campale come comandante in capo a Mollwitz, il 10 aprile 1741. Entrambe le parti commisero diversi errori, ma grazie alla superiorit\u00e0 della fanteria e alla guida di von Schwerin il successo arrise ai prussiani. Federico su consiglio del conte Schwerin aveva infatti abbandonato il campo di battaglia quando la sorte era incerta, dato che la cavalleria austriaca aveva sbaragliato il lato destro prussiano, e per poco non era finito catturato. Energico ma ancora inesperto, Federico fece tesoro della lezione, comprendendo l'importanza dell'artiglieria e il valore della sua fanteria altamente addestrata, che per\u00f2 sottopose in seguito a sacrifici forse eccessivi.\nUn'alleanza con la Francia fu formalizzata con il trattato di Breslavia il 5 giugno e l'esercito francese valic\u00f2 il Reno a met\u00e0 agosto, per congiungersi sul Danubio con quello bavarese. Contro l'Austria si schierarono anche Spagna, Sassonia e Baviera, mentre la Gran Bretagna e le Repubblica delle Sette Province Unite si allearono con l'Austria, principalmente per contrastare i francesi. Il Regno di Sardegna combatt\u00e9 dapprima nella coalizione anti-asburgica per poi cambiare campo, come fece del resto anche la Sassonia. La guerra fu combattuta in Boemia, in Germania e nelle Fiandre.\nFrancesi e bavaresi penetrarono da ovest fino in Boemia, arrivando a Praga il 26 novembre 1741. L'elettore bavarese si fece incoronare imperatore come Carlo VII il 24 gennaio del 1742. La reazione austriaca fu forte: un appello personale di Maria Teresa sollev\u00f2 un'entusiastica \"lev\u00e9e en masse\" in Ungheria e le truppe raccolte da von Khevenh\u00fcller occuparono la stessa Monaco di Baviera, scarsamente difesa, nei giorni dell'incoronazione di Carlo.\nFederico, cui interessava unicamente garantirsi il possesso della Slesia e non lo smembramento dei domini asburgici a vantaggio di Sassonia o Baviera, aveva intanto stipulato una tregua segreta con gli austriaci e si era dedicato al rafforzamento della cavalleria prussiana, alquanto trascurata da suo padre e che negli anni successivi diventer\u00e0 fattore decisivo per numerose vittorie prussiane. Maria Teresa, allo scopo di allentare l'alleanza rivale, denunci\u00f2 pubblicamente la tregua. Le richieste degli alleati costrinsero quindi Federico a rimettersi in azione, secondo un piano combinato. Federico penetr\u00f2 a sud, ma senza minacciare direttamente le forze austriache principali, guidate da Carlo Alessandro di Lorena. I reparti pi\u00f9 avanzati delle forze prussiane arrivarono nei pressi di Vienna, ma poi si ritirarono davanti alla minaccia di essere tagliati fuori dalla Slesia. I sassoni, scontenti e demoralizzati, a loro volta si ritirarono nei loro domini.\nNel maggio 1742 Federico si volse per\u00f2 ad affrontare le forze austriache che lo incalzavano, dando battaglia a Chotusitz il 17 maggio. Dopo una serie di duri scontri tra contingenti all'incirca equivalenti e la perdita di un quarto dei uomini in campo, la vittoria arrise ai prussiani. Federico riusc\u00ec a imporre l'acquisizione definitiva della Slesia nel trattato di Breslau a giugno, che concluse tale fase della guerra, e si disimpegn\u00f2 dal conflitto.\nI rovesci franco-bavaresi dell'anno successivo, culminati nella sconfitta di Dettingen, lo preoccuparono grandemente. Temeva infatti che la cosiddetta \"Armata Pragmatica\" guidata da Giorgio II e i russi si sarebbero volti contro di lui. Tali timori svanirono in buona misura grazie all'\"affare Lopukhina\", in cui emerse un presunto coinvolgimento degli austriaci in quello che sarebbe stato un complotto per rovesciare Elisabetta di Russia: in realt\u00e0 si trattava di una montatura organizzata da agenti francesi che mirava a screditare il cancelliere filoaustriaco Bestu\u017eev. Tali accadimenti allentarono per\u00f2 momentaneamente l'alleanza austro-russa.\nMaria Teresa era preoccupata dalla minaccia potenziale costituita da Federico a nord, cos\u00ec grazie alla mediazione inglese e alla cessione di territori nell'Italia settentrionale si assicur\u00f2 la stabilit\u00e0 sul fronte meridionale e l'alleanza dei Savoia col trattato di Worms. Questo port\u00f2 Federico a riallearsi segretamente coi francesi nel giugno del 1744. Una volta che il principe di Lorena ebbe attraversato il Reno con il contingente austriaco principale, il 15 agosto 1744 Federico si mosse a occupare la Boemia, con una rapidit\u00e0 che gli austriaci non avevano considerato, dando inizio alla seconda guerra di Slesia. Penetrando con tre colonne distinte che puntavano tutte verso Praga, la mise sotto assedio il 2 settembre. Occupatala in meno di una settimana, si mosse verso sud con il grosso delle forze. Tuttavia il principe Carlo pot\u00e9 ritirarsi con relativa tranquillit\u00e0 dal fronte occidentale per fare fronte alla minaccia, dato che le forze francesi rimasero paralizzate anzich\u00e9 approfittare della situazione, molto probabilmente a causa del vaiolo che aveva colpito Luigi XV. Le forze austriache di Lorena e Traun e gli irregolari ungheresi manovrarono contro i prussiani, che dovettero ritirarsi subendo gravi perdite in diversi scontri minori. Gli austriaci non riuscirono per\u00f2 a rimettere piede in Slesia, mentre Luigi XV si riprese e con lui l'esercito francese.\nA Varsavia nel gennaio 1745 Austria, Gran Bretagna, Repubblica delle Sette Province Unite e Sassonia rinnovarono l'alleanza. Segu\u00ec di pochi giorni la morte di Carlo VII. La Baviera era allo sbando e il 22 aprile abbandon\u00f2 la guerra siglando la pace di F\u00fcssen.\nFederico si trov\u00f2 isolato, non potendo contare sull'intervento della Francia, concentrata sul fronte olandese, dove Maurizio di Sassonia coglieva una grande vittoria a Fontenoy. Si prepar\u00f2 cos\u00ec all'inevitabile invasione della Slesia.\nUn esercito di austriaci e sassoni comandato dal principe di Lorena, di cui Federico aveva poca stima, si mosse a rioccupare la regione. Federico aveva previsto in buona misura le manovre avversarie e si mosse per attaccare di sorpresa il contingente sassone a Hohenfriedberg, dopo una marcia notturna, il 4 giugno. Bench\u00e9 non tutto andasse secondo i piani, una carica di dragoni prussiani, nello spirito aggressivo che Federico aveva instillato nelle sue truppe, travolse la fanteria austriaca, priva di copertura di cavalleria e abbandonata dai sassoni. La vittoria fu decisiva e contribu\u00ec grandemente alla fama di Federico, venendo celebrata dalla \"Hohenfriedberger Marsch\".\nUn ultimo scontro si ebbe a Soor il 30 settembre, dove Carlo di Lorena, pur avendo ben manovrato per cogliere di sorpresa e in superiorit\u00e0 numerica un contingente prussiano, venne sconfitto grazie all'aggressivit\u00e0 della fanteria, con un assalto guidato dal principe Ferdinando di Brunswick-Wolfenb\u00fcttel.\nMalgrado le sconfitte, Maria Teresa non intendeva accettare la perdita della Slesia e manovrava per isolare Federico da Francia e Russia. A tali manovre diplomatiche Federico rispose invadendo con due colonne la Sassonia, alleata degli Asburgo, e puntando verso la capitale Dresda. Poco lontano da essa, a Kesselsdorf, l'esperto principe Leopoldo I di Anhalt-Dessau inflisse una dura sconfitta alle forze alleate, malgrado una certa inferiorit\u00e0 numerica e di posizione iniziale. L'occupazione di Dresda port\u00f2 alla pace tra Austria, Sassonia e Prussia, con il trattato di Dresda siglato nel Natale del 1745. In cambio della sovranit\u00e0 sulla Slesia, Federico riconobbe il consorte di Maria Teresa, Francesco I di Lorena, come Imperatore.\nLa guerra di successione austriaca si concluse definitivamente solo nel 1748 con il trattato di Aquisgrana, con il quale l'Austria ottenne il riconoscimento della Prammatica Sanzione da parte delle monarchie coinvolte. Essa segn\u00f2 anche l'inizio del declino della potenza coloniale francese, che fu costretta a importanti concessioni in Nord America.\nL'acquisizione della Slesia (con l'eccezione della Slesia austriaca, che continu\u00f2 a essere un possedimento imperiale) ebbe un'importanza cruciale: questa regione non solo era grande quanto un quarto della Prussia del tempo, ma era ricca di terre fertili, differenti da quelle sabbiose del Brandeburgo, e di miniere, oltre ad avere una popolazione di un milione di abitanti (la met\u00e0 di quella prussiana).\nLa guerra dei sette anni.\nL'Austria non si era rassegnata alla perdita del territorio della Slesia e alleandosi con la Francia e la Russia mir\u00f2 ad accerchiare la Prussia. La repentina alleanza di queste potenze fu anche causata dal fatto che la Prussia aveva firmato un'alleanza, soprattutto difensiva, con la Gran Bretagna, mediante la quale si riprometteva di difendere l'Hannover da attacchi esterni. Federico II, sentendosi circondato e aspettandosi un'invasione della Slesia, prefer\u00ec agire di anticipo e diede inizio nella tarda estate del 1756 alla fase terrestre della cosiddetta guerra dei sette anni, dopo una dichiarazione formale di guerra tra Gran Bretagna e Francia a maggio e la battaglia di Minorca.\nSul fronte prussiano la guerra ebbe uno svolgimento strategico ciclico: all'inizio di ogni anno la Prussia si ritrovava infatti ad avere a che fare con forze numericamente superiori, mentre al termine dell'anno la grande strategia federiciana riportava con una battaglia la situazione alla stabilit\u00e0.\nFederico invase la Sassonia, alleata dell'Austria bench\u00e9 formalmente neutrale, con lo scopo di metterla fuori gioco e utilizzarne le risorse. Intendeva inoltre penetrare nella ricca pianura boema con lo scopo di trovare quartiere per l'inverno e una posizione favorevole per marciare su Vienna nella bella stagione. Tuttavia il suo piano fu contrastato dagli austriaci guidati dal feldmaresciallo Browne, che si stava muovendo per portare soccorso alle forze sassoni. Intercettato a Lobositz, pur formalmente sconfitto nel primo scontro terrestre della guerra costrinse Federico a ritirarsi in Sassonia.\nL'esercito prussiano riprese l'offensiva nell'estate seguente. Rischiosamente diviso in quattro colonne penetr\u00f2 in Boemia, puntando verso Praga. Qui Federico vinse un sanguinoso scontro il 6 maggio, ponendo l'assedio alla citt\u00e0 in mancanza delle forze necessarie a un assalto diretto. L'armata austriaca guidata dal conte Von Daun, che era troppo in ritardo per partecipare allo scontro di maggio ma si era arricchita degli sbandati e minacciava le linee di rifornimento di Federico, lo costrinse a dare battaglia a Kol\u00edn, attaccando in inferiorit\u00e0 numerica le forze austriache attestate in posizione superiore. Fu una grave sconfitta, che costrinse i prussiani alla ritirata.\nA est i russi avevano intanto conquistato la fortezza di Memel, mentre con molto opportunismo la Svezia aveva dichiarato guerra e invaso la Pomerania.\nLa situazione era critica e Federico era ormai accerchiato. Egli tuttavia sfrutt\u00f2 una certa mancanza di iniziativa di russi e austriaci (che pure in un'incursione erano arrivati a Berlino, rischiando di catturare la famiglia reale), manovrando per linee interne con marce forzate e attaccando l'esercito franco-austriaco guidato da Soubise e da Giuseppe Federico di Sassonia-Hildburghausen, penetrato in Turingia. Colse cos\u00ec a novembre la grande vittoria di Ro\u00dfbach, in seguito alla quale la Francia si disimpegn\u00f2 in pratica dalla fase orientale del conflitto. Si volse quindi contro gli austriaci penetrati in Slesia, che batt\u00e9 un mese dopo a Leuthen con forze nettamente inferiori. Le due vittorie sono considerate storiche e contribuiscono alla sua fama di condottiero.\nLa guerra ebbe in seguito un andamento incerto. Nell'agosto del 1758 con un cruento scontro a Zorndorf Federico riusc\u00ec a far ripiegare i russi in Polonia, a prezzo di pesanti perdite. Nell'agosto del 1759 sub\u00ec forse la sua pi\u00f9 pesante sconfitta a Kunersdorf, che lo port\u00f2 addirittura a pensare al suicidio. Gli austro-russi vincitori, a loro volta provati da pesanti perdite, non sfruttarono per\u00f2 la chiara vittoria.\nMalgrado l'esercito prussiano fosse ridotto allo sfinimento, Federico l'anno successivo riusc\u00ec a ottenere due vittorie contro gli austriaci, poco assistiti dai russi, a Liegnitz/Legnica e soprattutto a Torgau in dicembre. In uno degli scontri pi\u00f9 sanguinosi della guerra gioc\u00f2 un ruolo risolutivo, prima nel male e poi nel bene, il generale von Zieten.\nMalgrado il sostegno economico inglese, la situazione appariva comunque compromessa per la Prussia, che aveva perso anche il suo ultimo porto, Kolberg, ed era ridotta a cercare di rallentare l'inesorabile avanzata russa razziandone i magazzini in Polonia. Agli inizi del 1762 la morte della zarina Elisabetta, acerrima avversaria, caus\u00f2 per\u00f2 l'ennesimo stravolgimento del conflitto. Infatti il suo successore Pietro III era un grande ammiratore di Federico e intendeva attaccare la Danimarca, essendo un discendente degli Holstein-Gottorp. Malgrado l'esercito russo si trovasse alle porte di Berlino, non esit\u00f2 a uscire dalla guerra e perfino ad allearsi col re prussiano tramite il trattato di San Pietroburgo del maggio 1762, fornendogli un contingente di truppe. Grazie alla mediazione di Pietro anche la Svezia abbandon\u00f2 la lotta.\nCi\u00f2 capovolse in pratica le sorti della guerra. Malgrado la congiura ordita da Caterina avesse posto fine al regno di Pietro pochi mesi dopo, ella si limit\u00f2 a denunciare il trattato senza avere il tempo di riprendere le ostilit\u00e0 contro la Prussia. Grazie alla presenza delle truppe russe, che pure non presero parte alla battaglia, Federico riusc\u00ec infatti a costringere gli austriaci a un ultimo scontro il 21 luglio 1762 a Burkersdorf, dal quale usc\u00ec vittorioso. Viste anche le sconfitte decisive dei francesi per opera degli inglesi, iniziarono quindi i negoziati di pace tra le potenze europee, oramai esaurite dall'aspro conflitto.\nIl 10 febbraio 1763 fu firmata la pace di Parigi tra la Francia e la Gran Bretagna, con la quale quest'ultima s'impadroniva di gran parte dell'impero coloniale della rivale. Il 15 febbraio nel Palazzo di Hubertusburg anche Prussia e Austria sottoscrissero un trattato di pace. In Europa a seguito della guerra non era cambiato pressoch\u00e9 nulla: la Slesia infatti rimase alla Prussia, che vedeva cos\u00ec riconosciuto il suo ruolo di potenza europea. Nel 1772 la Prussia stipul\u00f2 con la Russia e l'Austria un accordo per la spartizione di una parte del territorio polacco.\nDifesa delle conquiste e rafforzamento dello Stato.\nFederico II pass\u00f2 il resto della sua vita a difendere quel territorio che in quasi trent'anni di guerre era riuscito a conquistare. La sua salute, gi\u00e0 insidiata dalla gotta, ricevette un duro colpo nel 1785 quando, durante un'ispezione in Slesia, per dare un esempio ai suoi soldati rimase sei ore a cavallo sotto la pioggia. Fu colpito anche da un ictus, ma si riprese e continu\u00f2 a lavorare nel suo castello di Sanssouci a Potsdam.\nAgli occhi dei contemporanei Federico II apparve come il pi\u00f9 tipico esempio di \"sovrano illuminato\". A dargli questa fama non furono solo il suo impegno personale come scrittore di opere storiche e politiche (scritte in francese) e la sua amicizia e corrispondenza con Voltaire e altri \"philosophes\", ma anche le riforme in campo giudiziario ed educativo che attu\u00f2 durante il suo regno. Per primo in Europa infatti, nel 1763, il re di Prussia introdusse l'istruzione elementare obbligatoria che, anche se fu la sua unica vera riforma in merito, fu comunque molto innovativa per quei tempi.\nAltro grande successo in materia fu l'aver portato l'Accademia di Berlino da uno stato di decadimento totale a uno di grande splendore, sia grazie all'introduzione di dotti illuministi francesi (anche se a scapito dei maestri tedeschi che, pur essendo in certi casi pi\u00f9 preparati, non venivano comunque ammessi), sia attraverso la modernizzazione dei piani di studi, portata avanti grazie all'abolizione di materie antiquate e all'inserimento di nuove. Nell'Accademia, tra l'altro, vigeva una completa libert\u00e0 di opinione, cosa, anche questa, rivoluzionaria per quell'epoca.\nFu un grande appassionato di musica e un buon compositore di sinfonie e musiche da camera; fond\u00f2 una cappella musicale a Berlino e la capitale divenne il principale centro musicale germanico.\nSemplific\u00f2 anche il sistema giudiziario, approntando un codice di procedura e un codice civile (1754-51 - ma l'opera di uniformazione sar\u00e0 completata solo nel 1781) che introdussero il moderno Stato di diritto, promossero la formazione di una magistratura di carriera, snellirono i processi, abolirono la tortura e riconobbero maggiori diritti all'accusato. Intervenne anche in materia economica, favorendo lo sviluppo delle attivit\u00e0 manifatturiere e l'incremento della colonizzazione contadina delle province orientali, riuscendo a far trasferire in Prussia circa nuovi abitanti, corrispondenti a poco pi\u00f9 di famiglie.\nGrande successo ebbe la sua riforma agraria, che permise, grazie all'introduzione dei magazzini statali, di evitare le carestie, nutrire i soldati durante le campagne evitando i saccheggi, e di controllare il prezzo del grano, rendendolo cos\u00ec non pi\u00f9 dipendente dal sistema monetario olandese. Fu Federico II di Prussia, tra l'altro, a introdurre la patata nell'alimentazione tedesca, prima della guerra dei sette anni (1756). Incentiv\u00f2 la coltura del tubero per il suo elevato rendimento: questo gli permise di poter nutrire tutti i suoi soldati nelle campagne belliche a venire. Inoltre miglior\u00f2 le tecniche di coltivazione, bonific\u00f2 e disbosc\u00f2 numerosi terreni, aumentando cos\u00ec notevolmente la produzione agricola. Per quanto riguarda il settore industriale, egli riusc\u00ec prima di tutto a portare le industrie gi\u00e0 esistenti (come quelle della seta e della lana) da livelli di scarsa produttivit\u00e0 a un buono stato di prosperit\u00e0; inoltre gett\u00f2 le basi di nuovi rami industriali che ebbero grande sviluppo in seguito, come l'industria mineraria in Slesia. Port\u00f2 inoltre il livello di produzione all'incirca a 29 milioni di talleri l'anno e trasform\u00f2 il bilancio statale da passivo ad attivo, con un surplus di 3 milioni di talleri annuali.\nIn campo commerciale, egli cerc\u00f2 di limitare al massimo l'importazione di prodotti da paesi stranieri, principalmente dalla Sassonia, ristabilendo antiquati sistemi di tariffe doganali sull'Elba, ma nel complesso ebbe uno scarso successo. Ne ebbe molto invece il suo tentativo di valorizzare l'Oder, unico fiume che scorreva interamente in Prussia per tutto il suo tratto navigabile: esso infatti fu liberato da antichi diritti di scalo e altri ostacoli al traffico, ne fu regolata la corrente e drenato l'estuario; a ci\u00f2 si aggiunse anche la costruzione di numerosi canali che unirono tra di loro i fiumi. Tutto questo, senza dubbio, incoraggi\u00f2 il commercio, quanto meno nella parte orientale del paese.\nInfine, nell'ambito fiscale, riusc\u00ec a rendere la moneta prussiana indipendente dai mercati esteri (in particolare da quello olandese) grazie alla creazione di una Banca di Stato, e a creare una solida riserva nelle casse statali (pi\u00f9 di 51 milioni di talleri, quando al momento della sua ascesa al trono non superava i 10 milioni).\nFederico fu anche un monarca illuminato e, oltre che in ambito giudiziario, questo si fece sentire anche in campo religioso, ove egli introdusse i principi di tolleranza, dandone prova in diverse occasioni, come quando diede asilo ai Gesuiti o quando don\u00f2 ai cattolici la cattedrale di Sant'Edvige, e in ambito politico, dove allontan\u00f2 i nobili dall'amministrazione pubblica e cerc\u00f2 di migliorare le condizioni di vita dei contadini, riuscendovi nei domini statali, ma meno nei feudi signorili.\nMa naturalmente, come i sovrani prussiani prima e dopo di lui, potenzi\u00f2 notevolmente l'esercito. Esso assorbiva l'80% delle finanze dello Stato. Immettendo nelle gerarchie pi\u00f9 alte dell'apparato militare elementi appartenenti alla nobilt\u00e0, Federico riusc\u00ec nell'impresa di trasformare la nobilt\u00e0 in un'aristocrazia militare profondamente legata al suo principe.\nFederico II quindi si preoccup\u00f2 di rafforzare la macchina bellica prussiana riuscendo a portarla alla fine del suo regno a un totale di soldati. Egli potenzi\u00f2 anche la struttura burocratica che manteneva l'esercito. Cur\u00f2 in modo particolare l'artiglieria a cavallo, un corpo militare da lui stesso costituito; tra i suoi ammiratori anche Napoleone Bonaparte che ne riconobbe le qualit\u00e0 di condottiero e ne apprezz\u00f2 gli insegnamenti strategici.\nSecondo Federico il maggior segreto nella condotta di una guerra era di \"affamare l'avversario\", cio\u00e8 di tagliarlo fuori dai rifornimenti e di scegliere un terreno particolarmente favorevole per annientarlo in una battaglia campale. Federico II \u00e8 stato ricordato come un instancabile lavoratore, un grande condottiero militare e come un uomo colto e intelligente. Egli aspir\u00f2 a essere un \"sovrano illuminato\" cos\u00ec come voleva Voltaire, ma il pensatore illuminista, dopo aver fatto visita a Federico in Prussia, si rese conto che il re non stava agendo come, secondo lui, avrebbe dovuto agire un vero sovrano illuminato (ad esempio l'eccessiva militarizzazione della Prussia voluta da Federico, era giudicata negativamente da Voltaire). Alla fine, anche per l'atteggiamento dispotico che Federico aveva assunto e per la guerra dei sette anni, Voltaire non ebbe rapporti col re per molti anni (nel \"Candido\" traccia un sarcastico e breve ritratto del sovrano), ma alla fine tornarono a scambiarsi numerose lettere, in cui spesso discutevano di filosofia e di politica.\nGli ultimi anni.\nVicino alla fine della sua vita Federico divenne sempre pi\u00f9 solitario. Il suo circolo di amici a \"Sanssouci\" si era gradualmente esaurito e Federico inizi\u00f2 a divenire critico e arbitrario. La popolazione di Berlino, del resto, continuava a inviargli richieste perch\u00e9 egli facesse ritorno in citt\u00e0 dalla campagna, ma il re preferiva rimanere da solo nella residenza che pi\u00f9 di ogni altre prediligeva. La sua salute, ormai malferma, peggior\u00f2 e, Federico mor\u00ec sulla poltrona del suo studio il 17 agosto 1786, dopo 46 anni di regno, all'et\u00e0 di 74 anni.\nFederico era un grande appassionato di levrieri e ne possedeva due italiani di colore grigio. Alla sua morte egli lasci\u00f2 per iscritto di essere sepolto vicino a loro, sul terreno comune, presso la loggia del castello di Sanssouci. Suo nipote e successore Federico Guglielmo II, invece, ordin\u00f2 che il suo corpo venisse posto in una tomba presso quella del padre, nella chiesa della guarnigione e della corte di Potsdam. Vent'anni dopo, nell'ottobre 1806, Napoleone, che aveva invaso la Prussia, volle rendere omaggio al sepolcro di Federico; in tale occasione disse agli ufficiali che lo accompagnavano: \u00abGi\u00f9 il cappello, signori: se fosse ancora vivo non saremmo qui\u00bb.\nDurante la seconda guerra mondiale i sepolcri di Federico II e del padre vennero trasferiti dapprima in un \"bunker\" sotterraneo, poi presso Bernrode per proteggerli dai bombardamenti. Nel 1945 l'armata americana trasport\u00f2 i corpi dei re alla Elizabethkirche di Marburgo e quindi al Castello di Hohenzollern presso Hechingen. Dopo la riunificazione della Germania, il corpo di Federico Guglielmo venne sepolto nel mausoleo dell'Imperatore Federico presso la Chiesa della Pace di Sanssouci.\nVi fu quindi un dibattito sulla figura di Federico II, che pure da alcuni era considerato negativamente in quanto usato anche come simbolo di potenza e vittoria dal regime nazista, il quale aveva fatto largo uso della sua figura a scopo di propaganda politica (Hitler aveva inoltre una copia del famoso ritratto di Federico eseguito da Graff nel suo ufficio), considerandolo il precursore del nazionalismo e del militarismo fatti propri del nazionalsocialismo (ignorando il fatto che il nazionalismo viveva in molti altri Paesi da secoli), pi\u00f9 che il sovrano illuminista.\nUn primo segnale di rivalutazione, nell'ambito della riscoperta delle radici nazionali tedesche anche da parte della DDR, avvenne nel 1987 col ritorno della statua equestre di Federico sulla \"Unter den Linden\", decisa da Honecker nel 750\u00ba anniversario della citt\u00e0 di Berlino. Dopo la caduta del Muro, poi, malgrado numerose proteste, ebbe luogo un evento ancor pi\u00f9 significativo: nel 205\u00ba anniversario della sua morte, il 17 agosto 1991, la bara di Federico venne posta al centro della corte d'onore del Palazzo di Sanssouci, coperta da bandiere prussiane e scortata dalla guardia d'onore della Bundeswehr. Calata la notte, il corpo venne infine interrato secondo la sua volont\u00e0 sul margine orientale della terrazza superiore di Sanssouci, senza celebrazioni particolari come egli stesso aveva voluto.\nScritti di Federico II.\nFederico II fu autore di diverse opere di saggistica filosofico-politica, tutte scritte in francese:"}
{"id": "87944", "revid": "110157", "url": "https://it.wikipedia.org/wiki?curid=87944", "title": "Abbazia di Kylemore", "text": "L'abbazia di Kylemore (in inglese \"Kylemore Abbey\") \u00e8 un edificio situato nel cuore del Connemara, in Irlanda. \nStoria.\nEdificata in stile neogotico nel XIX secolo dal finanziere e parlamentare inglese Mitchell Henry, rappresentante a Londra della contea di Galway, l'imponente costruzione fu venduta successivamente ai lutti familiari che colpirono la famiglia Henry. In seguito pass\u00f2 in propriet\u00e0 alle monache benedettine di Ypres, fuggite dal Belgio per la Prima guerra mondiale, che la trasformarono in un'abbazia.\nL'odierna abbazia \u00e8 conservata perfettamente ed \u00e8 ancora adibita allo scopo, oltre che sfruttata per scopi turistici. Ospita un collegio femminile ed \u00e8 aperta ai visitatori all'interno e negli immensi giardini, nonch\u00e9 per il ristorante tradizionale e il laboratorio artigianale sulla lavorazione della ceramica.\nCi\u00f2 che attira i visitatori da tutto il mondo \u00e8 la spettacolare cornice che circonda l'edificio, situato infatti in pieno Connemara sull'omonimo lago (\"Lough Kylemore\") che riflette armoniosamente l'immagine biancastra dell'abbazia, e circondato dalle Twelve Bens."}
{"id": "87947", "revid": "640277", "url": "https://it.wikipedia.org/wiki?curid=87947", "title": "Oggetto celeste", "text": "Un oggetto celeste (dal latino \"caelum\": cielo) o oggetto astronomico \u00e8 un'entit\u00e0 fisica naturale, un'associazione o una struttura la cui esistenza nell'universo osservabile \u00e8 stata appurata dalle attuali conoscenze scientifiche.\nA volte per lo stesso concetto si utilizza anche la dizione \"corpo celeste\", anche se in genere si preferisce il termine \"corpo\" quando ci si riferisce a una struttura unitaria e coesiva tenuta insieme dalla forza di gravit\u00e0 (o talvolta dalla forza elettromagnetica) come nel caso di asteroidi, satelliti naturali, pianeti e stelle.\nGli oggetti celesti sono strutture legate gravitazionalmente che sono associate a una posizione nello spazio, ma possono consistere di singoli oggetti o corpi. Questi oggetti vanno da singoli pianeti ad ammassi stellari, nebulose o intere galassie. Le galassie a loro volta sono ordinate in una struttura gerarchica dell'universo, che include ammassi e superammassi di galassie ulteriormente organizzati in grandi filamenti, le strutture pi\u00f9 estese attualmente note.\nUna cometa pu\u00f2 essere descritta come un corpo celeste, se ci si riferisce solo al suo nucleo ghiacciato e alle polveri, o meglio come \"oggetto\" quando la si considera nel suo insieme includendo il nucleo, la chioma e la coda.\nAlcuni oggetti celesti, come Temi e Neith, sono considerati, alla luce di pi\u00f9 recenti scoperte, completamente inesistenti. In altri casi, come per Plutone e Cerere, \u00e8 stata stabilita una classificazione diversa da quella adottata precedentemente.\nClassificazione degli oggetti celesti.\nSegue una classificazione schematica delle principali categorie di oggetti celesti note. Vengono inoltre riportati i principali corpi del sistema solare."}
{"id": "87952", "revid": "124183154", "url": "https://it.wikipedia.org/wiki?curid=87952", "title": "Erich von Stroheim", "text": "Biografia.\nIl mondo aristocratico e militare esercit\u00f2 sul giovane Erich, figlio di un cappellaio viennese ebreo, un grande fascino, tanto che a Hollywood egli ritagli\u00f2 per s\u00e9 l'immagine del giovane rampollo di nobile famiglia, mutando il proprio nome in \"Conte Erich Oswald Hans Carl Maria Stroheim di Nordenwald\". Il quadro fu completato dall'affermazione di aver servito nella cavalleria in qualit\u00e0 di ufficiale, cosa che appunto gli procur\u00f2, all'inizio della sua carriera, molti ruoli da ufficiale e poi, durante la seconda guerra mondiale, da nazista.\nI suoi esordi furono faticosi: dopo il trasferimento negli Stati Uniti nel 1909, si guadagn\u00f2 da vivere come lavoratore a giornata ed ebbe i suoi primi contatti con la nascente industria del cinema californiana nel 1914. Le sue prime esperienze furono ruoli di comparsa e \"stuntman\", tra l'altro nei capolavori di D. W. Griffith \"Nascita di una nazione\" (1915) - durante le cui riprese si procur\u00f2 una frattura alla costola saltando dal tetto di una casa - e \"Intolerance\" (1916). Nel film \"Old Heidelberg\" (1915), di John Emerson, fu assunto come consulente tecnico per la sua conoscenza di questioni militari ed ebbe anche una parte secondaria. A questa seguirono nuovi ruoli, soprattutto di ufficiale tedesco o austriaco.\nCon l'entrata in guerra degli Stati Uniti nel primo conflitto mondiale contro l'impero tedesco e austro-ungarico, l'industria del cinema era alla costante ricerca di attori che potessero corrispondere all'idea del cattivo teutonico presso il grande pubblico. L'immagine di von Stroheim, cos\u00ec severa, pot\u00e9 accordarsi molto bene con questo ideale. Fece scalpore in una scena del film \"The Heart of Humanity\" (1918) di Allen Holubar, nel ruolo di un terribile ufficiale tedesco che violentava un'infermiera e gettava dalla finestra un bambino piangente.\nCon la fine della prima guerra mondiale termin\u00f2 la richiesta di questi ruoli, e von Stroheim si dedic\u00f2 alla regia. Nel primo film da lui diretto, \"Mariti ciechi\" (1919), port\u00f2 sullo schermo un breve racconto, scritto da lui stesso, su un fatale triangolo amoroso ambientato nell'alta societ\u00e0 europea. Il film fu un notevole successo commerciale e gli procur\u00f2 nuovi contratti di regia per gli \"Universal Studios\". Il suo primo grande capolavoro fu \"Femmine folli\" (1921).\nLa sua crescente e maniacale attenzione per il dettaglio, e il conseguente aumento dei costi e della durata dei tempi di ripresa, furono causa di continui problemi con gli studi di produzione. Si dice che, durante una ripresa, Stroheim abbia avuto un accesso d'ira perch\u00e9 un campanello non funzionava, nonostante si trattasse di un film muto. Un'altra volta fece ripetere un'impegnativa scena di massa perch\u00e9 un cameriere sullo sfondo non indossava i guanti bianchi. Questi eccessi raggiunsero il culmine durante le riprese del film \"Rapacit\u00e0\" (1923). Von Stroheim volle addirittura filmare il romanzo di Frank Norris \"McTeague\" seguendolo parola per parola e girandolo nei luoghi originari, in California. Il risultato fu un film composto da 42 rulli per una durata di 8-10 ore. Questa versione fu per\u00f2 mostrata un'unica volta in una proiezione privata. Lo studio ne interruppe la distribuzione e abbrevi\u00f2 il film a una durata di due ore.\nVon Stroheim fu molto contrariato da questi tagli, ma non abbandon\u00f2 il suo stile di regia costoso, motivo per il quale, nonostante alcuni film di successo, fu sempre meno richiesto. Il suo pi\u00f9 grande successo al botteghino fu l'adattamento cinematografico da lui voluto dell'operetta di Franz Leh\u00e1r \"La vedova allegra\" (1925). Stroheim detestava lo \"star system\", ma la Metro-Goldwyn-Mayer lo costrinse ad affidare le parti principali a Mae Murray e John Gilbert. Grazie a questo successo, von Stroheim ebbe di nuovo carta bianca e pot\u00e9 realizzare il film \"Sinfonia nuziale\" (1926) secondo i propri desideri. Ci furono nuovamente problemi con i produttori e il film rimase incompiuto. In quest'opera Fay Wray - nota negli anni trenta come attrice di film horror, ma soprattutto come la donna rapita da King Kong - interpret\u00f2 il suo primo ruolo da protagonista. Nel 1928 Von Stroheim inizi\u00f2 a girare il suo ultimo film muto, l'operetta-melodramma \"La regina Kelly\", ma la produttrice e attrice protagonista Gloria Swanson lo licenzi\u00f2 poich\u00e9 egli impieg\u00f2 quattro ore di materiale soltanto per la scena d'apertura. Il film rimase dunque incompiuto e le scene gi\u00e0 girate furono mostrate per la prima volta al pubblico nel 1985 in una versione restaurata.\nNel 1932 von Stroheim ebbe di nuovo la possibilit\u00e0 di dirigere un film, \"Scendendo lungo Broadway\", la sua prima pellicola sonora. Ancora una volta, il suo modo di girare si scontr\u00f2 con la pi\u00f9 totale incomprensione della produzione. Fra l'altro, si disse che il film, per la rappresentazione esplicita dei conflitti tra gli uomini, fosse pi\u00f9 che altro adatto a una proiezione in un congresso di psicoanalisti. Alcune scene furono tagliate, altre furono girate da registi diversi, e alla fine rimase ben poco del materiale da lui girato. Il titolo venne modificato in \"Hello Sister\" e l'opera venduta sottocosto come film di serie B e intermezzo.\nLa sua fama di regista era dunque definitivamente compromessa e von Stroheim torn\u00f2 davanti alla cinepresa solo come attore, recitando, tra l'altro, nel ruolo di marito di Greta Garbo nel film \"Come tu mi vuoi\" (1932). Dal 1936 ebbe difficolt\u00e0 a trovare nuovi ruoli a Hollywood e si trasfer\u00ec in Francia. La successiva occupazione tedesca lo costrinse a trascorrere gli anni del conflitto nuovamente negli Stati Uniti. Von Stroheim era infatti sulla lista nera dei nazisti, anche a causa delle sue origini ebraiche. I suoi ruoli pi\u00f9 importanti di questo periodo sono quello del capitano von Rauffenstein nel capolavoro di Jean Renoir \"La grande illusione\" (1937) e l'interpretazione del feldmaresciallo Erwin Rommel nel film \"I cinque segreti del deserto\" (1943) di Billy Wilder.\nWilder lo volle poi anche nel film \"Viale del tramonto\" (1950), nel ruolo di un regista di film muti ormai rovinato che, alla fine della sua carriera, lavora come autista per una senescente diva di Hollywood, interpretata da Gloria Swanson. Per questo ruolo von Stroheim ebbe una candidatura all'Oscar al miglior attore non protagonista. Dopo la fine della seconda guerra mondiale torn\u00f2 in Europa e, poco prima della sua morte, fu insignito dal governo francese della Croce della Legion d'onore.\nIl linguaggio cinematografico di von Stroheim.\nVon Stroheim fu il terzo grande maestro del cinema muto a Hollywood, dopo Charlie Chaplin e Buster Keaton, erede di David Wark Griffith. Egli fu il pi\u00f9 accanito sostenitore del cinema come arte grandiosa e colossale, basata sulla messa in scena sfarzosa e accuratissima, con enormi scenografie per lungometraggi di durata titanica. Il suo gigantismo mise in difficolt\u00e0 tutti i produttori con i quali lavor\u00f2 (prima la Universal poi la MGM), venendone prima esaltato e poi distrutto. I produttori infatti crearono su di lui una sorta di leggenda, suffragata da una finta biografia che lo voleva nobile europeo, ricco e decadente, in fuga da Vienna.\nNei suoi capolavori, in particolare \"Rapacit\u00e0\", il realismo e le continue metafore visive sono fuse in un tutt'uno: le scenografie infatti ricostruivano in studio un'intera strada di San Francisco come appariva nell'Ottocento con estrema precisione, mentre le singole inquadrature erano cariche di simboli e metafore che esplicitavano il senso della storia e lo stato d'animo dei personaggi. Von Stroheim us\u00f2 la profondit\u00e0 di campo, difformemente dalla tendenza americana a preferire immagini meno ricche di dettagli e quindi pi\u00f9 semplici per lo spettatore.\nSfruttandola egli pot\u00e9 riempire le inquadrature di pi\u00f9 sensi, dove lo sfondo poteva rappresentare il contrario di quello che si stava rappresentando, contraddicendo l'avanpiano (il soggetto vicino alla cinepresa): cos\u00ec se magari si mostra una scena lieta, uno sfondo tetro e spettrale ne denuncia la reale connotazione negativa. Tipico \u00e8 l'esempio in \"Rapacit\u00e0\" del matrimonio dei protagonisti, dove si vede un funerale passare davanti alla finestra. Il suo occhio crudele e intenso far\u00e0 da scuola a tutto il cinema d'autore successivo sia statunitense che europeo; indiscussi maestri su entrambe le sponde dell'Atlantico come Orson Welles e Jean Renoir raccoglieranno la sua eredit\u00e0 rielaborando e sviluppando ulteriormente la tecnica dei \"conflitti\" nell'inquadratura"}
{"id": "87954", "revid": "2519", "url": "https://it.wikipedia.org/wiki?curid=87954", "title": "Eric von Stroheim", "text": ""}
{"id": "87957", "revid": "6923", "url": "https://it.wikipedia.org/wiki?curid=87957", "title": "Codice oggetto", "text": "In informatica, il codice oggetto (o file oggetto) \u00e8 la traduzione del codice sorgente in linguaggio macchina (binario), comprensibile solo all'elaboratore. Il codice oggetto \u00e8 generato automaticamente da un apposito programma detto compilatore; viene poi passato ad un linker che genera un codice eseguibile. Questi due passi sono a volte fusi in uno solo, detto generalmente di \"compilazione\"\nDescrizione.\nMentre il programma sorgente corrisponde, volendo fare un paragone, al progetto di una casa, il programma oggetto corrisponde alla casa in s\u00e9, che viene utilizzata. Il file oggetto \u00e8 quindi, agli occhi dell'utilizzatore, il programma che gira sul computer. I contenuti del codice oggetto sono specifici sia a seconda del tipo di computer utilizzato, sia a seconda del compilatore o linguaggio utilizzato per generarlo. In linea generale codici oggetto per computer differenti non possono essere scambiati, n\u00e9 \u00e8 possibile mescolare codici oggetto generati da compilatori diversi (esistono molte eccezioni a quest'ultima regola).\nI codici oggetto si trovano normalmente raggruppati in \"file oggetto\" che contengono una serie di funzioni strettamente imparentate tra di loro, ad esempio una serie di operazioni matematiche. Ci\u00f2 permette di avere un numero maneggevole di file oggetto, tra i quali l'utente sceglier\u00e0 un insieme limitato per il suo programma. Tali file oggetto vengono spesso chiamati librerie, di cui esistono diversi tipi.\nIl codice oggetto \u00e8 composto normalmente da codice eseguibile, pi\u00f9 una serie di informazioni che permettono al linker di unirlo, se richiesto, con altri codici oggetto per generare un programma funzionante. Queste informazioni sono per la maggior parte inserite nella decorazione delle funzioni presenti nel codice oggetto.\nChi ha soltanto il file oggetto pu\u00f2 utilizzarlo ma, generalmente, non \u00e8 in grado di risalire al codice sorgente che lo ha generato (software proprietario) se questo non \u00e8 liberamente distribuito dallo sviluppatore (software libero). In generale l'analisi del codice oggetto per risalire alle sue funzioni (nel caso queste non siano note) \u00e8, se non impossibile, perlomeno molto difficile ed \u00e8 un ramo del reverse engineering."}
{"id": "87959", "revid": "33689", "url": "https://it.wikipedia.org/wiki?curid=87959", "title": "Unit\u00e0 geocronologica", "text": "Una unit\u00e0 geocronologica \u00e8 un intervallo di tempo corrispondente a quello durante il quale si \u00e8 deposto un insieme di rocce corrispondenti ad una unit\u00e0 cronostratigrafica. \nMentre l'unit\u00e0 geocronologica \u00e8 un'entit\u00e0 immateriale (un intervallo di tempo), l'unit\u00e0 cronostratigrafica \u00e8 un oggetto materiale (le rocce). Le unit\u00e0 geocronologiche sono categorizzate in modo gerarchico e ad ognuna di esse corrisponde un'unit\u00e0 cronostratigrafica.\nL'unit\u00e0 geocronologica di base (dalla quale si parte per definire tutte le altre) \u00e8 l'Et\u00e0. Le unit\u00e0 geocronologiche vengono definite allo scopo di ricostruire una Scala Geocronologica Standard da utilizzare a livello globale per lo studio del passato geologico.\nLe unit\u00e0 geocronologiche suddividono il tempo in una scala gerarchica basata sull'importanza dei cambiamenti avvenuti nel corso di milioni di anni alle specie viventi, trasformatesi ad opera del processo irreversibile dell'evoluzione.\nAltre unit\u00e0 importanti in geologia sono le unit\u00e0 litostratigrafiche, le unit\u00e0 biostratigrafiche, le unit\u00e0 cronostratigrafiche e le unit\u00e0 magnetostratigrafiche.\nPi\u00f9 in generale si parla di \"formazioni o unit\u00e0 stratigrafiche\" (o anche unit\u00e0 rocciose o geologiche) quando si vuole indicare in maniera generale un complesso di rocce e di terreni distinti lateralmente e verticalmente dagli adiacenti per una o pi\u00f9 caratteristiche di ordine geologico o paleontologico."}
{"id": "87961", "revid": "33689", "url": "https://it.wikipedia.org/wiki?curid=87961", "title": "Unit\u00e0 cronostratigrafica", "text": "Una unit\u00e0 cronostratigrafica \u00e8 un insieme di rocce che si sono formate in un determinato periodo di tempo (unit\u00e0 geocronologica). Da notare che l'unit\u00e0 cronostratigrafica \u00e8 un oggetto materiale (le rocce), mentre l'unit\u00e0 geocronologica \u00e8 un'entit\u00e0 immateriale (un intervallo di tempo), per meglio comprendere la differenze fra i due tipi di unit\u00e0 e la stretta relazione esistente fra queste vale l'analogia con la clessidra: l'unit\u00e0 cronostratigrafia \u00e8 la sabbia che scorre accumulandosi nell'ampolla inferiore, nel tempo dato dall'unit\u00e0 geocronologica.\nLe unit\u00e0 cronostratigrafiche sono categorizzate in modo gerarchico e ad ognuna di esse corrisponde un'unit\u00e0 geocronologica.\nL'unit\u00e0 cronostratigrafica di base (dalla quale si parte per definire tutte le altre) \u00e8 il Piano.\nLe unit\u00e0 cronostratigrafiche vengono definite allo scopo di associare la stratigrafia di una zona al tempo geologico in cui essa si \u00e8 formata, in maniera da ricostruire una Scala Cronostratigrafica Standard da utilizzare a livello globale per le correlazioni tra rocce di localit\u00e0 diverse.\nAltre importanti suddivisioni stratigrafiche sono le unit\u00e0 litostratigrafiche, le unit\u00e0 biostratigrafiche e le unit\u00e0 magnetostratigrafiche.\nPi\u00f9 in generale si parla di \"formazioni o unit\u00e0 stratigrafiche\" (o anche unit\u00e0 rocciose o geologiche) quando si vuole indicare in maniera generale un complesso di rocce e di terreni distinti lateralmente e verticalmente dagli adiacenti per una o pi\u00f9 caratteristiche di ordine geologico o paleontologico. In questo caso, rispetto alle unit\u00e0 cronostratigrafiche, interessa pi\u00f9 la formazione geologica in s\u00e9 rispetto al periodo di tempo in cui essa si \u00e8 formata."}
{"id": "87966", "revid": "1337338", "url": "https://it.wikipedia.org/wiki?curid=87966", "title": "Arpa", "text": "L'arpa (dal latino tardo \"harpa\", di origine germanica) \u00e8 uno strumento musicale a pizzico.\nEsistono vari tipi di arpe. Per quello che riguarda la musica popolare e tradizionale, molte culture e geografie hanno tra i propri strumenti qualche variante di arpa: si ha cos\u00ec l'arpa celtica, le varie arpe africane, indiane, ed altre ancora.\nIn ambito occidentale, il termine \"arpa\" non altrimenti specificato si riferisce quasi sempre all'arpa da concerto a pedali, della quale esistono varianti acustiche ed elettriche.\nL'arpa da concerto a pedali \u00e8 dotata di 47 corde tese tra la cassa di risonanza o cassa armonica e una mensola detta \"modiglione\", con un'estensione di 6 ottave e mezzo e intonata in do bemolle maggiore. I suoni estranei a questa tonalit\u00e0 si possono ottenere agendo su 7 pedali a doppia tacca; ogni corda \u00e8 in grado di produrre tre note diverse ed \u00e8 possibile costruire una scala cromatica.\nLe corde pi\u00f9 corte, quindi pi\u00f9 vicine alla cassa di risonanza, producono suoni acuti, mentre nelle corde pi\u00f9 lunghe il suono \u00e8 pi\u00f9 grave.\nUna moderna arpa da concerto \u00e8 costituita da circa 1415 pezzi, di cui alcuni in legno.\nLa storia.\nL'arpa ha un'origine antichissima: deriva dal cosiddetto arco, primi ad avere in uso l'arpa furono i Sumeri nel III millennio a.C. Le raffigurazioni sui monumenti risalenti all'Antico Regno, descrivono strumenti di media grandezza, alti circa un metro, forniti di sei o otto corde, formati grazie ad un fusto di legno arcuato, aventi l'estremit\u00e0 inferiore a forma di losanga, parzialmente concava e convessa; il suonatore appare accosciato o inginocchiato. Nelle epoche successive, ad esempio nel Medio Regno, lo strumento assume dimensioni pi\u00f9 grandi ed il suonatore viene raffigurato in piedi, la cassa sonora appare pi\u00f9 ampia ed anche il numero di corde sale fino a venti.\nDue arpe a tredici corde sono state trovate nella tomba di Ramses III (KV11) a Luxor, dove sono anche state rinvenute le raffigurazioni di due arpisti che suonano due strumenti di grandi dimensioni a forma di arco; per questo motivo questa sepoltura \u00e8 nota anche come \"Tomba degli arpisti\"\nSe ne conserva un esemplare che \u00e8 stato datato circa al 2700 a.C. ritrovato a Ur (nell'odierno Iraq) da sir Leonard Woolley. L'arpa di cui parliamo era curvilinea e viene ancora costruita in Africa.\nPresso gli Egizi e gli Assiri venivano costruite arpe di varia foggia ed aventi un numero tra loro differente di corde (sembra che se ne avessero fino a 22).L'uso dell'arpa era anche conosciuto dal popolo ebraico mentre fu disdegnato dai Greci e dai Romani a tutto vantaggio della lira e della cetra.\nL'arpa . Dal IX secolo al XIV secolo l'arpa in Irlanda fu usata dai cantori girovaghi.L'arpa divenne molto comune nel XIV secolo come accompagnamento per i canti o le danze.\nQuesto strumento ha subito notevoli modifiche nell'arco dei secoli.Michael Praetorius, nel 1619 descriveva i tre tipi di archi diffusi al suo tempo: l'arpa comune, di 24 corde diatoniche, avente un'estensione da fa a la; l'arpa irlandese, di 43 corde, da do a mi; e l'arpa doppia, cromatica, di cinque ottave (\"do\" - \"do\").A partire dall'inizio del XVII secolo fu utilizzata per la realizzazione del basso continuo, in particolare nell'accompagnamento del canto, e fu quindi inserita immediatamente nel gruppo strumentale utilizzato nelle prime opere; nel 1607, Monteverdi le dedic\u00f2 un ruolo solistico nell'Orfeo, dove simboleggia la lira suonata da Orfeo. Proprio in questo secolo furono effettuati vari tentativi per estendere le possibilit\u00e0 esecutive dell'arpa. Dapprima fu fatto il tentativo di ridurre le arpe a due tipi di accordature; Solamente nel 1720, il costruttore bavarese Hochbrucker inser\u00ec i pedali, prima quattro e poi sette, azionanti una serie di leve collegate ai piroli delle corde; alla pressione del pedale corrispondeva una maggiore tensione della corda, equivalente al rialzo di un semitono.\nCon l'aggiunta di varie modifiche tecniche l'arpa conquist\u00f2 secoli e paesi. La scuola d'arpa fu particolarmente brillante nella seconda met\u00e0 del XVIII secolo in Francia, dove furono fabbricate arpe decorate in modo sfarzoso, alcune delle quali sono ancora conservate presso il Museo del Conservatorio di Parigi, il Museo della Scienza e della Tecnica di Monaco, il Museo dell'arpa Victor Salvi di Piasco (CN). Furono due liutai parigini, i Cousineau, nel 1760, a perfezionare il meccanismo dei pedali, applicando il sistema a uncinetto, che si rivel\u00f2 molto pi\u00f9 pratico dei precedenti e che si basava sull'azione del pedale su un tirante che - tramite una serie di leve - esercitava un'azione di attrazione sugli uncinetti e grazie a questi ultimi la corda veniva trascinata sui capotasti supplementari.\nNel Regno di Napoli, Giuseppe Antonini riport\u00f2 la testimonianza di un visitatore che, intorno al 1745, narr\u00f2 la presenza di suonatori dello strumento a Viggiano, in provincia di Potenza. Il viggianese Vincenzo Bellizia, considerato dal contemporaneo Francesco De Bourcard come \u00abvalentissimo costruttore d'arpe\u00bb, fu uno dei primi artigiani a produrre arpe meccaniche nel reame partenopeo e, per i suoi meriti musicali, fu premiato dal Real Istituto di Incoraggiamento con una medaglia d'argento.\nNicolas Bochsa (1789-1856) fu uno dei pi\u00f9 grandi arpisti del XIX secolo cos\u00ec come il suo allievo Elias Parish Alvars.\nNel 1811 nacque a Londra l'arpa a doppio movimento, che consent\u00ec l'esecuzione in tutte le tonalit\u00e0 grazie alla possibilit\u00e0 di innalzare la corda di due semitoni; questa tecnologia \u00e8 tuttora in uso a brevetto del francese S\u00e9bastien \u00c9rard, che nel 1786 aveva gi\u00e0 realizzato l'arpa a sistema unico. L'arpa moderna fu poi perfezionata nel corso del medesimo secolo.\n\u00c8 proprio in Francia che si pu\u00f2 annoverare una grande diffusione di composizioni per arpa, tra le quali le \"Danses pour harpe chromatique et orchestre d'instruments \u00e0 cordes\" e la Sonata per flauto, viola e arpa di Claude Debussy, \"Introduzione e allegro\" di Maurice Ravel, \"Impromptu\", \"Une chatelaine en sa tour\" di Gabriel Faur\u00e9; il \"Petit livre de harpe de Madame Tardieu\" e il \"Concertino per arpa\" di Germaine Tailleferre.\nGi\u00e0 nei primi decenni del Novecento l'arpa, grazie all'opera di numerosi arpisti, tra i quali spiccano nomi come quello di Casper Reardon (allievo di Carlos Salzedo), quello di Alice Coltrane (moglie del sassofonista John Coltrane) o quello di Dorothy Ashby, ha iniziato ad essere impiegata anche in contesti musicali prettamente Jazzistici. Infatti, ancora oggi, per mano di musicisti contemporanei come Park Stickney, Edmar Castaneda o Marcella Carboni, l'arpa continua a prestare al Jazz la propria originale sonorit\u00e0, grazie anche alla valorizzazione di particolari effetti tecnici ed esecutivi, come ad esempio la propensione ad enfatizzare il passaggio tra due semitoni con la sola azione del pedale senza dover tornare cos\u00ec a pizzicare la seconda nota, o come l'utilizzo percussionistico della tavola armonica.\nMuseo dell'arpa.\nA Piasco, piccolo comune in provincia di Cuneo, esiste il Museo dell'arpa."}
{"id": "87974", "revid": "287204", "url": "https://it.wikipedia.org/wiki?curid=87974", "title": "Ellanico di Lesbo", "text": "Biografia.\nEllanico, figlio di Scamone, nacque a Mitilene, nell'isola di Lesbo. Dal lessico \"Suda\" \u00e8 ritenuto contemporaneo di Euripide e Sofocle, quindi vissuto, grosso modo, tra il 480 e il 406 a.C. Si stabil\u00ec ad Atene, divenendone un importante cittadino, e rimanendovi fino alla morte, morendo, poi, a Perperene, un luogo dell'Eolide.\nLe sue opere, o quantomeno la storia di Atene, vennero pubblicate all'epoca di Tucidide, che ebbe, infatti, a servirsene e criticarne l'impostazione cronologica. Si presume, altres\u00ec, che l\"Atthis\" fosse scritta dopo il 407, ma prima di questa sezione dell'opera tucididea.\nOpere.\nLa variet\u00e0 dei titoli citati per Ellanico \u00e8 riconducibile essenzialmente alla storia genealogica, con opere come \"Asopide\", \"Atlantide\", \"Foronide\", \"Deucalionea\", \"Le denominazioni delle stirpi\" (\u1f72\u03b8\u03bd\u1ff6\u03bd \u1f40\u03bd\u03bf\u03bc\u03b1\u03c3\u03af\u03b1\u03b9), Storia delle regioni greche (\"Aiolik\u00e0\", \"Thessalik\u00e0\", \"Lesbiak\u00e0\", \"Argolik\u00e0\", \"Boiotik\u00e0\"), \"Atthis\" (\u1f08\u03c4\u03b8\u03af\u03c2) - storia dell'Attica in due libri. Alle genealogie mitiche e asiatiche riconducono opere come \"I fatti di Troia\", \"La fondazione di Chio\" (\u03a7\u03af\u03bf\u03c5 \u03ba\u03c4\u03af\u03c3\u03b9\u03c2), \u0392\u03b1\u03c1\u03b2\u03b1\u03c1\u03b9\u03ba\u1f70 \u03bd\u03cc\u03bc\u03b9\u03bc\u03b1 (\"Barbarik\u00e0 n\u00f2mima\", sui costumi delle stirpi non greche, comprendente \"Kypriak\u00e0\", \"Lydiak\u00e0\", \"Persik\u00e0\", \"Skythik\u00e0\", \"Aigyptiak\u00e0\".\nIl logografo lesbio, che scrisse in dialetto ionico diversamente dal contemporaneo Erodoto il quale intese documentare con l'esperienza diretta i fatti narrati, si limit\u00f2 a sviluppare le origini mitiche delle vicende descritte: cos\u00ec, nell\"Asopide\", trattava del mito di Asopo, nei due libri della \"Foronide\" si occupava dell'eroe Foroneo, considerato il capostipite degli abitanti del Peloponneso e nei due libri de \"I fatti di Troia\" trattava della leggenda della fondazione della citt\u00e0 fino al viaggio di Enea in Italia.\nUn elenco di genealogie erano sostanzialmente la \"Fondazione di Chio\" e \"Le denominazioni delle stirpi\". \"Le sacerdotesse di Hera\" (\u1f39\u03ad\u03c1\u03b5\u03b9\u03b1\u03b9 \u03c4\u1fc6\u03c2 \u1f2d\u03c1\u03b1\u03c2) erano una lista, compilata secondo un presunto ordine cronologico, delle sacerdotesse della dea Hera; opera di cronologia \u00e8 anche quella dal titolo \"Vincitori delle Carnee\" (\u039a\u03b1\u03c1\u03bd\u03b5\u03b9\u03bf\u03bd\u1fd6\u03ba\u03b1\u03b9)."}
{"id": "87978", "revid": "603019", "url": "https://it.wikipedia.org/wiki?curid=87978", "title": "Punt", "text": ""}
{"id": "87981", "revid": "1226", "url": "https://it.wikipedia.org/wiki?curid=87981", "title": "Angkor Vat", "text": ""}
{"id": "87984", "revid": "125828078", "url": "https://it.wikipedia.org/wiki?curid=87984", "title": "Uganda", "text": "LUganda, ufficialmente Repubblica dell'Uganda, \u00e8 uno Stato dell'Africa Orientale, con capitale Kampala. Confina a nord con il Sudan del Sud, a est con il Kenya, a sud con la Tanzania e il Ruanda e a ovest con la Repubblica Democratica del Congo; non ha sbocchi al mare. La parte meridionale del territorio comprende una parte sostanziosa del Lago Vittoria che, per il resto, appartiene a Kenya e Tanzania.\nL'Uganda \u00e8 una repubblica con un sistema politico non partitico; attualmente il capo di Stato \u00e8 Yoweri Museveni e il capo del governo \u00e8 Robinah Nabbanja. Le lingue ufficiali sono l'inglese e lo swahili, mentre il costume tradizionale \u00e8 il kanzu. Il suo nome deriva dall'antico regno Buganda, che comprendeva la sezione meridionale del paese, in cui \u00e8 inclusa la capitale Kampala.\nStoria.\nStoria pre-coloniale.\nLa pi\u00f9 antica etnia insediata sul territorio dell'attuale Uganda \u00e8 quella Twa (un popolo di pigmei); circa anni fa nell'area si insediarono popolazioni di Bantu che scacciarono i Twa ma furono a loro volta incalzati da etnie nilotiche provenienti da settentrione e costituite da popolazioni nomadi di allevatori. I conflitti fra le due etnie confinanti proseguirono per molto tempo.\nA partire dal XV secolo e prevalentemente nell'area meridionale, si formarono dei regni autonomi, il pi\u00f9 noto dei quali \u00e8 quello di Buganda; gli altri regni erano quelli di Ankole, Bunyoro e Toro. Le popolazioni nilotiche insediate a settentrione si organizzarono invece in entit\u00e0 di dimensioni inferiori.\nNel XIX secolo gli arabi, attratti dal commercio di avorio e schiavi, formarono una fitta rete di avamposti commerciali sia nell'area dell'Africa orientale sia in quella dei Grandi Laghi; di conseguenza in alcune regioni prese piede la religione islamica mentre in altre rimasero prevalenti le religioni originarie.\nEpoca coloniale.\nIntorno al 1860 gli esploratori britannici John Hanning Speke e James Augustus Grant scoprirono le sorgenti del Nilo; nello stesso periodo inizi\u00f2 la colonizzazione europea dell'Africa orientale. I primi ad insediarsi nella regione furono i missionari protestanti nel 1877, seguiti dai cattolici nel 1879, che in tempi molto brevi riuscirono a convertire diversi gruppi di popolazione. L'Uganda, nel 1888, fu posta sotto il controllo della Compagnia britannica dell'Africa Orientale e nel 1894 divenne un protettorato britannico. Lo rimase fino al 1962, anno dell'indipendenza. In epoca coloniale nella parte meridionale del paese venivano coltivati cotone e caff\u00e8; per trasportare le merci venne costruita la ferrovia dell'Uganda che congiungeva Mombasa a Kampala transitando da Nairobi.\nDurante questo periodo furono poste le basi per la grande divisione del paese, tra le zone a nord e al sud del fiume Nilo. Mentre nella zona meridionale furono favorite le coltivazioni (cotone, cacao, gomma, caff\u00e8), le popolazioni settentrionali (acholi e langi) furono perlopi\u00f9 assorbite nell'esercito.\nGli inizi dell'indipendenza.\nNegli anni cinquanta inizi\u00f2 un processo di democratizzazione del paese, nacquero i partiti politici e il congresso. Il 9 ottobre 1962 il paese divenne indipendente.\nAl momento dell'indipendenza nel 1962 la costituzione prevedeva un sistema semi-federale, che concedeva sufficiente spazio alle \u00e9lite politiche tradizionali. Il delicato equilibrio tra il re del Buganda, primo Presidente del paese, e il suo primo ministro Milton Obote, un lango del nord, dur\u00f2 poco e gi\u00e0 nel 1966 Obote prese d'assalto con l'esercito il palazzo presidenziale.\nIdi Amin Dada.\nIdi Amin, capo di stato maggiore dell'esercito di Obote, originario della regione del West Nile, dopo aver assicurato la sua posizione all'interno delle forze armate, le utilizz\u00f2 per destituire, nel 1971, Obote stesso. Amin govern\u00f2 con l'esercito per il decennio seguente. Il dittatore temeva il predominio degli acholi e dei langi nell'esercito e ne inizi\u00f2 la persecuzione, con uccisioni in massa. Espulse inoltre dal paese la numerosa popolazione asiatica, e nazionalizz\u00f2 piantagioni e altre attivit\u00e0 commerciali britanniche. In questo periodo crebbe anche la tensione fra l'Uganda e la Tanzania (che aveva accolto Obote e altri profughi ugandesi), che sfoci\u00f2 alla fine degli anni settanta nella guerra ugandese-tanzaniana.\nI tanzaniani, sostenuti anche dai ribelli dell'UNLA (\"Uganda National Liberation Army\", \"Esercito di liberazione nazionale dell'Uganda\") presero nel 1979 la capitale Kampala e deposero Amin. Dopo alcuni mandati presidenziali di breve durata, nel 1980 torn\u00f2 al potere Milton Obote, e si apr\u00ec una stagione di vendette contro i sostenitori di Amin.\nAll'inizio degli anni 1980 Yoweri Kaguta Museveni cre\u00f2 il NRA (\"National Resistance Army\" o \"Esercito di resistenza nazionale\") con base nella regione di Luweero, a nord di Kampala e inizi\u00f2 la guerriglia, a cui Obote rispose con uccisioni di massa: durante l'\"Operazione Bonanza\" nel 1983 la Croce Rossa denunci\u00f2 l'uccisione di 300.000 persone.\nNel gennaio 1985 Obote fu nuovamente destituito dal generale acholi Tito Okello Lurwa dell'UNLA, che inizialmente acconsent\u00ec a negoziare la pace con il NRA di Museveni. \nI negoziati durarono poco e nel gennaio 1986 il NRA prese Kampala, mentre le forze dell'UNLA si riorganizzarono in Sudan e nel nord del paese come UPDA (\"Uganda People's Democratic Army\" o \"Esercito democratico del popolo dell'Uganda\"). Nel 1987 venne sconfitto anche l'HSM (\"Holy Spirit Mobile Force\" o \"Forza mobile dello Spirito Santo\") di Alice Auma \"Lakwena\", detta \"la strega del nord\", che si diceva messaggera di Dio e affermava di avere poteri sovrannaturali. Dopo la sconfitta ripar\u00f2 in Kenya.\nMusuveni esercit\u00f2 una repressione ferrea nei confronti dell'UPDA e dell'HSM. Il 3 giugno 1988 il comandante dell'NRA, il maggiore Salim Saleh, firm\u00f2 un accordo di pace con i comandanti dell'UPDA, offrendo un'amnistia a tutti i ribelli che avessero accettato la smobilitazione. La maggior parte dei combattenti accett\u00f2 l'amnistia e l'UPDA cess\u00f2 di esistere.\nL'LRA.\nVerso la fine del 1987 Joseph Kony, un presunto cugino di Alice, che ugualmente si dichiarava dotato di poteri soprannaturali, fond\u00f2 il proprio movimento, chiamato inizialmente \"Lord's Salvation Army\" (\"Esercito di salvezza del Signore\"), poi \"United Salvation Christian Army\" (\"Esercito cristiano di salvezza unito\") e infine, dal 1994, LRA o \"Lord's Resistance Army\" (\"Esercito di Resistenza del Signore\"), con l'obiettivo di prendere il potere e governare secondo i dieci comandamenti (introducendo anche alcuni elementi dell'islam).\nGli attacchi dell'LRA, sostenuto dal Sudan, si diressero anche contro le popolazioni civili, specialmente della stessa etnia di Kony, gli Acholi; l'esercito ribelle perse perci\u00f2 rapidamente l'appoggio popolare di cui aveva goduto l'HSM e fu costretto a procedere mediante arruolamenti forzati e rapimento di bambini. Dalle testimonianze di giovani fuggiti dall'LRA si parla di numerose atrocit\u00e0, stupri, uccisioni e mutilazioni compiute verso i bambini sequestrati e verso i villaggi attaccati.\nUltimi anni.\n\u00c8 stata approvata nel 1995 una nuova costituzione, che rinvi\u00f2 al 2001 il passaggio al multipartitismo, che \u00e8 effettivamente avvenuto solo grazie ad una consultazione referendaria nel 2005. Il presidente Yoweri Kaguta Museveni venne rieletto nel 1996 e nel 2001, ma nelle province settentrionali continua la guerriglia dell'LRA, appoggiata dal Sudan. Grazie ai nuovi armamenti l'LRA ha esteso la propria sfera di azione creando gravi problemi umanitari. \nNel 1996 l'Uganda sostenne fortemente Laurent-D\u00e9sir\u00e9 Kabila nella prima guerra del Congo, e fu a favore della destituzione del dittatore Mobutu. \nNegli anni novanta sono stati molti gli scontri con i paesi vicini, anche con il Sudan, che \u00e8 colpevole di supportare i combattenti dell'LRA. Proprio per questo, il paese ha in passato interrotto le relazioni diplomatiche con il suo vicino.\nDal 1998 al 2002 l'Uganda intervenne nella Seconda guerra del Congo, dando appoggio ai gruppi ribelli del paese dove, assieme a Ruanda e Burundi, si scontr\u00f2 contro Kabila stesso. Dopo un'invasione dello Zaire stesso, e dopo essere arrivati alle porte di Kinshasa, l'esercito ugandese, ruandese e burundese sono fermati dall'alleanza di stati in difesa dello Zaire, Sudan, Zimbabwe, Angola, Namibia, e Ciad soprattutto, dando cos\u00ec il nome alla seconda guerra del Congo di Grande guerra africana. Il 6 settembre 2002 viene firmata la pace di Luanda, tra Uganda e RDC, in cui l'Uganda rinunci\u00f2 a tutte le pretese territoriali e militari nel territorio dell'ex colonia belga, senza per\u00f2 essere formalmente sconfitta. La Grande guerra africana si combatt\u00e9 quasi totalmente fuori dal territorio della nazione, che pot\u00e9 pagare di tasca propria i suoi soldati, senza indebitamenti con l'occidente, grazie allo sfruttamento delle miniere e del legname dei territori occupati. Per questo non ne fu particolarmente danneggiata. \nQuesto sottoline\u00f2 l'importanza politica dell'Uganda negli affari dell'africa centrale.\n Nelle elezioni presidenziali del febbraio 2006 Museveni \u00e8 stato confermato per la terza volta nella carica, cosa permessagli in seguito ad una riforma costituzionale del 2005. Queste sono state le prime elezioni aperte a pi\u00f9 partiti, da 26 anni. L'opposizione, guidata da Kizza Besigye (in passato imprigionato e poi scarcerato per ordine di Museveni) non ha ottenuto la vittoria ed ha sollevato numerose proteste per irregolarit\u00e0 nel voto.\nMolti sono stati i progressi in campo economico e del rispetto dei diritti umani dal 1986, ma ancora gravi sono i problemi dell'Uganda, su diversi fronti. L'economia resta in condizioni generalmente precarie e il sistema dei servizi, dall'istruzione alla sanit\u00e0, presenta problematiche di non facile risoluzione. Ormai Museveni \u00e8 in carica da molti anni, e bench\u00e9 non ci siano svolte politiche in vista non mancano i dubbi sul futuro.\nGeografia.\nTerritorio.\nIl territorio dell'Uganda \u00e8 caratterizzato dalla presenza di numerosi laghi, fiumi (il pi\u00f9 importante dei quali \u00e8 il Nilo bianco), foreste equatoriali e savane. Nella parte meridionale \u00e8 attraversato dall'Equatore. La superficie complessiva \u00e8 pari a , dei quali sono acque interne.\nGran parte del paese \u00e8 situato su un altopiano a circa con un clima piuttosto ricco di precipitazioni; solo la parte settentrionale \u00e8 semiarida. Il punto meno elevato del paese \u00e8 in corrispondenza del basso corso del Nilo a circa mentre la vetta pi\u00f9 elevata \u00e8 il Monte Stanley () nella catena del Ruwenzori.\nClima.\nPer la maggior parte dell'anno l'Uganda ha un clima soleggiato con temperatura raramente sopra i 29 gradi. La temperatura media \u00e8 di circa 26 gradi, con un massimo di 18-35 gradi e minimo 8-23 gradi a seconda della parte del Paese. Il clima dell'Uganda \u00e8 ideale, variando dal caldo dei bassopiani al fresco degli altopiani del Kigezi a Sudovest. Le stagioni delle piogge sono tra febbraio- aprile e agosto- ottobre. La stagione secca \u00e8 tra novembre e febbraio e tra giugno e agosto. Ci sono solo 2 stagioni, la stagione secca e la stagione delle piogge. Il regime delle piogge consente due semine e due raccolti per anno in gran parte del Paese, senza bisogno di irrigazione.\nEcosistemi.\nSolo una piccola parte del paese \u00e8 occupato dalla foresta equatoriale, concentrata prevalentemente sulle pendici della catena del Ruwenzori, con piccole aree di foresta intorno ai laghi centrali. Le piante che vi si trovano sono mogani, iroko e altre piante ad alto fusto sotto le quali prolifera un ricchissimo sottobosco.\nDove la foresta \u00e8 stata abbattuta o vi sono stati incendi sono ricresciute specie a crescita rapida, dando vita alla cosiddetta foresta secondaria, un impenetrabile insieme di bamb\u00f9, liane e felci.\nNelle aree meno piovose si \u00e8 sviluppata, intorno ai corsi d'acqua, la foresta a galleria, habitat di ippopotami e coccodrilli ma anche di insetti portatori di malattie come la malaria (zanzare del genere \"Anopheles\"), la malattia del sonno (\"Glossina palpalis\") e la febbre gialla (\"Aedes aegypti\").\nL'istituzione dei primi parchi nazionali in Uganda risale al 1952; il provvedimento trasform\u00f2 il paese in un'ambita meta turistica nell'Africa orientale, ma il turismo sub\u00ec una battuta d'arresto con i conflitti degli anni settanta e ottanta che danneggiarono notevolmente le infrastrutture e compromisero in parte il programma di tutela ambientale.\nNella met\u00e0 degli anni ottanta il sistema delle aree protette \u00e8 stato riorganizzato, sono stati istituiti nuovi parchi nazionali e la gestione delle aree protette \u00e8 passata sotto l'egida del Ministero del Turismo. Le aree protette rappresentano infatti un'importante risorsa economica per il paese.\nAttualmente i parchi nazionali sono i seguenti:\nPopolazione.\nDemografia.\nLa popolazione ugandese, secondo una stima del 2016, ammonta a quasi 35 milioni di abitanti e quasi il 50% di essi ha un'et\u00e0 inferiore ai 15 anni.\nIl paese, analogamente a quasi tutta l'Africa, ha visto una rapida crescita demografica a partire dai primi decenni del secolo scorso, quando il paese contava probabilmente non pi\u00f9 di 2 milioni di abitanti; Le cause di questo aumento sono da ricercarsi nella diminuzione del tasso di mortalit\u00e0, che precedentemente a questi decenni era molto alto a causa delle numerose malattie tropicali e dell'assoluta scarsit\u00e0 di cure mediche. Il primo censimento ufficiale, datato 1948, registr\u00f2 4,9 milioni di abitanti; una stima del 1966 riportava circa 7,7 milioni di abitanti, saliti a circa 14 milioni nel 1983 e a quasi 25 milioni al censimento 2002. Questa elevata crescita naturale della popolazione non si \u00e8 arrestata: nel 2012 il tasso di accrescimento annuo della popolazione \u00e8 risultato pari a circa il 3,3%, uno dei maggiori al mondo, conseguenza di un tasso di natalit\u00e0 ancora elevatissimo (quasi 4,5%) e di un tasso di mortalit\u00e0 relativamente basso, poco superiore all'1%. Queste cifre si traducono in una et\u00e0 mediana della popolazione estremamente bassa, poco sopra i 15 anni.\nLa densit\u00e0 di popolazione sfiora i 150 ab./km\u00b2, anche se il valore effettivo \u00e8 ancora maggiore se si considera l'ampia superficie coperta da acque interne. La distribuzione non \u00e8 tuttavia uniforme, dal momento che le regioni meridionali e centrali, attorno alle coste del lago Vittoria, vedono addensamenti di popolazione molto maggiori a causa delle pi\u00f9 favorevoli condizioni ambientali (climatiche ed edafiche). All'opposto, alcune aree delle regioni settentrionali (in particolare la regione nordorientale) ha densit\u00e0 di popolamento molto minori, essenzialmente a causa dell'aridit\u00e0 climatica e alla povert\u00e0 dei suoli.\nIl tenore di vita della popolazione ugandese \u00e8 basso, come testimoniato sia dai dati economici (il PIL pro capite \u00e8 di ) che dai dati demografici: la mortalit\u00e0 infantile \u00e8 attualmente superiore al 6% e l'aspettativa di vita \u00e8 pari a circa 54 anni; sia l'una che l'altra percentuale hanno fatto comunque registrare miglioramenti negli ultimi anni.\nUrbanesimo.\nIl tasso di popolazione urbana dell'Uganda \u00e8 uno dei pi\u00f9 bassi del mondo (nel 2012 era pari al 14%). L'unica citt\u00e0 di dimensioni rilevanti, e anche l'unica con una popolazione superiore al milione, \u00e8 la capitale Kampala, con una popolazione di circa 1,6 milioni di abitanti, situata nella parte meridionale del territorio sulle sponde settentrionali del lago Vittoria.\nGli altri centri urbani ugandesi hanno una popolazione molto inferiore e un rilievo esclusivamente locale; fra i principali sono Lira ( ab.), situata nella parte centro-settentrionale e capoluogo della subregione dei lango; Gulu ( ab.), il maggiore centro urbano dell'Uganda settentrionale; Jinja ( ab.), importante centro commerciale posto sulle coste del lago Vittoria; Mbale ( ab.), posta a breve distanza dal confine orientale con il Kenya; Kasese ( ab.), posta nella parte sudoccidentale del Paese a breve distanza dal massiccio del Ruwenzori; Soroti ( ab.), nella parte centrale del Paese, capoluogo della subregione di Teso; Entebbe ( ab.), posta a pochi chilometri di distanza dalla capitale Kampala, nota per ospitare l'omonimo aeroporto internazionale. Altri centri urbani di rilievo sono Arua ( ab.), Fort Portal ( ab.) e Tororo ( ab.).\nGruppi etnici.\nL'Uganda \u00e8 posta in una sezione delle alteterre estafricane dove si ha l'incontro di popolazioni di varia origine. L'originario substrato etnico del Paese era rappresentato da sparse popolazioni khoisanidi e pigmoidi, non agricole, alle quali si sono sovrapposte popolazioni di agricoltori e pastori provenienti da nord e da ovest. Nella parte centromeridionale risiedono da vari secoli popolazioni di ceppo bantu, giunte in questa regione provenendo dalle loro terre originarie fra il Camerun e la Nigeria orientale, mentre nella parte centrosettentrionale sono stanziati popoli di origine nilotica e sudanese.\nLa principale popolazione bantu dell'Uganda \u00e8 rappresentata dai \"ganda\", o \"baganda\" (nelle lingue bantu di questa zona il prefisso \"ba\" indica una popolazione), stanziati lungo le sponde settentrionali del lago Vittoria, eredi di uno dei regni pi\u00f9 potenti della zona (\"Buganda\") e che ancora oggi costituiscono il gruppo etnico maggioritario (circa il 17% del totale) e pi\u00f9 potente dell'Uganda a livello politico. Le altre popolazioni bantu ugandesi sono i nyankole, o \"banyankole\" (9,5%), i soga (\"basoga\", 8,4%), i kiga (\"bakiga\", 7%), i gisu (4,6%), i nyoro (3%), i rwanda (stanziati per l'assoluta maggioranza nell'omonimo Stato) e i toro. In totale, i bantu costituiscono pi\u00f9 della met\u00e0 degli abitanti.\nFra le popolazioni sudanesi e nilotiche, che occupano la parte settentrionale, le pi\u00f9 rilevanti dal punto demografico e politico sono i lango (6% circa della popolazione), gli acholi (5%), i teso (6%) e i karamojong. Altri gruppi minori sono i lendu, gli alur, i jopodola, i madi, i lugbara e gli Ik (4%).\nTra i non africani, i pi\u00f9 numerosi sono gli asiatici, seguiti da piccole minoranze europee ed arabe, il cui numero si \u00e8 tuttavia ridotto negli ultimi anni.\nLingue.\nIn Uganda vengono parlate circa 40 lingue, per la maggior parte appartenenti a due distinte famiglie linguistiche indigene africane: nel centro-sud sono diffuse lingue bantu (famiglia Niger-Congo), caratteristica questa che accomuna l'Uganda al resto dell'Africa centro-meridionale, mentre nel nord del Paese sono diffuse parlate nilo-sahariane (lingue nilotiche e sudanesi).\nA questa situazione di estrema frammentazione linguistica, comune del resto a quasi tutti gli Stati dell'Africa subsahariana, si \u00e8 cercato di porre rimedio tramite l'adozione di due lingue ufficiali, l'inglese e lo swahili. L'inglese \u00e8 rimasto la lingua ufficiale anche dopo l'indipendenza, sebbene sia parlato fluentemente solo da una limitata parte della popolazione. Lo swahili \u00e8 stato invece dichiarato lingua ufficiale nel 2005, dopo che, in precedenza, aveva gi\u00e0 ricevuto questo \"status\" da Idi Amin; il suo utilizzo \u00e8 abbastanza comune nelle attivit\u00e0 commerciali.\nFra le varie altre lingue diffuse in Uganda, la maggiore \u00e8 il luganda (o \"ganda\"), una lingua bantu, oggi di uso comune (anche nell'istruzione) per pi\u00f9 di quattro milioni di persone (stanziate nella parte meridionale del paese, nella regione di Buganda e a Kampala) e che costituisce, di fatto, una lingua nazionale. Altre lingue bantu di rilievo regionale sono il soga (2 milioni di parlanti), il chiga (o \"kiga\", 1,6 milioni), il masaaba (1,1 milioni) e il nyankore (2,3 milioni). Fra le lingue nilo-sahariane, parlate nel centro-nord, le pi\u00f9 rilevanti per numero di locutori madrelingua sono l'acholi (1,2 milioni di parlanti), il lango (1,5 milioni) e il teso (1,6 milioni).\nReligioni.\nCome per tanti altri aspetti, anche per la religione l'Uganda \u00e8 un paese molto vario.\nCirca l'85% della popolazione \u00e8 cristiana; fra questi i due gruppi pi\u00f9 numerosi sono i cattolici (45%) e gli anglicani (35%). Il 12% degli ugandesi sono musulmani sunniti. Il 2% della popolazione professa religioni tradizionali africane, mentre le \"altre confessioni non cristiane\", che assommano allo 0,7%, comprendono soprattutto induisti.\nNella capitale Kampala si trova una delle otto case di culto della religione bahai presenti nel mondo, la cui costruzione cominci\u00f2 nel 1958; proprio la fede bahai \u00e8 presente qui pi\u00f9 che in qualsiasi altro Stato africano.\nVi \u00e8 inoltre una piccola comunit\u00e0 di religione ebraica, gli Abayudaya presso Mbale composta da circa 500 persone.\nSecondo il censimento 2002 la suddivisione della popolazione per religione \u00e8 la seguente:\nOrdinamento dello stato.\nSuddivisione amministrativa.\nL'Uganda si suddivide in 4 regioni, a loro volta suddivise in distretti, pari complessivamente a 111. I distretti si articolano in 146 contee e 13 municipalit\u00e0; le contee, infine, si suddividono in subcontee e queste in parrocchie e villaggi.\nUn'ulteriore suddivisione \u00e8 poi quella delle cosiddette \"monarchie subnazionali\", prive di funzioni amministrative e dotate di una valenza puramente storico-culturale; esse si presentano come prosecuzione dei regni che, prima della colonizzazione del Paese, insistevano sul territorio ugandese. Tali monarchie, definitivamente abolite nel 1966 da parte del Presidente ugandese Milton Obote, sono state restaurate nel 1993 dal Presidente Yoweri Museveni: si tratta dei tradizionali regni di Buganda, Bunyoro, Busoga e di Toro, ai quali si \u00e8 aggiunto il regno di Rwenzururu, costituitosi nel 1963 in seguito alle spinte autonomistiche della regione. Per converso, non \u00e8 stato ricostituito il regno di Ankole.\nIstituzioni.\nIstruzione.\nDopo l'indipendenza l'Uganda ha mantenuto un sistema scolastico basato sulle caratteristiche di quello vigente in epoca coloniale. \nL'educazione primaria (\"Primary School\") dura 7 anni e inizia intorno ai 6/7 anni, segue un ciclo di quattro anni (\"Secondary School\") e due anni di scuola superiore prima di accedere, eventualmente, all'universit\u00e0 o ad altre istituzioni simili.\nDal 1997 \u00e8 garantita la formazione gratuita (ciclo primario) per 4 bambini per nucleo famigliare (la media \u00e8 di 8 figli per famiglia). Ci\u00f2 ha provocato un drastico aumento della frequenza scolastica, tuttavia, soprattutto nelle aree rurali, sono ancora molti i bambini che non accedono alle scuole per mancanza di strutture nei luoghi di residenza oppure per mancanza di risorse economiche da parte delle famiglie. Una volta completato il ciclo primario \u00e8 possibile proseguire con il ciclo secondario oppure frequentare dei corsi triennali in scuole professionali. Solo il 40% circa degli studenti accede al ciclo secondario.\nSia il ciclo secondario che l'universit\u00e0 sono a pagamento; il 95% circa degli studenti universitari frequenta la Makerere University, l'unica finanziata dal governo, i rimanenti nelle altre 5 universit\u00e0 del paese.\nNella citt\u00e0 di Aboke ha sede la famosa Saint Mary College School\nSanit\u00e0.\nAids.\nL'Uganda \u00e8 stato indicato come raro caso di successo nella lotta al virus dell'HIV del continente africano. Una variet\u00e0 di approcci contro l'Aids sono stati messi in atto dal governo: educazione alla monogamia, astinenza sessuale, promozione dell'uso del preservativo.\nAlla fine degli anni ottanta oltre il 30% dei cittadini ugandesi aveva contratto il virus dell'HIV. Secondo le fonti governative la percentuale sarebbe scesa al 10% verso la fine degli anni novanta, e avrebbe raggiunto un insperato 4,1% nel dicembre 2003. Dal 1986 l'allora presidente Yoweri Katuga Musevini aveva iniziato la sua campagna: \"evitare l'Aids \u00e8 un dovere patriottico\". La sigla \"Abc\" ne riassumeva le intenzioni: (a) Astinenza, (b) fedelt\u00e0, e (c) preservativo.\nDurante i primi anni dell'ABC l'uso dei preservativi non era uno degli elementi principali della campagna per la lotta contro l'AIDS. Il presidente Museveni disse: \"Ci dicono che tra noi e la distruzione del nostro continente c'\u00e8 solamente un sottile strato di gomma...i preservativi non possono diventare il mezzo principale per fermare il corso dell'AIDS.\" Aggiunse che i profilattici dovrebbero essere usati \"se non si \u00e8 in grado di gestire la A e la B... come un'ultima risorsa.\"\nEbola.\nUn gran numero di casi di Ebola \u00e8 stato rilevato in Uganda. In particolare il St. Mary Lacor Hospital di Gulu \u00e8 stato protagonista di lotte ripetute contro il virus, quasi sempre con successo, riuscendo a limitarne la diffusione altrove. Un'epidemia, verificatasi nei mesi di settembre e ottobre del 2007, concentratasi nel distretto di Gulu risulta essere debellata. L'ultimo caso registrato di Ebola \u00e8 stato comunicato ufficialmente dal Ministero della Salute ugandese il 28 luglio 2012.\nPolitica.\nPolitica interna.\nIl Presidente dell'Uganda, (posizione attualmente ricoperta da Yoweri Museveni) \u00e8 sia il capo dello Stato che il capo del governo. Al presidente spetta la nomina del Primo ministro che affianca il presidente nell'attivit\u00e0 politica. L'attuale primo ministro \u00e8 Ruhakana Rugunda. La Costituzione dell'Uganda risale all' 8 ottobre 1995.\nIl parlamento \u00e8 costituito dall'Assemblea nazionale (\"National Assembly\") composta da 303 parlamentari, 86 dei quali sono nominati da vari gruppi di interesse che includono associazioni femminili e l'esercito. I rimanenti parlamentari sono eletti tramite elezioni e restano in carica cinque anni.\nNel 1986, in un tentativo di ridurre la conflittualit\u00e0 e le violenze fra le diverse fazioni, furono introdotte restrizioni all'attivit\u00e0 dei partiti politici; Museveni introdusse un sistema democratico non fondato sui partiti che, pur continuando ad esistere, non potevano pi\u00f9 partecipare alle campagne elettorali n\u00e9 presentare direttamente dei candidati. Un referendum costituzionale del 2005 ha modificato questa situazione.\nIl Paese fa parte dal 1986 dell'Autorit\u00e0 intergovernativa per lo sviluppo, organizzazione politico-commerciale formata dai paesi del Corno d'Africa.\nLe elezioni presidenziali del 2016 videro tra i candidati Kizza Besigye. Vincitore delle elezioni fu dichiarato Museveni, per il suo quinto mandato.\nDiritti umani.\nNonostante i significativi passi avanti compiuti in materia di rispetto dei diritti umani l'Uganda resta uno dei paesi con diversi punti di attenzione per gli organismi che si occupano di questioni umanitarie essenzialmente derivanti dal conflitto nel settentrione del paese dove, secondo fonti ONU, oltre minori sono stati strappati dalle loro famiglie ed arruolati a forza o ridotti in schiavit\u00f9 dall'inizio della guerra.\nOltre sarebbero invece i \"night commuters\", pendolari nella notte, che approfittano dell'oscurit\u00e0 per allontanarsi dalle zone di conflitto, per evitare anche di essere sequestrati.\nI conflitti hanno inoltre provocato circa di profughi con l'insorgere di situazioni di emergenza sanitaria (epidemie di colera e scarsit\u00e0 di acqua).\nI dati sono confermati dall'Unicef: malaria, infezioni respiratorie e diarrea rimangono la principale causa di morte per bambini con meno di 5 anni. bambini all'anno continuano a contrarre l'HIV dalle proprie madri. Quasi la met\u00e0 dei due milioni di orfani dell'Uganda sono stati causati dall'Aids. Secondo l'Associazione per i popoli minacciati, solo nel 2005 sarebbero stati i bambini morti in Uganda a causa della guerra civile e delle malattie. Anche la situazione interna desta a volte critiche: ad esempio l'arresto di Kizza Besigye, capo dell'opposizione, ha subito una dura condanna.\nDal punto di vista dell'istruzione media, qualche passo avanti \u00e8 stato fatto: nel 1999 si \u00e8 arrivati a 6 milioni di bambini iscritti alla scuola primaria, rispetto ai soli 2 milioni che furono registrati nel 1986. Un'impennata arriv\u00f2 infatti nel 1997 quando la scuola pubblica fu messa a disposizione gratuitamente per quattro figli per famiglia. Ma va segnalato che oggi solamente il 40% degli alunni continua gli studi al termine dei sette anni di scuola primaria.\nIl 25 settembre del 2009, \u00e8 stata proposta una legge che inasprisce la pena per l'omosessualit\u00e0, gi\u00e0 prevista come reato, punendola con l'ergastolo o, in casi aggravati, con la pena di morte.\nEconomia.\nSettore primario.\nL'agricoltura \u00e8 il settore pi\u00f9 importante dell'economia, ed occupa circa l'80% della forza lavoro, con il caff\u00e8 come principale voce di vendita all'ingrosso. Altre colture importanti sono quelle di mais, sorgo e patate.\nL'allevamento ha una voce molto importante nell'economia, e il patrimonio zootecnico nazionale \u00e8 vario e vasto, anche considerata la diffusione delle pratiche pastorizie presso molte delle popolazioni autoctone.\nAcqua.\nSecondo un rapporto pubblicato nel 2003 del Dipartimento internazionale per lo sviluppo (DFID), nel giugno 2002 solo il 55% della popolazione delle aree rurali dell'Uganda aveva accesso a fonti d'acqua sicura; questa percentuale poteva raggiungere anche il 25% in alcuni distretti. Questa statistica pone gli ugandesi fra le popolazioni meno servite al mondo. Inoltre si stima che oltre il 30% dei sistemi di approvvigionamento dell'acqua nelle zone rurali fosse nel 2002 non funzionante.\nLa strategia del governo per il rifornimento idrico delle aree rurali in passato faceva molto affidamento sulle ONG internazionali o sui progetti bilaterali per l'acqua. I progetti venivano avviati direttamente da singoli individui od organizzazioni. L'influenza e il coinvolgimento del governo rimasero a lungo limitati. Nel 97 il ministero avvi\u00f2 per\u00f2 la riforma del settore; nel 2000 vennero pubblicati i dati relativi alla copertura idrica del territorio, e le stime di necessit\u00e0 di ogni distretto. Si individuarono i primi obiettivi da raggiungere.\nNel 2001 il Governo dell'Uganda e i suoi partner di sviluppo firmarono una dichiarazione congiunta per la gestione del comparto.\nIn Uganda oggi ci sono circa una ventina di imprese private che competono per ricevere i contratti per la realizzazione di impianti per l'estrazione dell'acqua; alcune di queste sono state formate da ONG internazionali che altrimenti non avrebbero potuto operare, ed un esempio di questo \u00e8 costituito dalla Multidev Company, nata dalla Busoga Trust.\nI contratti che vengono sottoscritti dalle aziende con il governo vengono stesi ora a livello di distretti, e riguardano generalmente dai 5 ai 20 pozzi di scavo congiuntamente. Un'azienda cui vengono affidati gli scavi per la realizzazione di pompe d'acqua manuali \u00e8 ad esempio l'Ugandrill Limited.\nIndustria.\nLe principali industrie sono quelle leggere, impiegate nei settori alimentare e tessile, e sono spesso collegate all'agricoltura; altra produzione importante \u00e8 quella del cemento, ma fondamentale. Il settore secondario si concentra a Tororo, Kampala e Jinja. L'industria si \u00e8 ben sviluppata in seguito al programma di riforme degli anni di pacificazione e stabilit\u00e0 interne: nel 2006 la produzione industriale \u00e8 cresciuta del 5,2%, ma \u00e8 da risolvere il problema della carenza di addetti, che impedisce all'industria uno sviluppo pi\u00f9 veloce.\nLa pesca \u00e8 un settore moderatamente sviluppato, ed \u00e8 praticata specialmente nei pressi del lago Vittoria.\nLe risorse minerarie presenti nel territorio ugandese non sono molte; le maggiori sono tungsteno e stagno, concentrate nel Sud-Ovest. La produzione energetica \u00e8 quasi interamente idroelettrica, e si basa su una centrale collegata alla diga di Owen Falls.\nNella zona del lago Alberto sono stati scoperti ingenti quantit\u00e0 di petrolio. Attualmente \u00e8 stata calcolata la presenza di 700 milioni di barili, mentre le stime parlano di un potenziale di 1,5 miliardi di barili da estrarre.\nServizi.\nIl terziario, nonostante possa contare anch'esso su un numero limitato di addetti, concorre per quasi il 50% alla formazione del prodotto interno lordo.\nCommercio estero.\nIl commercio estero soffre di un pesante passivo, poich\u00e9 le esportazioni, che si basano soprattutto sul caff\u00e8, sono inferiori non di poco alle importazioni. Le relazioni commerciali maggiori vengono intrattenute con il Kenya, che contribuisce per primo sia alle esportazioni che alle importazioni. Le vie di comunicazione hanno bisogno di essere ampliate e migliorate, e risultano complessivamente carenti, anche se sono state ricostruite degnamente dopo le distruzioni dei conflitti interni.\nDal 1986 il governo, con il sostegno di paesi stranieri e di agenzie internazionali, ha iniziato a lavorare al recupero di un'economia decimata dal regime dell'ex presidente Idi Amin e dalle guerre civili che ne sono seguite. Sono state avviate misure di recupero, come una riforma della valuta, l'aumento dei prezzi al produttore sulle esportazioni, l'aumento del prezzo dei prodotti legati al petrolio, e il miglioramento dei salari nei servizi pubblici. La svolta politica punta principalmente al controllo dell'inflazione, all'aumento delle produzioni, e ad un miglioramento di bilancio. Nel 2000 l'Uganda \u00e8 entrata a far parte del programma Heavily Indebted Poor Countries (HIPC) per una riduzione del debito pari a 1,3 miliardi di dollari.\nFra il 1990 e il 2001, l'economia ugandese ha potuto vantare buone prestazioni basate su continui investimenti nelle infrastrutture, sull'aumento degli incentivi per la produzione e le esportazioni, sulla riduzione dell'inflazione, sul miglioramento graduale della sicurezza interna, e sul ritorno di imprese esiliate. Il continuo coinvolgimento dell'Uganda nella guerra nella Repubblica Democratica del Congo, la corruzione interna al governo, ed il declino nella determinazione del governo nelle riforme pongono per\u00f2 una seria ipoteca sul futuro della nazione, che pur a livello africano regionale si impone, ancora oggi, 20 anni dopo la grande guerra africana, l'Uganda ha un importante presenza nell'estrazione e nello smercio di coltan dalla regione congolese del Kiva. Se dunque sono stati fatti seri progressi, la strada da percorrere per una risoluzione dei pi\u00f9 gravi problemi dell'Uganda \u00e8 comunque ancora lunga.\nLa crescita attorno al 2001-2002 rimase solida a dispetto del calo continuo del prezzo del caff\u00e8, il principale prodotto di esportazione dell'Uganda. Nel 2006 il PIL \u00e8 cresciuto del 5,3%, e quindi nella media africana, ma fa registrare un miglioramento rispetto al 4% del 2005. Una parte non trascurabile della popolazione vive sotto la soglia di povert\u00e0, secondo le ultime stime del 2001 si tratterebbe del 35% degli abitanti. Come gi\u00e0 accennato prima si \u00e8 lavorato molto per la riduzione dell'inflazione, che \u00e8 passata dal 240% del 1987 al 42% del giugno 1992, e attualmente \u00e8 al 6%. Mancano dati sulla disoccupazione.\nLa valuta nazionale \u00e8 lo scellino ugandese.\nCultura.\nEssendo l'Uganda molto articolato dal punto di vista etnico, l'alto numero di gruppi etnici presenti \u00e8 naturalmente portatore di culture molto varie. Le numerose etnie influiscono in modo determinante dal punto di vista culturale, molto variegati sono tradizioni e costumi passando da una parte all'altra dell'Uganda; anche la frammentazione religiosa contribuisce ad accentuare tale variet\u00e0. Tra i non africani i pi\u00f9 influenti sono certamente gli asiatici, che, dopo essere stati espulsi da Idi Amin durante il suo regime, sono in gran parte tornati.\nLetteratura.\nUna produzione letteraria ugandese caratterizzata da un attento esame della situazione politica del paese si afferma nel XX secolo con autori anche di fama internazionale come Moses Isegawa, il cui primo romanzo \"Abyssinian Chronicles\", scritto in inglese, ha venduto oltre 100.000 copie.\nMusica.\nLa musica popolare ugandese all'inizio era costituita soprattutto da gruppi provenienti da paesi esteri, spesso lo Zaire, le cui canzoni erano in un linguaggio bantu, il Lingala. Negli anni'80 la scena musicale fu dominata da Jimmy Katumba e la sua band, gli Ebonies, che divennero sinonimo di intrattenimento in un paese economicamente in ginocchio.\nNegli anni seguenti molte canzoni popolari provennero dall'album \"Born in Africa\" di Philly Lutaaya. I musicisti di questi anni rimangono, con le loro canzoni, ancora molto noti sulla scena nazionale: tra essi troviamo anche Jose Chameleon e Juliana Kanyomozi.\nMusicalmente, Kampala \u00e8 il cuore dell'Uganda, in particolare la zona di Wandegeya, dove \u00e8 nato il kadongo kamu, genere che prende molte caratteristiche dei racconti, espressi come canzoni, accompagnati da una chitarra e, occasionalmente, una batteria. Il maggior artista di questo stile \u00e8 Abdu Mulaasi. L'Afrigo Band ha dato un grande contributo alla musica nazionale. La loro musica \u00e8 considerata anche educativa, oltre che di intrattenimento.\nPatrimoni dell'Umanit\u00e0.\nAnche l'Uganda pu\u00f2 vantare un ricco patrimonio di beni artistici e paesaggistici, riconosciuti anche a livello internazionale. tre di questi sono stati iscritti nella Lista dei patrimoni dell'umanit\u00e0 dell' UNESCO: il Parco nazionale impenetrabile di Bwindi (1994), il Parco nazionale dei Monti Rwenzori (1994) e le Tombe di Kasubi dei re del Buganda a Kasubi (2001).\nCinema.\nL'industria cinematografica emergente in\u00a0Uganda\u00a0\u00e8 conosciuta come\u00a0Ugawood\u00a0o talvolta\u00a0Kinauganda\u00a0dalla gente del posto. La produzione del 2005 Feelings Struggle, diretta da Ashraf Ssemwogerere, \u00e8 considerata il primo film di Ugawood. Molti hanno affermato che questa industria cinematografica in costante crescita deriva da\u00a0Hollywood, allo stesso modo di\u00a0Nollywood\u00a0e\u00a0Bollywood. In un articolo pubblicato su un giornale locale in Uganda sulla denominazione dell'industria, i registi Kuddzu Isaac,\u00a0Matt Bish\u00a0e\u00a0Usama Mukwaya\u00a0sono stati citati per aver affermato che Ugawood sarebbe il nome pi\u00f9 appropriato per l'industria. Il pubblico si reca alle video sale in cui i narratori chiamati \"video jolly\"\u00a0traducono il dialogo\u00a0e aggiungono i propri commenti. I clienti noleggiano anche DVD e guardano film in prima serata.\nAlcuni film sono finanziati da ONG attraverso sovvenzioni culturali. Altri film sono prodotti con attrezzature fai-da-te e budget di produzione bassi. Nonostante i bassi budget di produzione, l'industria cinematografica dell'Uganda \u00e8 piuttosto produttiva. La Ramon Film Productions di Isaac Nabwana, con sede a Wakaliga vicino a Kampala, ha prodotto pi\u00f9 di 40 film d'azione a basso budget negli ultimi 10 anni. Lo studio \u00e8 noto soprattutto per il film del 2010 Who Killed Captain Alex?, la cui produzione \u00e8 costata $ 85.\nL'industria ha anche un attore cinematografico forte e acclamato dal 2013.\u00a0Jayant Maru\u00a0di MAHJ Productions che ha regalato gemme dell'Uganda al BOX Office come\u00a0The Route K3NT e KAT3\u00a0AND\u00a0Sipi (film)\u00a0che non solo sono stati nominati in diversi festival internazionali, ma ha anche riportato a casa numerosi riconoscimenti, senza dimenticare di avere i suoi film disponibili su Amazon Prime e piattaforme di intrattenimento in volo.\nLa\u00a0Uganda Communications Commission\u00a0organizza l'Uganda Film Festival per promuovere l'industria cinematografica. Nel 2013, il film State Research Bureau ha vinto quattro premi. Nel 2014,\u00a0The Felistas Fable\u00a0ha vinto quattro premi, tra cui quello per il miglior regista per\u00a0Dilman Dila. Il\u00a0Pearl International Film Festival\u00a0si tiene ogni anno a\u00a0Kampala.\nNel 2019, il film Kony Order from Above \u00e8 stato il primo film ugandese a essere candidato all'Academy Award per il miglior lungometraggio internazionale.\nSport.\nGli sport pi\u00f9 popolari sono il calcio, il rugby e il cricket. La Nazionale di calcio dell'Uganda \u00e8 controllata dalla Federazione delle Associazioni Calcistiche dell'Uganda e non \u00e8 mai riuscita a qualificarsi alla fase finale dei mondiali: tuttavia arriv\u00f2 seconda alla Coppa d'Africa nel 1978. Il rugby \u00e8 sempre pi\u00f9 seguito, anche perch\u00e9 l'Uganda \u00e8 riuscita a battere nazionali forti come la Namibia e il Marocco, divenendo sempre pi\u00f9 forte. Anche nel cricket l'Uganda ha riportato storiche vittorie, come quella contro il Kenya.\nNella maratona vanta il campione olimpico 2012 di Londra Stephen Kiprotich e i primi 4 classificati ai mondiali di corsa in montagna 2013 sola salita.\nGiochi olimpici.\nLa prima medaglia d'oro olimpica per l'Uganda venne dai 400 metri ostacoli con John Akii-Bua, ai Giochi olimpici di Monaco di Baviera 1972.\nLa prima medaglia olimpica venne vinta nel pugilato da Eridadi Mukwanga, medaglia di argento a Citt\u00e0 del Messico 1968.\nAtletica leggera.\nLa seconda medaglia d'oro la conquist\u00f2 a Londra nel 2012 nella maratona Stephen Kiprotich. L'anno seguente, sempre Stephen Kiprotich e sempre nella maratona, vinse l'oro mondiale ai Campionati del mondo di atletica leggera 2013 a Mosca. In precedenza la mezzofondista Dorcus Inzikuru vinse i siepi ai campionati del mondo 2005 a Helsinki.\nGastronomia.\nLa gastronomia ugandese non \u00e8 molto varia: la base dell'alimentazione \u00e8 costituita da \"matoke\" (banane verdi da consumarsi cotte in vari modi) e riso al sud, mentre nel nord \u00e8 molto consumato il \"posho\", una polenta bianca e dura di mais, spesso accompagnata da salse di legumi per ammorbidirla. Con l'arrivo di indiani e asiatici si stanno diffondendo piatti come \"chapatti\", spesse piadine di mais, e \"samoosa\", triangolini di pasta ripieni di carne, vegetali o fagioli. Tipici frutti del platano sono chiamati matoke.\nTra le bevande hanno un ruolo importante quelle derivate dalla banana come il mubisi e il tonto."}
{"id": "87986", "revid": "1226", "url": "https://it.wikipedia.org/wiki?curid=87986", "title": "Movimento del 4 Maggio 1919", "text": ""}
{"id": "87989", "revid": "125439539", "url": "https://it.wikipedia.org/wiki?curid=87989", "title": "Anilina", "text": "L'anilina, nota anche come fenilammina o amminobenzene, \u00e8 un composto aromatico avente formula bruta C6H7N. \u00c8 un'ammina primaria la cui struttura \u00e8 quella di un benzene, in cui un atomo di idrogeno \u00e8 stato sostituito da un gruppo NH2. A temperatura ambiente si presenta come un liquido incolore quando \u00e8 molto pura. Data la facilit\u00e0 con cui si ossida all'aria, l'anilina tende col tempo a scurirsi fino ad annerire.\nStoria.\nL'anilina fu isolata per la prima volta nel 1826 da Otto Unverdorben per distillazione dei prodotti di decomposizione dell'indaco. Fu inizialmente chiamata \"cristallina\".\nNel 1834 F. Runge isol\u00f2 dal catrame una sostanza capace di produrre un'intensa colorazione blu per trattamento con la calce e la battezz\u00f2 \"cianolo\".\nNel 1841 C. J. Fritzsche diede il nome di \"anilina\" all'olio ottenuto per trattamento dell'indaco con potassa caustica. Prese il nome dalla pianta di \"Indigofera anil\", da cui l'indaco viene ricavato. A sua volta \"anil\" deriva dal sanscrito \"n\u012bla\", blu scuro, e \"n\u012bl\u0101\", la pianta dell'indaco. Pi\u00f9 o meno nello stesso periodo il chimico russo Nikolaj Nikolaevi\u010d Zinin scopr\u00ec che per riduzione del nitrobenzene si ottiene un composto basico che chiam\u00f2 \"benzidam\".\nFu infine August Wilhelm von Hofmann nel 1855 a dimostrare l'identit\u00e0 di questi preparati, tutti riconducibili ad un'unica sostanza, chiamata quindi \"anilina\" o \"fenilammina\".\nLa prima produzione su scala industriale dell'anilina fu impiegata come intermedio della sintesi della mauveina, un colorante viola scoperto nel 1856 da William Henry Perkin. Viene utillizato anche per il \"nero inferno\", un colorante per le pelli usato dai calzolai.\nSintesi.\nL'anilina pu\u00f2 essere prodotta dal benzene in due passaggi. Dapprima il benzene viene \"nitrato\", cio\u00e8 fatto reagire con una miscela di acido nitrico e acido solforico concentrati per dare il nitrobenzene tramite una reazione di sostituzione elettrofila. Quindi il nitrobenzene viene ridotto ad anilina per reazione con diversi reagenti riducenti; tra essi l'idrogeno in presenza di un catalizzatore o un metallo (ferro, zinco o stagno) in presenza di acidi.\nMolti derivati dell'anilina possono essere sintetizzati in modo simile.\nPropriet\u00e0 e reattivit\u00e0 chimica.\nL'anilina \u00e8 una sostanza velenosa con possibili effetti cancerogeni (frase di rischio R40). \u00c8 un liquido oleoso dall'odore caratteristico e dall'aspetto incolore, tuttavia nel tempo si ossida e produce impurezze resinose di colore rosso-bruno. Brucia facilmente con fiamma grande e fumosa. Dal punto di vista chimico \u00e8 una base debole. Le ammine aromatiche come l'anilina sono in genere meno basiche delle ammine alifatiche, questo perch\u00e9 il doppietto elettronico dell'atomo di azoto \u00e8 parzialmente condiviso con l'anello aromatico per risonanza ed \u00e8 pertanto meno disponibile per essere ceduto a specie chimiche acide.\nSaggi.\nL'anilina ed i suoi sali possono essere identificati in una soluzione acquosa per aggiunta di poche gocce di soluzione satura di ipoclorito di calcio; si ottiene colorazione.\nUtilizzi.\nIl valore commerciale dell'anilina \u00e8 legato alla sua versatilit\u00e0 come intermedio nelle sintesi chimiche industriali di prodotti quali farmaci, ausiliari e coloranti.\nA partire dal 1858 l'anilina \u00e8 stata la materia prima impiegata nella produzione di centinaia di sostanze coloranti tra cui la fucsina, la safranina, l'indaco e molte altre.\nIndustrialmente l'anilina \u00e8 prodotta per riduzione del nitrobenzene con ferro e acido cloridrico, purificandola successivamente per distillazione in corrente di vapore.\nL'anilina fu inizialmente considerata come propellente per razzi ma fu abbandonato a causa della alta temperatura di fusione\nEffetti per la salute.\nL'anilina \u00e8 uno dei primi cancerogeni riconosciuti per l'uomo. Ludwig Rehn, nel 1895, associ\u00f2 l'incidenza del tumore alla vescica all'esposizione dei lavoratori dell'industria tedesca dei coloranti artificiali. Provoca soprattutto tumori della vescica e anche tumori renali, cutanei, epatici e del sangue. La molecola non \u00e8 cancerogena in quanto tale, ma lo diventa a seguito della sua metabolizzazione nel fegato attraverso processi di idrossilazione ad opera di enzimi dipendenti dal citocromo P450 (catena ossidativa dei microsomi). I principali derivati dell'anilina sono il para-ammino-fenolo e la 2,4-diossi-anilina; a loro volta questi intermedi devono andare incontro a reazioni di ossido-riduzione per potersi trasformare nei loro rispettivi chinoni: para-iminochinone e 2-idrossi-para-iminochinone.\nSono queste ultime molecole, assai reattive (elettrofili), che reagiscono prontamente con specifici residui di proteine e con gli acidi nucleici instaurando un legame di tipo covalente. Nel caso delle proteine se si tratta di enzimi questi possono essere permanentemente inattivati e devono essere degradati. Nel caso degli acidi nucleici, soprattutto del DNA, si verificano interazioni covalenti con le basi guanina ed adenina, reazioni che portano sia a legami crociati tra le eliche del DNA sia a rotture delle stesse. A seconda dei geni interessati e della sede al loro interno si potranno avere variabili alterazioni del fenotipo cellulare, per esempio alterazioni in geni oncosoppressori possono rendere la cellula pi\u00f9 soggetta a trasformazioni neoplastiche."}
{"id": "87992", "revid": "1718925", "url": "https://it.wikipedia.org/wiki?curid=87992", "title": "ZIP (formato di file)", "text": "Lo ZIP \u00e8 un formato libero di compressione dei dati lossless molto diffuso nei computer IBM-PC con sistemi operativi Microsoft.\nStoria.\nSupportato nativamente a partire da Windows 98 e di default nei computer Apple con sistema operativo macOS. Supporta vari algoritmi di compressione, sebbene il pi\u00f9 comune rimanga DEFLATE. Questo formato \u00e8 stato originariamente creato nel 1989 e rilasciato al dominio pubblico il 14 febbraio 1989 da Phil Katz. Implementato per la prima volta dalla PKWARE nel software PKZIP, serv\u00ec per sostituire il formato precedente ARC sviluppato da Thom Henderson. Il formato ZIP \u00e8 stato poi rapidamente implementato da molte utility software finch\u00e9 Microsoft ha incluso il supporto al formato ZIP (sotto il nome di \"cartelle compresse\" nelle versioni di Microsoft Windows successive al 1998.\nPi\u00f9 recente \u00e8 invece il supporto del formato ZIP per i computer Apple presente dalla versione 10.3 di MacOS (attraverso BOMArchiveHelper, ora chiamato Archive Utility). La maggior parte dei sistemi operativi liberi supportano in maniera nativa il formato ZIP in maniera simile a Windows e MacOS.\nI file ZIP solitamente utilizzano le estensioni codice_1 o codice_2 e il tipo media MIME codice_3. ZIP \u00e8 usato come formato base da molti programmi, che solitamente ne cambiano il nome. Navigando in un file system attraverso interfaccia grafica, l'icona che rappresenta un file ZIP \u00e8 solitamente un documento o un oggetto affiancato da una cerniera \"a zip\".\nDescrizione.\nIl formato ZIP \u00e8 stato creato nel 1989 da Phil Katz per PKZIP, come alternativa al precedente formato di compressione ARC di Thom Henderson largamente usato nel mondo delle BBS.\nOgni file viene compresso separatamente, il che permette di estrarre rapidamente i singoli file (talvolta anche da file parzialmente danneggiati) a discapito della compressione complessiva. Un file Zip si riconosce grazie all'intestazione interna \"PK\" (con codifica ASCII).\nIl formato originale supportava un debole schema di protezione con password a cifratura simmetrica (ZipCrypto), attualmente considerato inadeguato. Versioni pi\u00f9 recenti dei programmi che gestiscono questo formato supportano algoritmi pi\u00f9 recenti e funzionali (es: AES), ovvero lo stesso ZipCrypto con AES256.\nEssendo un formato senza perdita di informazioni (lossless), viene spesso utilizzato per inviare programmi o file che per natura non possono essere alterati dal processo di compressione. Nato in ambiente DOS, ha trovato con il passare del tempo validi concorrenti in altri formati, come Arj, RAR, ACE o 7z che offrono un rapporto di compressione maggiore (a volte a discapito della velocit\u00e0 operativa); la sua grande diffusione gli permette tuttavia di essere considerato uno standard \"de facto\" per tali sistemi. Ne esistono versioni per Unix e Mac OS, in cui per\u00f2 sono pi\u00f9 diffusi altri software, come ad esempio bzip2, gzip, StuffIt e DiskImage."}
{"id": "87994", "revid": "27723", "url": "https://it.wikipedia.org/wiki?curid=87994", "title": "Cintura degli Asteroidi", "text": ""}
{"id": "87997", "revid": "123591274", "url": "https://it.wikipedia.org/wiki?curid=87997", "title": "Spazio dei colori", "text": "Uno spazio dei colori \u00e8 la combinazione di un modello di colore e di una appropriata funzione di mappatura di questo modello.\nUn modello di colore, infatti, \u00e8 un modello matematico astratto che descrive un modo per rappresentare i colori come combinazioni di numeri, tipicamente come tre o quattro valori detti \"componenti colore\". Tuttavia questo modello \u00e8 una rappresentazione astratta, per questo viene perfezionato da specifiche regole adatte all'utilizzo che se ne andr\u00e0 a fare, creando uno spazio dei colori.\nCos\u00ec, ad esempio, spazi di colore come Adobe RGB e sRGB sono diversi, pur basandosi entrambi sullo stesso modello di colore RGB.\nLo spazio dei colori dell\"Osservatore standard\".\nNel 1931 la \"Commission Internationale de l'Eclairage\" (Commissione Internazionale per l'Illuminazione) defin\u00ec uno spazio di colore che comprendeva tutte le tinte visibili dall'occhio umano, a prescindere dalla luminanza. Infatti qualunque colore all'interno di questo spazio bidimensionale pu\u00f2 avere una luminanza che varia dal bianco al nero e se si tiene conto anche di questo fattore (la luminanza) lo spazio cos\u00ec definito diviene tridimensionale e rappresentato mediante coordinate XYZ. Il modello CIE 1931 si basa, come altre codifiche note, sull'utilizzo di tre colori primari che, opportunamente miscelati tra loro in sintesi additiva, permettevano di ottenere tutti i colori che l'occhio umano pu\u00f2 percepire. La commissione CIE ha comunque definito diversi modelli matematici di percezione del colore indicati come spazi di colore e rappresentati da sigle come XYZ (\u00e8 il modello CIE 1931), xyY, Lab, Luv.\nA differenza, per\u00f2, dei metodi RGB o CMYK (usati rispettivamente in sintesi additiva e in sottrattiva), il diagramma di cromaticit\u00e0 proposto dalla CIE non dipendeva dal comportamento di questo o quel dispositivo di visualizzazione o stampa in quanto basato sul concetto di \"Osservatore Standard\".\nQuest'ultimo \u00e8 definito a partire dalle propriet\u00e0 del sistema visivo dell'uomo e si basa su analisi sistematiche effettuate su un vasto campione di osservatori umani. E in base a numerosi studi effettuati nel primo dopoguerra fu notata l'impossibilit\u00e0 di riuscire a riprodurre per sintesi additiva tutti i colori comunque si scegliesse la terna di primari reali da miscelare.\nPoich\u00e9 pu\u00f2 rappresentare tutte le tinte percepibili, lo spazio di colore del CIE \u00e8 preso come riferimento per tutti gli altri, tuttavia nella pratica non viene molto usato a causa della sua complessit\u00e0.\nPrimari immaginari.\nSolo aggiungendo un colore primario alla tinta da codificare era possibile individuare una terna cromatica che la riproducesse fedelmente: fu ipotizzato cos\u00ec che la risposta dei fotorecettori retinici umani (i coni) avesse un andamento negativo per alcune frequenze dello spettro visibile. \nI primari scelti dalla CIE per generare tutti i colori visibili sono tinte ipersature: colori (in realt\u00e0, non essendo visibili, non dovrebbero essere indicati come tali) pi\u00f9 saturi di quanto i nostri fotorecettori retinici siano in grado di decifrare.\nI tre \"primari immaginari\" sono stati denominati X, Y, e Z. \nX corrisponde a un rosso violaceo ipersaturo contraddistinto da due picchi nello spettro cromatico rispettivamente intorno ai 450 nm e ai 600 nm (quest'ultimo molto superiore al primo), Y e Z corrispondono a tinte spettrali - sempre irrealisticamente ipersature - con lunghezza d'onda dominante rispettivamente di 520 e 477 nanometri. \nInoltre la tinta Y (quella corrispondente al \"verde ipersaturo\") ha un andamento proporzionale alla nostra sensibilit\u00e0 alla luminosit\u00e0 delle tinte. Scelti i tre primari tramite i quali \u00e8 possibile ottenere, per sintesi additiva, qualsiasi tinta reale \u00e8 possibile a questo punto utilizzare uno spazio tridimensionale, avente per assi i tre primari utilizzati, per \"catalogarle\" tutte.\nPer non ricorrere ad un diagramma tridimensionale \u00e8 possibile \"normalizzare\" le tinte facendo in modo che la loro somma sia sempre pari ad uno. Se X, Y, e Z sono i tre valori che identificano un colore e X+Y+Z la loro somma, ponendo:\nx = X/(X+Y+Z)\ny = Y/(X+Y+Z)\nz = Z/(X+Y+Z)\nrisulta, con semplici passaggi algebrici, che x+y+z \u00e8 sempre uguale ad 1 per qualsiasi valore originario di X, Y e Z. Da questo si ricava che:\nz = 1-x-y\n\u00c8 dunque possibile utilizzare due sole coordinate cromatiche (x e y, ad esempio) per identificare un colore essendo la terza (z, in questo caso) ricavabile sottraendo all'unit\u00e0 le altre due. Il vantaggio \u00e8 evidente: normalizzando i colori col meccanismo della somma costante (uguale a 1) \u00e8 possibile utilizzare un grafico bidimensionale per \"catalogare\" qualitativamente (e non quantitativamente) tutte le tinte reali, tracciando tutti i colori possibili ed immaginabili la cui intensit\u00e0 totale \u00e8 costante e pari ad uno: tutte le altre tinte sono ottenute semplicemente indicando, oltre ai valori x e y (il valore z si ottiene, come detto, dagli altri due) il suo grado di luminosit\u00e0 espresso, volendo, in forma percentuale. \nColori reali e irreali.\nTutti i colori (reali e irreali) generabili con i primari x e y giacciono su un triangolo rettangolo avente come vertici l'origine (0,0) il punto massimo di x e minimo di y (1,0) e il punto massimo di y e minimo di x (0,1). All'interno di questo triangolo rettangolo \u00e8 tracciato il diagramma CIE dei colori reali: una campana che racchiude tutte le tinte possibili. Al di fuori della campana (ma sempre all'interno del triangolo) ci sono tutti i colori non visibili o non distinguibili da quelli presenti lungo il perimetro esterno. Il diagramma CIE gode, proprio per il modo in cui \u00e8 stato generato, di alcune importanti caratteristiche che andiamo ora ad illustrare maggiormente in dettaglio.\nPi\u00f9 o meno al centro del diagramma CIE \u00e8 presente un punto (un colore), come si vedr\u00e0 tra breve, di importanza strategica, indicato con la lettera \"C\". \u00c8 il cosiddetto \"Illuminante CIE\", assunto come riferimento e corrispondente alla radiazione emessa da una superficie bianca illuminata da luce diurna media. Lungo il perimetro curvo della campana si trovano tutte le tinte spettrali alla loro massima saturazione. Nella parte alta del diagramma \"vivono\" le famiglie dei verdi; in basso a sinistra i blu, in basso a destra i rossi. \nSul segmento rettilineo che congiunge i due vertici inferiori della campana si trovano i colori non spettrali (o porpore) alla loro massima saturazione. Tutti i colori non spettrali, dalla saturazione via via decrescente, sono situati nel triangolo delimitato in basso dal segmento delle porpore e avente come vertice il punto C.\nColori spettrali.\nLo stesso vale per i colori spettrali, situati nella rimanente parte del diagramma: man mano che ci si avvicina all'illuminante C i colori sono sempre meno saturi. Per come \u00e8 costruito il diagramma, prendendo due tinte qualsiasi, il segmento che le unisce rappresenta tutte le possibili mescolanze additive dei due colori prescelti. Non solo: la posizione relativa lungo il segmento di congiunzione rappresenta la percentuale di mescolanza delle tinte. \nCos\u00ec nel baricentro del segmento \u00e8 possibile trovare la tinta esattamente formata dal 50% del primo colore e dal 50% del secondo colore. Spostandosi ad esempio ai \"tre quarti\" del segmento, la tinta individuata corrisponde alla somma del 75% del primo colore e del 25% del secondo colore e cos\u00ec via.\nLo stesso discorso vale per la sintesi additiva di tre o pi\u00f9 componenti cromatiche: le tinte ottenibili dalla loro mescolanza sono tutte quelle delimitate dal poligono convesso che ha come vertici i punti del diagramma che corrispondono ai colori utilizzati. Tornando al caso di due sole tinte, se il segmento che le unisce passa per il punto C i colori presi in considerazione sono tra loro complementari. Se il punto C \"cade\" nel baricentro del segmento, le due tinte hanno la medesima saturazione (\u00e8 uguale la loro distanza dall'illuminante CIE) e sommandole tra di loro si ottiene il colore bianco. \nMescolanze sottrattive.\nIl diagramma di cromaticit\u00e0 CIE pu\u00f2 essere utilizzato, prendendo le dovute precauzioni, anche per le mescolanze sottrattive (come avviene per la stampa). I colori ottenuti dalla mescolanza sottrattiva di due tinte non giacciono sul segmento rettilineo che li unisce ma lungo un segmento curvilineo del quale non \u00e8 nota a priori la forma esatta. Per tracciare la curva (il luogo dei punti corrispondenti ai colori ottenibili dalla sintesi sottrattiva dei due colori) \u00e8 necessario \"campionare\" alcune mescolanze tipiche (ad esempio 10%-90%, 20%-80%, 30%-70%, ecc. ecc.) ed interpolare cos\u00ec l'andamento complessivo. \nDa segnalare due cose interessanti. Innanzitutto, proprio per la forma a campana di quest'ultimo, comunque scegliamo i tre primari all'interno dei colori reali non riusciremo mai a riprodurre con essi tutte le tinte ma ne escluderemo sempre una certa quantit\u00e0. Dunque si pu\u00f2 dire che non esistono monitor RGB in grado di riprodurre tutto il riproducibile o scanner a colori altrettanto sensibili. La seconda considerazione riguarda lo spazio cromatico della stampa a colori, ridotto rispetto allo spazio RGB ma leggermente pi\u00f9 accurato per quel che riguarda la stampa delle tinte azzurro ciano. \nSe un colore appartiene al perimetro esterno \u00e8, come gi\u00e0 detto, al suo massimo grado di purezza, se cade all'interno del diagramma ha come saturazione la distanza relativa tra la tinta e il punto C, misurata lungo il segmento passante per il colore e congiungente il bianco col bordo esterno. Il punto in cui il prolungamento del segmento incontra il perimetro identifica la lunghezza d'onda dominante della tinta considerata.\nCollegamenti esterni.\n "}
{"id": "88000", "revid": "3535", "url": "https://it.wikipedia.org/wiki?curid=88000", "title": "Triremi", "text": ""}
{"id": "88005", "revid": "3535", "url": "https://it.wikipedia.org/wiki?curid=88005", "title": "Alfabeto Fonetico Internazionale", "text": ""}
{"id": "88014", "revid": "1543377", "url": "https://it.wikipedia.org/wiki?curid=88014", "title": "Impero britannico", "text": "L'Impero britannico \u00e8 stato il pi\u00f9 vasto impero di tutti i tempi e comprendeva colonie, domini, protettorati, mandati e altri territori amministrati dal Regno Unito.\nNato coi possedimenti d'oltremare e i \"trading post\" fondati dall'Inghilterra tra la fine del XVI secolo e l'inizio del XVIII secolo, al suo apice fu il pi\u00f9 grande impero della storia e per oltre un secolo fu una potenza globale. Nel 1920 l'Impero britannico dominava circa 458 milioni di persone, un quinto della popolazione mondiale al momento e copriva oltre , quasi un quarto dell'intera superficie della Terra. Pertanto la sua eredit\u00e0 politica, giuridica, linguistica e culturale \u00e8 tuttora molto diffusa, tanto che al culmine del suo potere la frase \u00abl'impero su cui il sole non tramonta mai\u00bb, oltre che per l'antico Impero spagnolo, \u00e8 stata spesso utilizzata anche per descrivere l'Impero britannico, poich\u00e9 fu tanto esteso in tutto il mondo per cui il sole splendeva sempre su almeno uno dei suoi territori.\nDurante l'et\u00e0 delle scoperte nel XV e XVI secolo il Portogallo e la Spagna intrapresero l'esplorazione europea del globo, fondando grandi imperi d'oltremare. Invidiosi della grande ricchezza che questi imperi generarono, Inghilterra, Francia e Paesi Bassi iniziarono a stabilire proprie colonie e reti commerciali nelle Americhe e in Asia. Durante i secoli XVII e XVIII una serie di guerre contro i Paesi Bassi e la Francia lasciarono all'Inghilterra (e a seguito dell'unione del 1707 tra Inghilterra e Scozia alla Gran Bretagna) il dominio sul potere coloniale in Nord America e India.\nNel 1783 l'indipendenza delle tredici colonie del Nord America a seguito della guerra d'indipendenza americana caus\u00f2 la perdita da parte della Gran Bretagna di alcune delle sue colonie pi\u00f9 antiche e pi\u00f9 popolose. Quindi l'attenzione britannica si rivers\u00f2 verso l'Asia, l'Africa e il Pacifico. Dopo la sconfitta della Francia nelle guerre napoleoniche (1792\u20131815) la Gran Bretagna emerse come la principale potenza navale e imperiale del XIX secolo, con Londra la citt\u00e0 pi\u00f9 grande del mondo da circa il 1830.\nL'incontrastato dominio marittimo britannico \u00e8 stato poi descritto come la \"Pax Britannica\", un periodo di relativa pace in Europa e nel mondo (1815\u20131914). Nei primi anni del XIX secolo la rivoluzione industriale inizi\u00f2 a mutare la Gran Bretagna e dal tempo della Grande esposizione del 1851 il Paese \u00e8 stato descritto come il \u00ablaboratorio del mondo\u00bb. L'Impero britannico si ampli\u00f2 includendo l'India, gran parte dell'Africa e molti altri territori in tutto il mondo. Accanto al controllo formale esercitato sulle sue colonie, il dominio britannico su gran parte del commercio mondiale significava che di fatto essa controllava le economie di molte regioni, come l'Asia e l'America Latina. A livello nazionale gli orientamenti politici favorirono il libero commercio e le politiche liberiste e un graduale ampliamento del diritto di voto. In questo secolo la popolazione aument\u00f2 velocemente, accompagnata da una rapida urbanizzazione, causando tensioni economiche e sociali. Alla ricerca di nuovi mercati e fonti di materie prime il Partito Conservatore guidato da Benjamin Disraeli intraprese un periodo di espansione imperialista principalmente in Egitto, in Sudafrica e altrove. Canada, Australia e Nuova Zelanda erano \"dominion\" autonomi.\nCon l'inizio del XX secolo la Germania e gli Stati Uniti sfidarono il vantaggio economico della Gran Bretagna. Le successive tensioni economiche e militari tra Gran Bretagna e Germania furono tra le principali cause dello scoppio della prima guerra mondiale, durante la quale la Gran Bretagna fece gran affidamento sul suo impero. Il conflitto mise un'enorme pressione sulle risorse militari, finanziarie e di manodopera della Gran Bretagna e pur mantenendo la sua enorme estensione territoriale non riusc\u00ec pi\u00f9 a essere la potenza preminente del mondo. Durante la seconda guerra mondiale le colonie nel sud-est asiatico furono occupate dall'Impero giapponese. Nonostante la vittoria della Gran Bretagna e dei suoi alleati, il danno al prestigio britannico contribu\u00ec ad accelerare il declino dell'impero.\nL'India, il territorio pi\u00f9 prezioso e popoloso dell'impero, ottenne l'indipendenza come parte di un movimento pi\u00f9 ampio di decolonizzazione che la concesse a molti territori imperiali. Il trasferimento di Hong Kong alla Cina, avvenuto nel 1997, per molti fu la fine dell'Impero britannico. Al 2021 restano quattordici territori d'oltremare sotto la sovranit\u00e0 britannica. Dopo l'indipendenza, molte ex colonie britanniche hanno aderito al Commonwealth delle nazioni, una libera associazione di Stati indipendenti. Il Regno Unito \u00e8 una delle sedici nazioni del gruppo noto informalmente come i reami del Commonwealth, che condividono lo stesso monarca, ossia la regina Elisabetta II del Regno Unito.\nI primi possedimenti (1583-1783).\nLe prime spedizioni nautiche.\nLe basi vennero poste con le prime spedizioni esplorative; nel 1496 il re Enrico VII d'Inghilterra, in seguito ai successi di Spagna e Portogallo nell'esplorazione, commission\u00f2 a Giovanni Caboto di condurre un viaggio alla scoperta di un percorso verso l'Asia attraverso il Nord Atlantico. Caboto part\u00ec nel 1497, cinque anni dopo la scoperta europea dell'America, e nonostante avesse raggiunto la costa di Terranova (ritenendo, erroneamente come Cristoforo Colombo, di aver raggiunto l'Asia), non vi fu alcun tentativo di fondare una colonia. L'anno seguente, Caboto part\u00ec per un altro viaggio verso le Americhe, ma pi\u00f9 nulla si seppe di questa spedizione.\nNessun ulteriore tentativo della colonizzazione britannica delle Americhe fu fatto fino all'ascesa al trono della regina Elisabetta I, avvenuta negli ultimi decenni del XVI secolo. Nel frattempo la riforma protestante fece diventare l'Inghilterra e la cattolica Spagna nemici implacabili. Nel 1562, la Corona Inglese incoraggi\u00f2 i corsari John Hawkins e Francis Drake ad impegnarsi in attacchi contro le navi spagnole e portoghesi al largo della costa dell'Africa occidentale, al fine di irrompere nel sistema commerciale Atlantico. Questo sforzo fu respinto ma tuttavia in seguito, durante la guerra anglo-spagnola, si intensific\u00f2 e Elisabetta I dette la sua benedizione ad ulteriori sortite corsare contro i porti spagnoli nelle Americhe e alle navi che facevano ritorno cariche di tesori del Nuovo Mondo.\nAllo stesso tempo, scrittori influenti come Richard Hakluyt e John Dee (che fu il primo ad usare il termine \"dell'Impero britannico\") iniziarono a fare pressione perch\u00e9 fosse istituito l'impero d'Inghilterra. A questo punto, la Spagna era la potenza dominante in America e si accingeva ad esplorare l'oceano Pacifico, il Portogallo aveva stabilito rapporti commerciali e costruito fortezze dalle coste dell'Africa e del Brasile verso la Cina e la Francia avevano iniziato a colonizzare la zona intorno al fiume di San Lorenzo, che in seguito diventer\u00e0 la \"Nuova Francia\".\nLa conquista dell'Irlanda.\nNonostante l'Inghilterra stesse inseguendo le altre potenze europee nella creazione di colonie d'oltremare, nel XVI secolo era impegnata in Irlanda con i protestanti provenienti dall'Inghilterra e dalla Scozia.\nDopo la conquista cromwelliana dell'Irlanda vennero stabilite varie piantagioni nell'isola, le personalit\u00e0 che si adoperarono svolsero un ruolo importante anche nella prima colonizzazione del Nord America, un gruppo noto particolarmente come gli \"\"West Country man\".\nLa compagnie delle indie britannica.\nNel 1578, Elisabetta concesse una licenza a Humphrey Gilbert per esplorare i territori pi\u00f9 lontani. Nello stesso anno, Gilbert navig\u00f2 per le Indie Occidentali con l'intenzione di impegnarsi nella pirateria e stabilire una colonia in Nord America, tuttavia la spedizione si interruppe prima di aver attraversato l'Atlantico. Nel 1583 intraprese un secondo tentativo, in questa occasione si diresse verso l'isola di Terranova il cui porto era formalmente richiesto dall'Inghilterra, tuttavia non lasci\u00f2 coloni sul posto. Gilbert non sopravvisse al viaggio di ritorno in Inghilterra e gli successe il suo fratellastro, Walter Raleigh, a cui venne concessa la stessa licenza nel 1584 dalla regina. Nello stesso anno, Raleigh fond\u00f2 la colonia di Roanoke, sulla costa dell'odierna Carolina del Nord, tuttavia la mancanza di rifornimenti provoc\u00f2 il fallimento dell'insediamento.\nNel 1603, Giacomo VI, re di Scozia, ascese (come Giacomo I) al trono e nel 1604 firm\u00f2 il trattato di Londra, con cui vennero cessate le ostilit\u00e0 contro la Spagna. Ora in pace con il suo principale rivale, l'attenzione degli inglesi si spost\u00f2 sul depredare colonie di altre nazioni e stabilirne di proprie in territori d'oltremare. L'impero britannico inizi\u00f2 a prendere forma durante primi anni del XVII secolo, con l'insediamento degli inglesi nel nord America e nelle isole minori dei Caraibi e con la nascita di imprese private, in particolare la compagnia britannica delle Indie orientali, che si occuparono di amministrare le colonie e il commercio estero. Questo periodo, che finir\u00e0 con la perdita delle tredici colonie dopo la guerra d'indipendenza americana alla fine del XVIII secolo, viene definito da alcuni storici come il \"primo impero britannico\".\nLa colonizzazione delle America, dell'Africa e la tratta degli schiavi.\nInizialmente le colonie dei Caraibi vennero viste come le pi\u00f9 importanti e redditizie d'Inghilterra, ma nonostante diversi tentativi, la colonizzazione fall\u00ec. Nel 1604, un tentativo di stabilire una colonia nella Guyana dur\u00f2 solo due anni e non riusc\u00ec a trovare giacimenti d'oro, il suo obiettivo principale. Gli insediamenti di Saint Lucia (1605) e Grenada (1609) dovettero rapidamente essere abbandonati, tuttavia vennero fondate con successo delle colonie a St. Kitts (1624), Barbados (1627) e Nevis (1628). Le colonie adottarono fin da subito il sistema delle piantagioni di zucchero utilizzate con successo dai portoghesi in Brasile, che facevano ricorso al lavoro degli schiavi e, inizialmente, le navi olandesi attraccavano nei porti per vendere gli schiavi e comprare lo zucchero. Per garantire profitti sempre pi\u00f9 elevati e che il commercio rimanesse nelle mani dei soli inglesi, il Parlamento, nel 1651, decret\u00f2 che solo le navi battenti bandiera inglese avrebbero potuto esercitare il commercio nelle loro colonie. Questo decreto port\u00f2 all'instaurarsi di ostilit\u00e0 con la Repubblica delle Sette Province Unite che sfoci\u00f2 nelle guerre anglo-olandesi che avrebbero rafforzato la posizione dell'Inghilterra nelle Americhe, a scapito degli olandesi. Nel 1655, l'Inghilterra conquist\u00f2 l'isola di Giamaica dagli spagnoli e nel 1666 riusc\u00ec a colonizzare le Bahamas.\nIl primo insediamento permanente inglese in America fu fondato nel 1607 a Jamestown e fu guidato dal capitano John Smith di Jamestown e gestito dalla \"Virginia Company\". Nel 1609, l'isola di Bermuda fu reclamata dall'Inghilterra a seguito del naufragio della \"Sea Venture\", la nave di punta della \"Virginia Company\" e nel 1615 fu data in affido alla \"Somers Isles Company\". L'autorizzazione della \"Virginia Company\" fu revocata nel 1624 e il monitoraggio diretto della Virginia fu assunto dalla corona stessa, fondando cos\u00ec la colonia della Virginia. La \"London e Bristol Company\" fu istituita nel 1610 con l'obiettivo di creare un insediamento permanente su Terranova, tuttavia si rivel\u00f2 un insuccesso. Nel 1620, Plymouth fu fondata come rifugio per i separatisti religiosi puritani, pi\u00f9 tardi conosciuta come i \"Pilgrims\"; la fuga dalle persecuzioni religiose sarebbe diventato il motivo principale per molti inglesi aspiranti coloni per rischiare l'arduo viaggio transatlantico. La colonia del Maryland (1634) fu fondata come un rifugio per i cattolici romani (1634), Rhode Island (1636) come colonia tollerante di tutte le religioni e il Connecticut (1639) per congregazionalisti. La Provincia della Carolina fu istituita nel 1663. Nel 1664, con la resa di \"Fort Amsterdam\" l'Inghilterra ottenne il controllo della colonia olandese di Nuovi Paesi Bassi, ribattezzandola New York. Ci\u00f2 fu successivamente formalizzato nei negoziati al termine della seconda guerra anglo-olandese, in cambio del Suriname. Nel 1681, la colonia della Pennsylvania fu fondata da William Penn. Le colonie americane ebbero un successo finanziario inferiore rispetto a quelle dei Caraibi, ma possedevano grandi aree di buon terreno agricolo e attrassero la maggior parte degli emigranti inglesi, anche in virt\u00f9 dei loro climi temperati.\nNel 1670, Carlo II istitu\u00ec, tramite una \"royal charter\", la \" Hudson's Bay Company\" (HBC), concedendole il monopolio del commercio di pellicce nella zona conosciuta come la \"Terra di Rupert\", che avrebbe poi formato una gran parte del \"dominion\" del Canada. Forti e stazioni commerciali vennero stabilite dalla HBC e furono spesso oggetto di attacchi da parte dei francesi, che avevano fondato le loro colonie di commercio di pellicce nell'adiacente Nuova Francia.\nDue anni pi\u00f9 tardi, fu fondata la \"Royal African Company\", ricevendo da re Carlo il monopolio del commercio per la fornitura di schiavi per le colonie britanniche dei Caraibi. Fin dall'inizio, la schiavit\u00f9 \u00e8 stata un'attivit\u00e0 basilare dell'impero britannico nelle Indie Occidentali. Fino a quando il commercio degli schiavi non fu abolito nel 1807, la Gran Bretagna fu responsabile dell trasporto di 3,5 milioni di schiavi africani verso le Americhe, un terzo di tutti gli schiavi trasportati attraverso l'Atlantico. Per facilitare questo commercio, furono edificati dei forti sulla costa dell'Africa occidentale: come nell'isola James, Accra e Bunce. Nei Caraibi inglesi, la percentuale della popolazione di origine africana pass\u00f2 dal 25% del 1650 a circa l'80% nel 1780 e nelle 13 colonie dal 10% al 40% nello stesso periodo. Per i mercanti di schiavi, tale commercio fu estremamente redditizio, e divenne un importante pilastro economico per citt\u00e0 inglesi occidentali come Bristol e Liverpool, che costituirono il terzo angolo del cosiddetto commercio triangolare con l'Africa e le Americhe. a causa delle dure condizioni di trasporto degli schiavi, dovute alla scarsa igiene e alla malnutrizione, si stima che il tasso medio di mortalit\u00e0 durante il viaggio fosse di uno su sette.\nNel 1695, il Parlamento scozzese concesse un'autorizzazione alla Compagnia di Scozia, che stabil\u00ec un insediamento nel 1698 sull'istmo di Panama. Assediata dai confinanti coloni spagnoli della Nuova Granada e afflitta dalla malaria, la colonia fu abbandonata due anni pi\u00f9 tardi. Lo schema di Dari\u00e9n fu un disastro finanziario per la Scozia, un quarto del capitale scozzese fu perso nell'impresa e fece naufragare le speranze scozzesi di stabilire un suo impero all'estero. Questo episodio ebbe importanti conseguenze politiche, persuadendo i governi dell'Inghilterra e della Scozia dei vantaggi derivanti dall'unione dei paesi e non solo delle corone. Ci\u00f2 avvenne nel 1707 con il Trattato di Unione, che sanc\u00ec l'inizio del Regno di Gran Bretagna.\nRivalit\u00e0 con i Paesi Bassi in Asia.\nAlla fine del XVI secolo, Inghilterra e Paesi Bassi iniziarono a sfidare il monopolio del Portogallo nel commercio con l'Asia. Vennero fondate societ\u00e0 per azioni private per finanziare i viaggi, la inglese (e poi britannica) compagnia britannica delle Indie orientali e la Compagnia olandese delle Indie orientali, istituite rispettivamente nel 1600 e 1602. L'obiettivo principale di queste societ\u00e0 fu quello di sfruttare il lucroso commercio delle spezie, concentrandosi principalmente su due regioni: l'arcipelago delle Indie orientali e l'India. In definitiva, anche se l'Inghilterra super\u00f2 nel breve termine i Paesi Bassi come potenza coloniale, il sistema finanziario di quest'ultima si dimostr\u00f2 pi\u00f9 avanzato e solido e le tre guerre anglo-olandesi XVII secolo gli lasciarono una posizione pi\u00f9 forte in Asia. Cessate le ostilit\u00e0 dopo la Gloriosa rivoluzione del 1688 quando l'olandese Guglielmo I d'Orange sal\u00ec al trono inglese, portando la pace tra i Paesi Bassi e l'Inghilterra. Un accordo tra le due nazioni lasci\u00f2 il commercio delle spezie dell'arcipelago delle Indie orientali ai Paesi Bassi e l'industria tessile dell'India all'Inghilterra. Ben presto il commercio dei tessuti super\u00f2, in termini di redditivit\u00e0, quello delle spezie e dal 1720 la societ\u00e0 britannica super\u00f2 la concorrente olandese come profitti.\nConflitti globali con la Francia.\nLa pace del 1688 tra Inghilterra e Paesi Bassi fece s\u00ec che i due Paesi partecipassero alla Guerra dei Nove anni come alleati, ma il conflitto, condotto in Europa e oltreoceano tra la Francia, la Spagna e l'alleanza anglo-olandese, lasci\u00f2 agli inglesi un pi\u00f9 forte potere coloniale rispetto agli olandesi, che furono cos\u00ec costretti a dedicare una quota maggiore del loro budget militare sulla costosa guerra territoriale europea. Il XVIII secolo vide l'Inghilterra (dopo il 1707, la Gran Bretagna) diventare la potenza coloniale dominante del mondo e la Francia il suo principale rivale.\nLa morte di Carlo II di Spagna, avvenuta nel 1700, con il conseguente passaggio del suo impero coloniale a Filippo d'Angi\u00f2, nipote di Luigi XIV di Francia, sollev\u00f2 la prospettiva di unificazione di Francia, Spagna e delle loro rispettive colonie: una situazione inaccettabile per gli interessi dell'Inghilterra e delle altre potenze europee. Nel 1701, Inghilterra, Portogallo e Paesi Bassi si schierarono con il Sacro Romano Impero contro la Spagna e la Francia nella guerra di successione spagnola, che dur\u00f2 fino al 1714.\nCon il conclusivo trattato di Utrecht, Filippo rinunci\u00f2 per lui e per i suoi discendenti il trono di Francia e la Spagna perse il suo impero in Europa. L'impero britannico si ampli\u00f2 territorialmente: dalla Francia, la Gran Bretagna acquis\u00ec Terranova e Acadia e dalla Spagna, Gibilterra e Minorca. Gibilterra divenne una base navale strategica e permise alla Gran Bretagna di controllare l'ingresso nell'Atlantico e possedere un punto di uscita verso il Mar Mediterraneo. La Spagna cedette inoltre i diritti del redditizio \"asiento\" (il permesso di vendere schiavi nell'America spagnola) alla Gran Bretagna.\nNei primi decenni del XVIII secolo, vi furono diversi focolai di conflitto militare nel subcontinente indiano, le guerre del Karnataka, tra Compagnia britannica delle Indie orientali e il suo omologo francese, la \"Compagnie fran\u00e7aise des Indes Orientales\", a fianco dei locali governanti al fine di riempire il vuoto che venne lasciato dal declino dell'Impero Moghul. La battaglia di Plassey del 1757, in cui gli inglesi guidati da Robert Clive sconfissero il Nawab del Bengala e i suoi alleati francesi, lasci\u00f2 alla compagnia britannica il controllo del Bengala e la fece diventare la maggior potenza militare e politica dell'India. Alla Francia rimasero il controllo di \"enclave\" orientali, ma con restrizioni militari e l'obbligo di sostenere gli stati coloniali britannici, facendo cos\u00ec terminare le speranze francesi aul controllo dell'India. Nei decenni successivi la compagnia britannica aument\u00f2 gradualmente le dimensioni dei territori sotto il suo controllo, o governandoli direttamente o tramite governanti locali sotto la minaccia della forza del \"British Indian Army\", la stragrande maggioranza della quale fu composta da \"sepoy\" indiani.\nGli scontri tra inglesi e francesi in India divennero parte del teatro complessivo della guerra dei sette anni (1756-1763) che coinvolse la Francia, la Gran Bretagna e le altre maggiori potenze europee. La firma del Trattato di Parigi (1763) ebbe conseguenze importanti per il futuro dell'impero britannico che poteva vantare una potenza marittima prevalente nella maggior parte del mondo.\nL'indipendenza delle tredici colonie americane.\nNel corso degli anni 1760 e i primi anni 1770, le relazioni tra le tredici colonie americane e la Gran Bretagna divennero sempre pi\u00f9 tesi, soprattutto a causa del risentimento riguardo ai tentativi del Parlamento britannico di governare e tassare i coloni americani senza il loro consenso. A quel tempo ci\u00f2 fu riassunto con lo slogan \"no taxation without representation\", una sospetta violazione dei diritti garantiti agli inglesi. La rivoluzione americana ebbe inizio con il rifiuto dell'autorit\u00e0 parlamentare e l'approntamento di un auto-governo. In risposta la Gran Bretagna invi\u00f2 le truppe per riprendersi il dominio diretto e ci\u00f2 port\u00f2, nel 1775, allo scoppio della guerra. L'anno successivo gli Stati Uniti dichiararono l'indipendenza. Nel 1778, l'ingresso della Francia nella guerra fece pendere la bilancia degli eventi bellici in favore degli statunitensi e, dopo una sconfitta decisiva avvenuta a Yorktown nel 1781, la Gran Bretagna inizi\u00f2 a negoziare le condizioni di pace. L'indipendenza statunitense fu riconosciuta nella pace di Parigi del 1783.\nLa perdita di una cos\u00ec gran parte dell'America britannica, fu considerato da alcuni storici come l'evento che definisce la transizione tra il \"primo\" e il \"secondo\" impero, in cui la Gran Bretagna devi\u00f2 i suoi interessi dalle Americhe all'Asia, nel Pacifico e in seguito all'Africa. \"La ricchezza delle nazioni\" di Adam Smith, pubblicato nel 1776, sosteneva che le colonie erano considerate superflue e che il libero scambio avrebbe sostituito le vecchie politiche mercantili che avevano caratterizzato il primo periodo di espansione coloniale, risalente al protezionismo della Spagna e Portogallo. La crescita degli scambi tra i recenti Stati Uniti indipendenti e la Gran Bretagna dopo il 1783 sembra confermare il punto di vista di Smith, in cui si asserisce che il potere politico non \u00e8 necessario per il successo economico.\nGli eventi accaduti in America influenzarono la politica britannica in Canada, dove tra e lealisti sconfitti, migrarono dopo l'indipendenza degli Stati Uniti. I lealisti che trovarono riparo nelle valli del fiume Saint John e Saint Croix, allora parte della Nuova Scozia, si sentirono troppo lontani dal governo provinciale di Halifax e cos\u00ec fu deciso che il Nuovo Brunswick fosse considerata, a partire da 1784, come una colonia separata. La legge costituzionale del 1791 istitu\u00ec le provincie dell'Alto Canada (principalmente di lingua inglese) e Basso Canada (soprattutto di lingua francese) sia per alleviare le tensioni tra le comunit\u00e0 francesi e inglesi, sia per cercare di istituire un sistema di governo simile a quello della Gran Bretagna, con l'intento di affermare l'autorit\u00e0 imperiale e non permettere il controllo da parte del popolo, che fu ritenuto la causa della rivoluzione americana.\nLe tensioni tra Gran Bretagna e Stati Uniti tornarono ad intensificarsi durante le guerre napoleoniche. La Gran Bretagna tent\u00f2 di intralciare i commerci americani con la Francia. Gli Stati Uniti dichiararono guerra, la guerra del 1812, e invasero il territorio canadese, mentre la Gran Bretagna invase il territorio statunitense; tuttavia i confini esistenti prima della guerra furono ristabilit al termine di essa con la stipula del trattato di Gand del 1814, che garantir\u00e0 la definitiva separazione del Canada dagli Stati Uniti.\nIl consolidamento (1783-1815).\nEsplorazione del Pacifico.\nDal 1718, la pena per vari reati penali commessi in Gran Bretagna consisteva nel confinamento verso le colonie americane, con circa un migliaio di detenuti all'anno trasportati attraverso l'Atlantico. Costretto a trovare una posizione alternativa, dopo la perdita delle 13 colonie nel 1783, il governo britannico si interess\u00f2 verso le terre di recente scoperta dell'Australia. La costa occidentale australiana fu scoperta, nel 1606, dagli europei dall'esploratore olandese Willem Janszoon e successivamente fu nominata come Nuova Olanda dalla Compagnia olandese delle Indie orientali, ma non vi fu alcun tentativo di stabilire delle colonie. Nel 1770 James Cook esplor\u00f2 la costa orientale dell'Australia durante un viaggio scientifico verso l'Oceano Pacifico meridionale, e lo chiam\u00f2 \"New South Wales\". Nel 1778, Joseph Banks, botanico di Cook durante il viaggio, present\u00f2 al governo britannico prove sulla idoneit\u00e0 di Botany Bay per la creazione di una colonia penale e nel 1787 la prima spedizione di detenuti salp\u00f2, arrivando nel 1788. La Gran Bretagna continu\u00f2 a trasportare detenuti a New South Wales fino al 1840. Le colonie australiane furono esportatori redditizie di lana e oro, e ci\u00f2 rese la loro capitale Melbourne la citt\u00e0 pi\u00f9 ricca del mondo e la pi\u00f9 grande citt\u00e0 dopo Londra dell'Impero britannico.\nDurante il suo viaggio, Cook visit\u00f2 anche la Nuova Zelanda, gi\u00e0 scoperta dall'esploratore olandese Abel Tasman nel 1642, e prese possesso l'isola del Nord e del Sud in nome della corona britannica, rispettivamente nel 1769 e il 1770. Inizialmente, l'interazione tra la popolazione indigena M\u0101ori e gli europei si limit\u00f2 a degli scambi di beni. Una maggiore presenza degli europei inizi\u00f2 nei primi decenni del XIX secolo, con la costruzione di numerose stazioni commerciali, soprattutto al Nord. Nel 1839, la \"New Zealand Company\" annunci\u00f2 l'intenzione di acquistare grandi appezzamenti di terreno e di stabilire colonie nel paese. Il 6 febbraio 1840, il capitano William Hobson e circa 40 capi Maori firmarono il Trattato di Waitangi. Questo trattato fu da molti considerato come l'atto di fondazione della Nuova Zelanda, ma le differenti interpretazioni del testo nelle versioni Maori e inglese continuano ad essere una fonte di controversie.\nLa guerra con la Francia napoleonica.\nLa Gran Bretagna fu impegnata nuovamente in un conflitto con la Francia napoleonica, in una guerra che a differenza di quelle precedenti rappresent\u00f2 anche un confronto tra le ideologie delle due nazioni. Non solo la posizione della Gran Bretagna sulla scena mondiale fu messa a repentaglio, Napoleone minacci\u00f2 anche di invadere la stessa Gran Bretagna, proprio come invase con i suoi eserciti molti paesi dell'Europa continentale.\nLa Gran Bretagna fu quindi costretta ad investire grandi quantit\u00e0 di capitali e risorse nelle guerre napoleoniche al fine di raggiungere la vittoria. I porti francesi furono bloccati dalla \"Royal Navy\", che consegu\u00ec la vittoria decisiva sulla flotta franco-spagnola a Trafalgar nel 1805. Anche le colonie d'oltremare furono attaccate e occupate, comprese quelle dei Paesi Bassi, che furono annesse da Napoleone nel 1810. La Francia fu definitivamente sconfitta, nel 1815, da una coalizione di eserciti europei. La Gran Bretagna fu ancora una volta beneficiaria dei trattati di pace: la Francia dovette cederle le isole Ionie, Malta (che aveva occupato rispettivamente nel 1797 e il 1798), Mauritius e Saint Lucia; la Spagna cedette Trinidad e Tobago; i Paesi Bassi parte della Guyana e la Colonia del Capo. La Gran Bretagna restitu\u00ec Guadalupa, Martinica, Guyana francese e Riunione alla Francia e Giava ed il Suriname ai Paesi Bassi, mentre ottenne il controllo di Ceylon (1795-1815).\nAbolizione della schiavit\u00f9.\nCon il sostegno del movimento abolizionista britannico, nel 1807 il Parlamento promulg\u00f2 il \"Slave Trade Act\" che abol\u00ec il commercio degli schiavi nell'Impero. Nel 1808, la Sierra Leone fu designata come colonia ufficiale britannica per gli schiavi liberati. La \"Slavery Abolition Act 1833\" abol\u00ec la schiavit\u00f9 nell'Impero britannico a partire dal 1\u00ba agosto del 1834 (con l'eccezione di Sant'Elena, Ceylon e nei territori amministrati dalla compagnia delle indie orientali, anche se queste esclusioni furono successivamente abrogate). Ai sensi della legge, agli schiavi fu concessa piena emancipazione dopo un periodo da 4 a 6 anni di \"apprendistato\".\nL'affermazione internazionale (1815-1914).\nAlcuni storici hanno definito il periodo tra il 1815 e il 1914 come il \"secolo imperiale\" della Gran Bretagna, in cui il territorio dell'impero crebbe di di km2 mentre la popolazione aument\u00f2 di 400 milioni di persone circa. La vittoria su Napoleone lasci\u00f2 la Gran Bretagna senza alcun pericoloso rivale internazionale, eccetto la Russia per quanto concerneva i territori dell'Asia centrale. Incontrastata nei mari, la Gran Bretagna adott\u00f2 il ruolo di controllore globale, uno stato di cose in seguito noto come la \"Pax Britannica\" e una politica estera di \"splendido isolamento\". Accanto al controllo formale che fu esercitato sulle sue colonie, la posizione dominante della Gran Bretagna nel commercio mondiale le permise di controllare effettivamente anche le economie di molti altri paesi, come la Cina, l'Argentina e il Siam, talvolta definiti da alcuni storici come appartenenti all'\"impero informale\".\nLa potenza imperiale britannica fu agevolata dall'introduzione della nave a vapore e del telegrafo, nuove tecnologie inventate nella seconda met\u00e0 del XIX secolo, che le permisero cos\u00ec di controllare e difendere efficacemente l'impero. Nel 1902, l'impero britannico fu collegato insieme da una rete di cavi telegrafici, la cosiddetta \"All Red Line\".\nL'espansione e la compagnia delle Indie orientali in Asia.\nL'espansione dell'impero britannico in Asia fu guidata dalla Compagnia britannica delle Indie orientali. Durante la guerra dei sette anni, l'esercito della societ\u00e0 e la \"Royal Navy\" unirono le loro forze e questa cooperazione continu\u00f2 in altri contesti al di fuori dell'India, la cacciata di Napoleone in Egitto (1799), la conquista di Giava dai Paesi Bassi (1811), l'acquisizione di Singapore (1819) e Malacca (1824) e la sconfitta della Birmania (1826).\nA partire dal 1730, dalla sua sede in India, la societ\u00e0 intraprese un sempre pi\u00f9 redditizio commercio di oppio verso la Cina. Questo commercio continu\u00f2 anche dopo che fu dichiarato illegale dalla dinastia Qing dell'Impero cinese nel 1729, e contribu\u00ec a invertire gli squilibri commerciali risultanti dalle ingenti importazioni britanniche di t\u00e8, che venivano pagate con ingenti quantit\u00e0 d'argento dai britannici ai cinesi. Nel 1839, la confisca da parte delle autorit\u00e0 cinesi di Canton di casse di oppio port\u00f2 il Regno Unito ad attaccare la Cina in quella che sarebbe passata alla storia come la prima guerra dell'oppio che si concluse con l'acquisizione da parte dei britannici dell'isola di Hong Kong, a quel tempo un modesto insediamento.\nDurante la fine del XVIII secolo e l'inizio del XIX, la Corona britannica inizi\u00f2 ad assumere un ruolo sempre maggiore negli affari della Compagnia. Una serie di leggi del Parlamento furono promulgate, come il \"Regulating Act of 1773\", il \"Pitt's India Act\" e la \"Charter Act of 1813\" che regolavano gli affari della Compagnia e stabilivano la sovranit\u00e0 della Corona sui territori acquisiti. La situazione della Compagnia delle Indie Orientali precipit\u00f2 a causa dei moti indiani del 1857, un conflitto iniziato con l'ammutinamento dei \"sepoy\", truppe indiane sotto il controllo degli ufficiali britannici. Per sedare la ribellione occorsero sei mesi, con pesanti perdite umane su entrambi gli schieramenti. L'anno successivo il governo britannico sciolse la Compagnia e assunse il controllo diretto dell'India attraverso il \"Government of India Act 1858\", che istitu\u00ec il Raj britannico, con il quale venne nominato un governatore generale e la regina Vittoria fu incoronata Imperatrice d'India. L'India divenne il bene pi\u00f9 prezioso dell'impero, \"il gioiello nella corona\", e fu la pi\u00f9 importante fonte della potenza della Gran Bretagna.\nIntorno alla fine del XIX secolo, una serie di raccolti gravemente scarsi portarono nel subcontinente a carestie diffuse in cui si stima che oltre 15 milioni di persone siano morte. Durante il suo mandato, la Compagnia delle Indie Orientali non fu in grado di realizzare una qualsiasi politica coordinata per affrontare carestie. Pi\u00f9 tardi, sotto il diretto dominio britannico vennero create commissioni dopo ogni carestia al fine di individuarne la causa e attuare nuove politiche; un sistema che dovette aspettare gli inizi del 1900 perch\u00e9 dimostrasse i suoi effetti.\nL'India britannica.\nLa perla della Compagnie delle Indie era appunto l'India, governata da un vicer\u00e9 britannico (dal 1858) con sede prima a Calcutta (1858 - 1931) e poi a Nuova Delhi (1931 - 1947). A seguito della completa conquista del territorio indiano nel 1876 la regina Vittoria si fregi\u00f2 del titolo di \u201cimperatrice dell'India\u201d. In quel paese sterminato, inglesi, tra militari e funzionari, controllavano 130 milioni di indiani sparsi su un territorio immenso, denominato \u201csub-continente indiano\u201d. In esso si parlavano un centinaio di lingue diverse e si praticavano tre religioni principali, induismo, buddismo, islamismo.\nNel XIX secolo la Compagnia delle Indie, colpevole di corruzione e di truffe ai danni dello Stato, fu liquidata e il governo britannico assunse direttamente l'amministrazione della penisola indiana. I funzionari britannici, sostenuti dagli aristocratici ind\u00f9, compirono mosse di grande peso che avevano come obbiettivo la modernizzazione del paese. Tra il 1850 e il 1900 furono costruiti i binari che avrebbero collegato la maggior parte del territorio indiano, la famosa Ferrovia indiana peninsulare collegava direttamente Bombay a Calcutta riducendo di molto il viaggio a piedi o via elefante tra le due maggiori citt\u00e0. Nel 1880 part\u00ec il servizio postale e la prima rete telegrafica elettrica, furono incrementati i canali d'irrigazione dei campi. Furono fondate anche tre grandi universit\u00e0, per l'educazione occidentale delle popolazioni locali.\nL'intento dei britannici era di esportare il loro modello in modo da formare una \u00e9lite appartenente alle preesistenti caste elevate, che li coadiuvassero nella gestione dell'immenso territorio indiano. La divisione interna etnico-religiosa degli indiani (hindu, musulmani, sikh, ecc.) contribu\u00ec all'attuazione della politica britannica del \"divide et impera\" gi\u00e0 utilizzata dai romani, ovvero quel tipo di politica atta a mantenere e favorire le divisioni tra le popolazioni indiane, in modo tale che il governo britannico non fosse mai messo in discussione e le varie lotte interne vedessero quindi il governo inglese come arbitro e l'unico in grado di mantenere la pace nel sub-continente. La politica di pacificazione e divisione attuata dai vari governatori e vicer\u00e9 britannici contribu\u00ec al non formarsi di rivolte contro gli stessi inglesi almeno fino agli anni '20 del '900.\nNel corso della seconda met\u00e0 del XIX secolo l'amministrazione britannica attu\u00f2 numerose riforme per lo sviluppo dell'India e anche in campo giuridico. Agli indiani fin dal 1858 era concesso esprimere un voto nelle assemblee provinciali, voto che permetteva ad un ristretto gruppo di persone di essere eletti ad una specie di camera bassa che collaborava con il governatore britannico della provincia nella gestione della stessa. Questo sistema democratico di voto \u00e8 tutt'oggi presente nelle province indiane, nel 1860 fu emanato il 1\u00ba codice civile valevole per tutto il territorio dell'Impero Indiano, oltre ad essere un grande strumento democratico in quanto considerava ogni suddito indiano indipendentemente dalla casta uguale di fronte alla legge fu anche uno dei pi\u00f9 completi. Ancora oggi infatti la sua sostanza \u00e8 alla base del codice civile indiano. Il codice civile mise fine anche al dispotico governo dei Maharaja, questi ultimi infatti si dovettero adeguare alle nuove disposizioni e nonostante non fu ben accetto da tutti nel tempo esso diede i suoi buoni frutti.\nLa rivalit\u00e0 con la Russia.\nNel corso del XIX secolo, la Gran Bretagna e l'impero russo si fronteggiarono per riempire i vuoti di potere lasciati dal declino dell'Impero ottomano, della dinastia Qajar e della dinastia Qing. Questa rivalit\u00e0 in Eurasia venne ad essere conosciuta come il \"Grande gioco\". Per quanto riguarda gli interessi della Gran Bretagna, le sconfitte inflitte dalla Russia alla Persia e alla Turchia dimostrarono l'ambizione e le capacit\u00e0 dell'impero russo e alimentarono i timori di una possibile invasione via terra dell'India. nel 1839, la Gran Bretagna pens\u00f2 di anticipare gli eventi invadendo l'Afghanistan, ma la prima guerra anglo-afghana ebbe un esito disastroso.\nQuando, nel 1852, la Russia invase i Balcani turchi, i timori di un dominio russo nel Mar Mediterraneo e nel Medio Oriente convinse la Gran Bretagna e la Francia ad invadere la penisola di Crimea al fine di distruggere le capacit\u00e0 navali russe. La conseguente guerra di Crimea (1854-1856), che vide l'introduzione delle nuove tecniche della guerra moderna, fu l'unica guerra globale combattuta tra la Gran Bretagna e un'altra potenza imperiale durante la \"Pax Britannica\", si concluse, dopo combattimenti lunghi e sanguinosi, con la sconfitta della Russia. Tuttavia, la situazione in Asia centrale rimase irrisolta per altri due decenni, con la Gran Bretagna che annesse il Balucistan nel 1876 mentre la Russia si allarg\u00f2 a comprendere la Kirghizia, il Kazakistan e il Turkmenistan. Per un po' di tempo sembr\u00f2 che un'altra guerra sarebbe stata inevitabile, ma nel 1878 i due Paesi raggiunsero un accordo sulle rispettive sfere di influenza nella regione e, nel 1907, su tutte le questioni in sospeso nel con la firma dell'accordo anglo-russo per l'Asia. La distruzione della marina russa da parte dei giapponesi nella battaglia di Port Arthur durante la guerra russo-giapponese del 1904-1905, contribu\u00ec a limitare la loro possibile minaccia.\nL'espansione in Africa.\nNel 1652, la Compagnia Olandese delle Indie Orientali aveva fondato la Colonia del Capo sulla punta meridionale dell'Africa come stazione di passaggio per le navi che viaggiano da e per le colonie nelle Indie orientali. Nel 1806, la Gran Bretagna acquis\u00ec formalmente la colonia e la sua vasta popolazione di afrikaner (o Boeri), dopo averla occupata fin dal 1795 per prevenire che cadesse in mani francesi, dopo l'invasione dei Paesi Bassi da parte della Francia. Dopo il 1820, l'immigrazione britannica inizi\u00f2 a crescere e ci\u00f2 spinse migliaia di boeri, insoddisfatti del dominio britannico, a nord per fondare la loro repubblica, tuttavia di breve durata, in una migrazione chiamata \"Grande Trek\" che dur\u00f2 dalla fine degli anni 1830 ai primi anni 1840. Durante questo periodo, i Voortrekker si scontrarono ripetutamente con i britannici, quest'ultimi progettavano un'espansione in Sudafrica comprendendo le popolazioni Basotho e Zulu. Alla fine, i boeri, stabilirono due repubbliche che ebbero una vita pi\u00f9 lunga: la Repubblica del Sudafrica o Repubblica del Transvaal (1852-1877; 1881-1902) e lo Stato Libero dell'Orange (1854-1902). Nel 1902, la Gran Bretagna occup\u00f2 entrambe le Repubbliche, grazie al trattato di Vereeniging conseguente alla fine della seconda guerra boera (1899-1902).\nNel 1869, sotto l'imperatore francese Napoleone III venne aperto il canale di Suez, che permette il passaggio tra Mar Mediterraneo e Oceano Indiano. Inizialmente gli inglesi si opposero a questa opera; tuttavia, una volta aperto, il suo valore strategico fu subito ben chiaro e divenne la \"vena giugulare dell'Impero\". Nel 1875, il governo conservatore di Benjamin Disraeli acquis\u00ec dal sovrano egiziano, Isma'il Pasci\u00e0, fortemente indebitato, il 44% della propriet\u00e0 del canale per 4 milioni di \u00a3 (340 milioni di sterline del 2013). Il controllo finanziario anglo-francese congiunto con l'Egitto si concluse nella vera e propria occupazione britannica nel 1882. I francesi rimasero ancora azionisti di maggioranza e tentarono di indebolire la posizione britannica, ma un compromesso fu raggiunto grazie alla Convenzione di Costantinopoli del 1888, che rese ufficialmente il territorio del canale neutrale.\nCon l'attivit\u00e0 francese, belga e portoghese nella parte bassa della regione del bacino del fiume Congo fu necessario l'intervento delle diplomazie con la Conferenza di Berlino del 1884-1885 al fine di regolare la concorrenza tra le potenze europee nel colonialismo in Africa definendo \"occupazione effettiva\" come criterio per il riconoscimento internazionale delle rivendicazioni territoriali. Il colonialismo prosegu\u00ec nel 1890 e la Gran Bretagna riconsider\u00f2 la sua decisione, del 1885, di ritirarsi dal Sudan. Una forza congiunta di truppe inglesi ed egiziane sconfisse l'esercito Mahdist nel 1896 e due anni dopo respinse un'invasione francese in un evento noto come crisi di Fascioda. Il Sudan fu nominalmente un territorio Anglo-Egiziano, ma di fatto una colonia britannica.\nLe acquisizioni territoriali britanniche in Africa del sud e est fecero s\u00ec che Cecil Rhodes, pioniere dell'espansione britannica in Africa, proponesse una ferrovia \"Capo al Cairo\" che collegasse lo strategicamente importante canale di Suez al sud ricco di minerali. Un'opera che, tuttavia, rimase incompiuta.\nLe modifiche allo stato giuridico dell'Irlanda e delle Americhe.\nIl percorso per l'indipendenza delle colonie bianche dell'impero britannico inizi\u00f2 nel 1839 con la relazione di Durham, che propose l'unificazione e l'autogoverno per l'Alto e il Basso Canada, come soluzione per i frequenti disordini politici. Nel 1840 pass\u00f2 l\"'Act of Union\", che istitu\u00ec la Provincia del Canada e un governo responsabile venne concesso alla Nuova Scozia nel 1848, concessione che fu presto estesa alle altre colonie nordamericane britanniche. Con il passaggio del \"The British North America Act\" del 1867 dal Parlamento britannico, l'Alto e Basso Canada, il Nuovo Brunswick e la Nuova Scozia andarono a formarono il \"Dominion\" del Canada, una confederazione che godette di piena autonomia amministrativa, ad eccezione delle relazioni internazionali. L'Australia e la Nuova Zelanda, raggiunsero forme simili di autogoverno solo dopo il 1900, con l'istituzione della federazione dell'Australia nel 1901. il termine \"stato di \"dominion\"\" fu ufficialmente introdotto in occasione della Conferenza coloniale del 1907.\nGli ultimi decenni del XIX secolo videro la campagna elettorale concentrata sulle \"home rule\" irlandesi. L'Irlanda si un\u00ec con la Gran Bretagna, andando a formare il Regno Unito di Gran Bretagna e Irlanda, grazie all'Atto di Unione del 1800, successivo alla rivolta irlandese del 1798 e della grande carestia irlandese che colp\u00ec il paese tra il 1845 e il 1852. Le \"home rule\" furono sostenute dal primo ministro britannico, William Gladstone, il quale sperava che il paese avrebbe seguito le orme del Canada come \"dominion\" all'interno dell'impero, ma il suo \"Home Rule Bill\" del 1886 fu sconfitto in Parlamento. Anche se il disegno di legge, se approvato, avrebbe concesso all'Irlanda meno autonomia rispetto alle province canadesi, molti parlamentari temettero che una Irlanda parzialmente indipendente avrebbe potuto costituire una minaccia per la sicurezza della Gran Bretagna o segnare l'inizio di una disgregazione dell'impero. Un secondo disegno di legge di \"Home Rule\" ebbe la stessa sorte per motivi simili. Un terzo fu approvato dal Parlamento nel 1914, ma non ebbe modo di essere applicato per via dello scoppio della Prima guerra mondiale che port\u00f2 alla Rivolta di Pasqua del 1916.\nLe guerre mondiali (1914-1945).\nIntorno alla fine del XIX secolo, in Gran Bretagna iniziarono a crescere i timori che non sarebbero stati pi\u00f9 in grado di difendere la metropoli e la totalit\u00e0 dell'impero, mantenendo allo stesso tempo la politica dello \"splendido isolamento\". La Germania, con la sua rapida crescita come potenza militare e industriale, fu all'epoca vista come il pi\u00f9 probabile avversario per una eventuale futura guerra. Riconoscendo la situazione tesa nel Pacifico e la minaccia della marina imperiale tedesca, la Gran Bretagna form\u00f2, nel 1902, un'alleanza con il Giappone con i suoi vecchi nemici Francia e Russia, rispettivamente nel 1904 e nel 1907.\nLa prima guerra mondiale.\nI timori della Gran Bretagna di una possibile guerra con la Germania si concretizzarono nel 1914 con lo scoppio della prima guerra mondiale. Immediatamente la Gran Bretagna invase e occup\u00f2 la maggior parte delle colonie d'oltremare della Germania in Africa. Nel Pacifico, l'Australia e la Nuova Zelanda occuparono rispettivamente la Nuova Guinea tedesca e Samoa. I piani per una divisione post-bellica dell'impero ottomano, che si schier\u00f2 in guerra a fianco della Germania, furono segretamente redatti dalla Gran Bretagna e dalla Francia nel quadro dell'accordo Sykes-Picot del 1916. Questo accordo non fu divulgato a al-Husayn ibn Ali, Sharif della Mecca, che fu incoraggiante gli inglesi a lanciare una rivolta araba contro i loro governanti ottomani, dando l'impressione che la Gran Bretagna sostenesse la creazione di uno stato arabo indipendente.\nLa dichiarazione di guerra britannica contro la Germania e i suoi alleati coinvolse le colonie e i Domini che fornirono preziosi aiuti in termini di personale militare, sostegno finanziario e materiali. Oltre 2,5 milioni di uomini serv\u00ec negli eserciti dei Domini, cos\u00ec come molte migliaia di volontari provenienti dalle colonie della Corona. I contributi e i sacrifici delle truppe australiane e neozelandesi durante la Campagna di Gallipoli del 1915 contro l'Impero Ottomano, ebbero in patria un grande impatto sulla coscienza nazionale e segnarono un momento decisivo nel passaggio dell'Australia e della Nuova Zelanda da colonie a nazioni completamente autonome. I paesi continuano a commemorare questi eventi in occasione dell\"'ANZAC Day\". I canadesi vinsero la battaglia del crinale di Vimy in una simile prospettiva. L'importante contributo dei Domini per lo sforzo bellico fu riconosciuto nel 1917 dal primo ministro britannico David Lloyd George quando invit\u00f2 ciascuno dei primi ministri dei Domini di partecipare a un gabinetto imperiale di guerra per coordinare la politica imperiale.\nSecondo i termini del conclusivo trattato di Versailles firmato nel 1919, l'impero raggiunse l'apice delle sue dimensioni con l'acquisizione di di territorio e 13 milioni di nuovi soggetti. Le colonie della Germania e dell'impero ottomano furono distribuite alle potenze alleate come mandato della Societ\u00e0 delle Nazioni. La Gran Bretagna annesse la Palestina, la Transgiordania, l'Iraq, parti del Camerun e del Togo e il controllo di Tanganica. Gli stessi Domini acquisirono dei territori: l'Unione Sudafricana acquis\u00ec il Sud-Africa occidentale (l'attuale Namibia), l'Australia la Nuova Guinea tedesca, la Nuova Zelanda la Samoa Occidentale. Nauru fu di fatto controllata da un mandato combinato dalla Gran Bretagna e dai due Domini del Pacifico.\nIl periodo interbellico.\nIl cambiamento nell'ordine mondiale conseguente alla guerra, in particolare la crescita degli Stati Uniti e del Giappone come potenze navali, e l'aumento dei movimenti indipendentisti in India e in Irlanda, port\u00f2 a una grande rivalutazione della politica imperiale britannica. Costretta a scegliere tra un allineamento con gli Stati Uniti o con il Giappone, la gran Bretagna scelse di non rinnovare l'alleanza con l'impero nipponico e sigl\u00f2 il trattato navale di Washington, dove la gran Bretagna accett\u00f2 la parit\u00e0 navale con gli Stati Uniti. Questa fu oggetto di molte discussioni in Gran Bretagna nel corso del 1930, in quanto governi militaristici presero piede in Giappone e in Germania aiutati in parte dalla grande depressione, poich\u00e9 si temeva che l'impero non avrebbe potuto sopravvivere a un attacco simultaneo da parte di entrambe le nazioni. Anche se la questione della sicurezza dell'impero fu una seria preoccupazione in Gran Bretagna, allo stesso tempo l'impero rappresentava un fondamento vitale per l'economia britannica.\nNel 1919, le frustrazioni causate dai ritardi nella soluzione della causa irlandese port\u00f2 i membri del Sinn F\u00e9in, un partito indipendentista che aveva vinto la maggioranza dei seggi irlandesi a Westminster nelle elezioni generali britanniche del 1918, di stabilire un gruppo a Dublino che dichiar\u00f2 l'indipendenza della nazione. Contemporaneamente, gli appartenenti alla \"Irish Republican Army\" iniziarono una guerriglia contro l'amministrazione britannica. La guerra anglo-irlandese si \u00e8 concluse nel 1921 con un nulla di fatto e la firma del Trattato anglo-irlandese istitu\u00ec lo Stato Libero d'Irlanda, un \"dominiom\" all'interno dell'Impero Britannico con un'effettiva indipendenza interna ma ancora costituzionalmente legato alla Corona britannica. L'Irlanda del Nord, composta da sei delle 32 contee irlandesi, tramite il \"Government of Ireland Act\" esercit\u00f2 immediatamente l'opzione di mantenere lo status esistente all'interno del Regno Unito.\nUn simile disputa inizi\u00f2 nell'India quando il \"Government of India Act\" del 1919 non riusc\u00ec a soddisfare le richieste per l'indipendenza. Preoccupazioni per l'infiltrazione di movimenti comunisti e di intromissioni estere a seguito della cospirazione di Ghadar port\u00f2 al deteriorarsi della situazione; il \"Rowlatt Act\" contribu\u00ec ulteriormente a questo. Vi furono diverse manifestazioni di protesta, in particolare nella regione del Punjab, le cui le misure repressive culminarono nel massacro di Amritsar. In Gran Bretagna l'opinione pubblica fu divisa sulla legittimit\u00e0 dell'intervento, tra chi lo consider\u00f2 come inevitabile per aver salvato l'India dall'anarchia e coloro lo videro con disgusto. Il successivo movimento movimento di non cooperazione fu sospeso nel marzo 1922 a seguito dell'incidente di Chauri Chaura e il malcontento continu\u00f2 a covare per i successivi 25 anni.\nNel 1922, all'Egitto, che allo scoppio della prima guerra mondiale era stato dichiarato un protettorato britannico, fu formalmente concessa l'indipendenza, anche se fino al 1954 continu\u00f2 ad essere uno stato cliente. Le truppe britanniche rimasero di stanza in Egitto fino alla firma del trattato anglo-egiziano del 1936, in base al quale fu deciso che esse sarebbero state ritirate, tuttavia continuando ad occupare e difendere la zona del Canale di Suez. In cambio, l'Egitto fu assistito perch\u00e9 si unisse alla Societ\u00e0 delle Nazioni. L'Iraq, un mandato britannico dal 1920, entr\u00f2 anch'esso nella Societ\u00e0, dopo aver raggiunto l'indipendenza dalla Gran Bretagna nel 1932. In Palestina, la Gran Bretagna fu alle prese con il problema di mediare tra le comunit\u00e0 arabe ed ebraiche. Con la Dichiarazione di Balfour del 1917, in cui furono esplicitati i termini del mandato, fu deciso che un \"focolare nazionale\" per il popolo ebraico sarebbe stato stabilito in Palestina. Ci\u00f2 port\u00f2 ad un aumento della conflittualit\u00e0 con la popolazione araba, che si ribell\u00f2 apertamente nel 1936, nella cosiddetta grande rivolta araba. Nel corso del 1930, con l'aumentare della minaccia di guerra in Germania, la Gran Bretagna giudic\u00f2 il sostegno della popolazione araba in Medio Oriente pi\u00f9 importante dell'istituzione di uno stato ebraico nella terra d'origine, e quindi si mut\u00f2 verso una posizione pro-araba, limitando l'immigrazione ebraica e di conseguenza innescando una rivolta di quest'ultimi.\nLa possibilit\u00e0 dei Domini di decidere la propria politica estera, in modo indipendente dalla Gran Bretagna, fu riconosciuta dalla Conferenza Imperiale del 1923. La richiesta dell'anno precedente della Gran Bretagna di assistenza militare da parte dei Domini allo scoppio della crisi di \u00c7anakkale fu rigettata dal Canada e dal Sudafrica, il Canada rifiut\u00f2 anche di essere vincolata al Trattato di Losanna del 1923. A seguito di pressioni da parte di Irlanda e Sudafrica, la Conferenza Imperiale 1926 emesse la dichiarazione di Balfour, in cui si asseriva che i Domini fossero \"Comunit\u00e0 autonome all'interno l'impero britannico, pari ad uno stato, in alcun modo subordinate l'un l'altro\" all'interno di un \"Commonwealth delle nazioni\". Grazie allo statuto di Westminster del 1931 i parlamenti del Canada, Australia, Nuova Zelanda, dell'Unione del Sudafrica, dello Stato libero d'Irlanda e Terranova erano ormai indipendenti dal controllo legislativo britannico, potendo annullare le leggi promosse senza il loro consenso. Nel 1933 a Terranova venne ripristinato lo stato coloniale in seguito alle sofferenze finanziarie dovute alla Grande depressione. L'Irlanda prese ulteriori distanze dalla Gran Bretagna con l'introduzione, nel 1937, di una nuova costituzione, che la rese una repubblica a tutti gli effetti.\nLa seconda guerra mondiale.\nLa dichiarazione di guerra della Gran Bretagna alla Germania nazista del settembre 1939 includeva le colonie della Corona e l'India, ma non automaticamente i \"dominiom\" di Australia, Canada, Nuova Zelanda, Terranova e Sudafrica. Tuttavia, presto tutte dichiararono guerra alla Germania, tranne lo Stato Libero d'Irlanda che scelse di rimanere neutrale per tutto il conflitto.\nDopo l'occupazione tedesca della Francia, iniziata nel 1940, la Gran Bretagna con il suo impero fronteggi\u00f2 da sola la Germania, fino all'ingresso dell'Unione Sovietica nel conflitto nel 1941. Il primo ministro britannico Winston Churchill esercit\u00f2 pressioni sul presidente statunitense Franklin Delano Roosevelt per ricevere aiuti militari, ma Roosevelt non era ancora pronto a chiedere al Congresso di impegnare il paese in guerra. Nel mese di agosto 1941, Churchill e Roosevelt si incontrarono e firmarono la Carta Atlantica, in cui comprendeva l'affermazione \"il diritto di tutti i popoli di scegliere la forma di governo sotto cui vivono\" dovrebbe essere rispettato. Questa formulazione fu ambigua sul fatto che poteva riferirsi sia i paesi europei invasi dalla Germania o ai popoli colonizzati dalle nazioni europee, e in seguito fu oggetto di diverse interpretazioni dagli inglesi, dagli americani e dai movimenti nazionalisti.\nNel dicembre del 1941, il Giappone lanci\u00f2, in rapida successione, attacchi contro la Malesia britannica, contro la base navale degli Stati Uniti a Pearl Harbor, e a Hong Kong. Secondo Churchill l'ingresso degli Stati Uniti nella guerra fu una certezza per assicurarsi la vittoria e per il futuro dell'impero, tuttavia il modo in cui le forze britanniche vennero rapidamente sconfitte in Estremo Oriente danneggi\u00f2 irreversibilmente il prestigio della Gran Bretagna come potere imperiale. La caduta di Singapore fu l'evento pi\u00f9 critico, infatti in precedenza essa era considerata come una fortezza inespugnabile e l'equivalente orientale di Gibilterra. La consapevolezza che la Gran Bretagna non fosse in grado di difendere l'intero impero, spinse Australia e Nuova Zelanda, che si sentirono minacciate dalle forze giapponesi, a stringere legami pi\u00f9 stretti con gli Stati Uniti. Ci\u00f2 port\u00f2, nel 1951, alla stipula del patto ANZUS tra Australia, Nuova Zelanda e Stati Uniti d'America.\nLa decolonizzazione e il declino (1945-1997).\nNonostante l'Impero Britannico (in particolare il Regno Unito) fosse uscito vincitore dalla seconda guerra mondiale, gli effetti del conflitto furono profondi, sia in patria sia all'estero. Gran parte dell'Europa, un continente che aveva per diversi secoli dominato il mondo, era in rovina e parte del territorio risultava occupato dagli eserciti degli Stati Uniti e dell'Unione Sovietica, ora detentori dell'equilibrio mondiale. In sostanza la Gran Bretagna fu lasciata in bancarotta, con l'insolvenza evitata solo nel 1946 dopo la negoziazione di un prestito di 4,33 miliardi di dollari statunitensi (56 miliardi del 2012), da parte dagli Stati Uniti, la cui ultima rata fu rimborsata nel 2006. Allo stesso tempo, aumentarono i movimenti anti-coloniali nelle colonie delle nazioni europee. La situazione si complic\u00f2 ulteriormente dalla rivalit\u00e0 sempre pi\u00f9 accesa tra Stati Uniti e Unione Sovietica, in quella che fu definita come \"guerra fredda\".\nIn linea di principio, entrambe le nazioni si opposero al colonialismo europeo. In pratica, tuttavia, l'anticomunismo statunitense prevalse sull'antimperialismo e, pertanto, gli Stati Uniti sostennero l'esistenza dell'Impero Britannico al fine di mantenere l'espansione comunista sotto controllo. In definitiva, il discorso \"Wind of Change\" del primo ministro britannico Harold Macmillan fece intendere che l'impero aveva i giorni contati e nel complesso la Gran Bretagna adott\u00f2 una politica di disimpegno pacifico su undici colonie politicamente stabili, i cui governi non comunisti erano disponibili a prendersi in carico il potere. Questa decisione fu in contrasto con le altre potenze europee, come la Francia e il Portogallo, che condussero costose e fallimentari guerre per mantenere intatto il loro impero. Tra il 1945 e il 1965, il numero di persone sotto il dominio britannico, al di fuori del Regno Unito, scese da 700 milioni a cinque milioni, tre dei quali erano abitanti di Hong Kong.\nIl disimpegno nel secondo dopoguerra.\nIl governo laburista pro-decolonizzazione, eletto alle elezioni generali il 1945 e guidato da Clement Attlee, si mosse rapidamente per affrontare la questione pi\u00f9 urgente per l'impero: l'indipendenza indiana. Due dei maggiori partiti politici, il Congresso Nazionale Indiano e la Lega Musulmana Panindiana, avevano condotto per decenni una campagna per l'indipendenza, ma in sostanziale disaccordo su come essa avrebbe dovuto attuarsi. Il primo proponeva uno stato indiano secolare unitario, considerando che la Lega, temendo la dominazione da parte della maggioranza induista, desiderasse uno stato islamico separato per le regioni a maggioranza musulmana.\nL'incremento dei disordini civili e l'ammutinamento del 1946 della \"Royal Indian Navy\" port\u00f2 Attlee a promettere l'indipendenza entro il 1948. Quando l'urgenza della situazione e il rischio di una guerra civile divenne evidente, il vicer\u00e9 di nuova nomina (e ultimo), Lord Mountbatten, anticip\u00f2 la data al 15 agosto 1947. I confini tracciati dagli inglesi per partizionare in linea di massima l'India in aree ind\u00f9 e aree musulmane lasciarono decine di milioni di persone come minoranze nei nuovi stati indipendenti di India e Pakistan. In seguito milioni di musulmani lasciarono l'India in direzione del Pakistan, mentre gli induisti fecero viceversa, e la violenza tra le due comunit\u00e0 cost\u00f2 centinaia di migliaia di vite. La Birmania e lo Sri Lanka ottennero la loro indipendenza l'anno successivo. India, Pakistan e Sri Lanka divennero membri del Commonwealth, mentre la Birmania scelse di non aderire.\nIl Mandato britannico della Palestina, dove una maggioranza araba aveva sempre vissuto accanto ad una minoranza ebraica, si present\u00f2 come un problema simile a quello dell'India. La questione fu ulteriormente complicata dall'affluenza di un gran numero di profughi ebrei che cercarono rifugio in Palestina dopo l'Olocausto, mentre gli arabi si opponevano alla creazione di uno stato ebraico. Frustrata dalla intrattabilit\u00e0 del problema, attaccata da parte di organizzazioni ebree paramilitari e per via del costo sempre pi\u00f9 crescente legato al mantenimento della sua presenza militare, nel 1947 la Gran Bretagna annunci\u00f2 che si sarebbe ritirata l'anno successivo, lasciando la soluzione della questione alle Nazioni Unite. L'Assemblea Generale delle Nazioni Unite successivamente vot\u00f2 per un piano di divisione della Palestina in uno stato ebraico e in uno stato arabo.\nDopo la sconfitta del Giappone nella seconda guerra mondiale, i movimenti di resistenza anti-giapponesi in Malaysia rivolsero la loro attenzione verso gli inglesi, che ripresero rapidamente il controllo della colonia, valorizzandola come fonte di gomma e di stagno. I guerriglieri furono principalmente malesi-comunisti cinesi e ci\u00f2 signific\u00f2 che il tentativo britannico di sedare la rivolta fu sostenuta dalla maggioranza musulmana malese, fermo restando che una volta ristabilito l'ordine sarebbe stata concessa l'indipendenza. L'\"emergenza malese\", come fu chiamata, inizi\u00f2 nel 1948 e dur\u00f2 fino al 1960, ma gi\u00e0 nel 1957, la Gran Bretagna si sent\u00ec abbastanza sicura da concedere l'indipendenza alla Federazione della Malesia all'interno del Commonwealth. Nel 1963, gli 11 stati della federazione, insieme a Singapore, Sarawak e Borneo del Nord si unirono per formare la Malaysia, ma nel 1965 Singapore, a maggioranza cinese, fu espulsa dall'Unione a seguito di tensioni tra i malesi e le popolazioni cinesi. Il Brunei, che dal 1888 fu un protettorato britannico, rifiut\u00f2 di aderire all'Unione e mantenne il suo stato fino all'indipendenza del 1984.\nLa crisi di Suez e le conseguenze.\nNel 1951, il Partito Conservatore torn\u00f2 al potere in Gran Bretagna, sotto la guida di Winston Churchill. Churchill e i conservatori ritennero che il paese doveva mantenere la posizione di potenza mondiale preservando dell'impero, utilizzando il proprio controllo sul Canale di Suez al fine mantenere la sua preminenza in Medio Oriente, nonostante la perdita dell'India. Tuttavia, Churchill non pot\u00e9 ignorare il nuovo governo egiziano rivoluzionario di Gamal Abd el-Nasser che conquist\u00f2 il potere nel 1952; cos\u00ec l'anno successivo fu deciso che le truppe britanniche si sarebbero ritirate dalla zona e che sarebbe stata concessa l'autoderminazione al Sudan. Il Sudan ottenne poi l'indipendenza il 1\u00ba gennaio 1956.\nNel luglio 1956, Nasser nazionalizz\u00f2 unilateralmente il Canale di Suez. La risposta di Anthony Eden, succeduto a Churchill come primo ministro, fu quello di concordare con la Francia un attacco israeliano contro l'Egitto avrebbe dato alle due nazioni europee un pretesto per intervenire militarmente e riprendere il controllo del canale. Eden fece infuriare il presidente americano Dwight Eisenhower, per non averlo consultato e di conseguenza egli si rifiut\u00f2 di eseguire l'invasione. Un'altra delle preoccupazioni di Eisenhower fu la possibilit\u00e0 di andare incontro ad una guerra pi\u00f9 ampia con l'Unione Sovietica che minacci\u00f2 di intervenire a fianco dell'Egitto. Eisenhower applic\u00f2 la leva finanziaria con la minaccia di vendere le riserve statunitensi della sterlina britannica e quindi far precipitare il valore della valuta britannica. Nonostante l'invasione fosse stata militarmente un successo nei suoi obiettivi, l'intervento delle Nazioni Unite e la pressione costrinsero la Gran Bretagna in un umiliante ritiro delle sue forze.\nLa crisi di Suez mostr\u00f2 pubblicamente le limitazioni della Gran Bretagna e conferm\u00f2 il suo declino sulla scena mondiale, dimostrando che d'ora in poi non poteva pi\u00f9 agire senza almeno l'acquiescenza, se non il pieno sostegno, degli Stati Uniti. Gli eventi a Suez ferirono l'orgoglio nazionale britannico, tanto che un deputato descrisse l'evento come la \"Waterloo della Gran Bretagna\" e un altro sugger\u00ec che il paese era diventato un \"satellite statunitense\". In seguito, Margaret Thatcher raccont\u00f2 che la crisi avesse impattato tanto sulla mentalit\u00e0 dell'establishment politica britannica da definirla come \"sindrome di Suez\". Il paese non recuper\u00f2 lo smacco subito fino alla riconquista del successo nella guerra delle Falkland, combattuta nel 1982 contro l'Argentina.\nNonostante che la crisi di Suez avesse indebolito il potere britannico in Medio Oriente, esso non cadde. La Gran Bretagna schier\u00f2 nuovamente i suoi eserciti nella regione, che intervennero in Oman (1957), Giordania (1958) e Kuwait (1961), anche se in queste occasioni oper\u00f2 con l'approvazione degli Stati Uniti. La politica estera del primo ministro Harold Macmillan fu, infatti, allineata con fermezza con gli Stati Uniti. La Gran Bretagna mantenne una presenza militare in Medio Oriente per un altro decennio. Nel gennaio del 1968, poche settimane dopo la svalutazione della sterlina, il primo ministro Harold Wilson e il suo segretario alla Difesa Denis Healey annunci\u00f2 che le truppe britanniche sarebbero state ritirate da un'importante base militare ad est di Suez, dal Medio Oriente e dalla Malesia e Singapore. Gli inglesi si ritirarono da Aden nel 1967, dal Bahrein nel 1971 e dalle Maldive nel 1976.\nLa decolonizzazione.\nNel febbraio 1960, Macmillan tenne un discorso a Citt\u00e0 del Capo, in Sudafrica dove parl\u00f2 del fatto che \"il vento del cambiamento soffia attraverso questo continente\". Macmillan voleva evitare lo stesso tipo di guerra coloniale che la Francia stava combattendo in Algeria, e sotto il suo governo la decolonizzazione procedette rapidamente. Alle tre colonie a cui fu concessa l'indipendenza nel 1950, il Sudan, la Costa d'Oro e la federazione della Malesia, furono aggiunte ulteriori territori per quasi dieci volte tanto nel corso del 1960.\nA tutte le colonie rimanenti della Gran Bretagna in Africa, ad eccezione dell'autogoverno della Rhodesia Meridionale, fu concessa l'indipendenza nel 1968. Il ritiro britannico dalle parti meridionali e orientali dell'Africa non fu un processo esclusivamente pacifico. L'indipendenza del Kenya fu preceduta da otto anni di rivolta da parte dei Mau-Mau. In Rhodesia, la \"dichiarazione unilaterale di indipendenza\" del 1965, promossa da parte della minoranza bianca provoc\u00f2 una guerra civile che dur\u00f2 fino l'accordo di Lancaster House del 1979, in cui venne riconosciuta l'indipendenza per l'anno successivo, con la creazione della nuova nazione dello Zimbabwe.\nNel Mediterraneo, una guerriglia scatenata dai greco-ciprioti della EOKA, si concluse nel 1960 con l'indipendenza di Cipro e con il mantenimento da parte del Regno Unito della base militare di Akrotiri e Dhekelia. Alle isole mediterranee di Malta e Gozo fu pacificamente concessa l'indipendenza dal Regno Unito nel 1964, anche se nel 1955 era stata proposta l'idea di una integrazione con la Gran Bretagna.\nLa maggior parte dei territori caraibici del Regno Unito ottennero l'indipendenza dopo che la Giamaica e Trinidad, rispettivamente nel 1961 e nel 1962, abbandonarono la Federazione delle Indie Occidentali, fondata nel 1958 nel tentativo di unire le colonie caraibiche britanniche sotto un unico governo, ma che croll\u00f2 in seguito alla perdita dei suoi due pi\u00f9 grandi membri. Barbados ottenne l'indipendenza nel 1966 e il resto delle isole dei Caraibi orientali negli anni 1970 e 1980, ma Anguilla e le isole Turks e Caicos mantennero un'opzione per ritornare nell'impero dopo aver iniziato il percorso per l'indipendenza. Le Isole Vergini britanniche, le Isole Cayman e Montserrat optarono per restare legati alla Gran Bretagna, mentre la Guyana ottenne l'indipendenza nel 1966. L'ultima colonia della Gran Bretagna sul continente americano, l'Honduras britannico, divenne una colonia dotata di auto-governo 1964 e fu rinominata Belize nel 1973, raggiungendo la piena indipendenza nel 1981. La controversia col Guatemala per la rivendicazione del Belize fu lasciata irrisolta.\nI territori britannici nel Pacifico acquisirono l'indipendenza negli anni 1970, iniziando con le Figi e terminando nel 1980 con l'indipendenza di Vanuatu. Quest'ultimo fu costretto ad aspettare a causa del conflitto politico tra la comunit\u00e0 di lingua inglese e quella di lingua francese, essendo che le isole erano amministrate congiuntamente come un condominio con la Francia. Figi, Tuvalu, le Isole Salomone e Papua Nuova Guinea scelsero di diventare regni del Commonwealth.\nLe ultime cessioni e la fine formale.\nNel 1980 la Rhodesia, l'ultima colonia africana della Gran Bretagna, divenne la nazione indipendente dello Zimbabwe. Il condominio delle Nuove Ebridi raggiunse l'indipendenza (come Vanuatu) nel 1980, e il Belize prese la stessa strada l'anno seguente. L'approvazione del \"British Nationality Act 1981\", che riclassific\u00f2 le colonie della Corona rimanenti come \"territori dipendenti britannici\" (rinominati nel 2002 come \"territori britannici d'oltremare\"), fece s\u00ec che il processo di decolonizzazione iniziato dopo la seconda guerra mondiale fosse in gran parte completato, a parte una manciata di isole e avamposti (e l'acquisizione nel 1955 di un'isola disabitata nell'Oceano Atlantico, Rockall).\nNel 1982, la decisione della Gran Bretagna di difendere i suoi territori d'oltremare rimanenti fu messa alla prova quando l'Argentina invase le isole Falkland, in considerazione di un credito risalente ai tempi dell'Impero spagnolo. La risposta militare della Gran Bretagna, con cui si riprese con successo le isole con la guerra delle Falkland, contribu\u00ec a far riemergere lo status del paese come potenza mondiale. Lo stesso anno, il governo canadese elimin\u00f2 il suo ultimo rapporto giuridico con la Gran Bretagna dalla propria costituzione. Tramite il \"Canada Act\" del 1982, approvato dal parlamento britannico, vennero meno le necessit\u00e0 di un coinvolgimento britannico nelle modifiche alla costituzione canadese. Allo stesso modo, la legge costituzionale del 1986 riform\u00f2 la costituzione della Nuova Zelanda eliminando ogni collegamento con la Gran Bretagna, mentre l\"'Australian Act\" del 1986 recise il legame costituzionale con gli stati australiani.\nNel settembre 1982, il primo ministro Margaret Thatcher si rec\u00f2 a Pechino per negoziare con il governo cinese sul futuro del pi\u00f9 popolato territorio d'oltremare della Gran Bretagna: Hong Kong. In base ai termini del trattato di Nanchino del 1842, l'isola di Hong Kong Island fu ceduta alla gran Bretagna in perpetuo, ma la stragrande maggioranza della colonia era costituita dai Nuovi Territori, acquisiti nell'ambito di un contratto di locazione di 99 anni nel 1898 e quindi in scadenza nel 1997. La Thatcher, vedendo dei parallelismi con le isole Falkland, inizialmente voleva mantenere Hong Kong proponendo l'amministrazione britannica con la sovranit\u00e0 cinese, tuttavia questo scenario fu respinto dalla Cina. Nel 1986, fu raggiunto un accordo secondo i termini della dichiarazione congiunta sino-britannica, con cui Hong Kong sarebbe diventata una regione amministrativa speciale della Repubblica Popolare Cinese, mantenendo questo \"status\" per almeno 50 anni. Nel 1997 la cerimonia di consegna segn\u00f2 per molti, tra cui Carlo, principe di Galles che vi fu presente, \"la fine dell'Impero\".\nI possedimenti formali e l'influenza culturale.\nIl Regno Unito mantiene la sovranit\u00e0 sui 14 territori posti al di fuori delle isole britanniche, che nel 2002 sono stati rinominati territori britannici d'oltremare. Alcuni sono abitati solo temporaneamente da personale militare scientifico; i restanti sono auto-governi a vari livelli e fiduciari del Regno Unito per le relazioni estere e per la difesa, sebbene il governo britannico abbia dichiarato la sua disponibilit\u00e0 ad assistere qualsiasi territorio che voglia procedere verso l'indipendenza, ove ci\u00f2 sia possibile.\nLa sovranit\u00e0 di alcuni dei territori \u00e8 oggetto di contestazione da parte dei vicini geografici: Gibilterra \u00e8 rivendicata dalla Spagna, le Isole Falkland e la Georgia del Sud e Isole Sandwich Meridionali dall'Argentina, mentre il Territorio britannico dell'Oceano Indiano da Mauritius e Seychelles. Il Territorio Antartico Britannico \u00e8 soggetto alle richieste di rivendicazione sia dall'Argentina e che dal Cile, mentre molte nazioni non riconoscono alcuna possibile rivendicazione dei territori in Antartide.\nLa maggior parte delle ex colonie britanniche e protettorati fanno ora parte dei 53 stati membri del Commonwealth delle nazioni, una associazione non-politica, volontaria che comprende una popolazione di circa 2,2 miliardi di persone. I quindici regni del Reame del Commonwealth volontariamente condividono il monarca inglese, la regina Elisabetta II, come loro capo di Stato. Queste quindici nazioni sono entit\u00e0 distinte e legalmente uguali: Regno Unito, Australia, Canada, Nuova Zelanda, Papua Nuova Guinea, Antigua e Barbuda, Bahamas, Belize, Grenada, Giamaica, Saint Kitts e Nevis, Saint Vincent e Grenadine, Isole Salomone, Saint Lucia e Tuvalu.\nI confini politici disegnati dagli inglesi non sempre rifletterono in modo omogeneo le etnie o le religioni e ci\u00f2 ha contribuito al verificarsi di conflitti in zone precedentemente colonizzate. In passato, l'impero britannico fu responsabile di grandi migrazioni di popoli. Milioni di individui lasciarono le isole britanniche, fondando le colonie degli Stati Uniti, Canada, Australia e Nuova Zelanda. Le tensioni tra i coloni bianchi e gli indigeni, permangono da secoli, in particolar modo in Sud Africa e nello Zimbabwe. Altrettante moltitudini di persone si sono spostate nelle colonie britanniche; moltissimi indiani migrarono in altre parti dell'impero, come la Malaysia e Figi, mentre genti di etnia cinese si trasferirono verso la Malaysia, Singapore e nei Caraibi. La demografia della stessa Gran Bretagna mut\u00f2 dopo la seconda guerra mondiale a seguito dei flussi migratori provenienti dalle sue ex colonie.\nIl dominio britannico e la conseguente emigrazione, hanno notevolmente influenzato i nuovi Stati indipendenti: il segno pi\u00f9 tangibile \u00e8 l'uso della lingua inglese nei propri territori in tutto il mondo, che \u00e8 la lingua principale per circa 400 milioni di persone ed \u00e8 parlata da circa un miliardo e mezzo, come prima o seconda lingua. La diffusione dell'inglese, a partire dalla seconda met\u00e0 del XX secolo, \u00e8 stata culturalmente aiutata in parte dall'influenza degli Stati Uniti. Tranne in Africa, dove quasi tutte le ex colonie hanno adottato il sistema presidenziale, il sistema parlamentare inglese \u00e8 servito come modello per i governi di molte ex colonie e il \"common law\" per i sistemi legali. Sport individuali e di squadra, nati in Gran Bretagna, si diffusero in tutto il resto del mondo, come ad esempio il calcio, il cricket, il rugby, il tennis e il golf. Il sistema di unit\u00e0 di misura adottato, noto come Sistema imperiale britannico, continua ad essere utilizzato in alcune nazioni. La convenzione di guidare sul lato sinistro della strada viene tuttora mantenuta in gran parte dei paesi del vecchio impero.\nIl \"Judicial Committee of the Privy Council\" \u00e8 ancora considerata la pi\u00f9 alta corte d'appello per diverse ex colonie dei Caraibi e del Pacifico. Spesso, i missionari anglicani inglesi si recarono in tutto il mondo precedendo soldati e funzionari, diffondendo il loro credo in tutti i continenti. Elementi dell'architettura coloniale britannica possono essere trovati negli edifici religiosi, nelle stazioni ferroviarie e negli edifici governativi di molte citt\u00e0 del mondo che fecero parte dell'Impero britannico."}
{"id": "88021", "revid": "228587", "url": "https://it.wikipedia.org/wiki?curid=88021", "title": "Bilancia di torsione", "text": "La bilancia di torsione \u00e8 uno strumento di misura della fisica sperimentale utilizzato per misurare il momento torcente risultante dall'applicazione di una o pi\u00f9 forze ai suoi bracci.\nFunzionamento.\nIl funzionamento della bilancia di torsione \u00e8 in linea di principio molto semplice: i bracci sono sospesi tramite un filo di materiale rigido, ad esempio quarzo, che entra in torsione quando essi ruotano sotto l'azione delle forze esterne. L'angolo per il quale si raggiunge l'equilibrio tra il momento torcente da misurare e la reazione del filo sottoposto a torsione si pu\u00f2 determinare con grande precisione (ad esempio con tecniche ottiche). Tale angolo permette di risalire al valore del momento da misurare, essendo ad esso proporzionale secondo una costante dipendente dalle propriet\u00e0 del filo.\nAccorgimenti tecnologici.\nSebbene il principio di funzionamento sia semplice ed essenzialmente analogo a quello di una comune bilancia a molla, la tecnologia delle bilance di torsione ha raggiunto livelli di sviluppo notevoli, introducendo sofisticati sistemi di schermaggio magnetico e termico, nuovi materiali per realizzare il filo di sospensione, tecniche sempre pi\u00f9 precise per determinare la deviazione angolare dei bracci.\nUtilizzo.\nL'impiego principale della bilancia di torsione \u00e8 la misura di forze molto deboli per mezzo del momento esercitato su masse di test appese ai suoi bracci, in particolare di forze gravitazionali. L'esperimento sicuramente pi\u00f9 famoso tra quelli che hanno fatto uso di questo strumento \u00e8 l'esperimento di E\u00f6tv\u00f6s.\nLa bilancia di torsione \u00e8 lo strumento che ha consentito di testare il principio di equivalenza, sul quale si fonda la relativit\u00e0 generale, col maggior grado di precisione finora raggiunto. Si prevede tuttavia che sar\u00e0 presto superata in questo ambito da una tecnologia completamente diversa, basata su esperimenti satellitari in corso di realizzazione."}
{"id": "88026", "revid": "1305772", "url": "https://it.wikipedia.org/wiki?curid=88026", "title": "Compressione", "text": ""}
{"id": "88029", "revid": "1318658", "url": "https://it.wikipedia.org/wiki?curid=88029", "title": "Zambia", "text": "Lo Zambia, ufficialmente Repubblica dello Zambia o Repubblica della Zambia (in inglese \"Republic of Zambia\"), \u00e8 uno Stato (, abitanti nel 2005) dell'Africa centro-meridionale.\nConfinante a nord con la Repubblica Democratica del Congo, a nord-est con la Tanzania, a est con il Malawi, a sud con Mozambico, Zimbabwe, Botswana e Namibia, e a ovest con l'Angola, lo Zambia non ha sbocchi sul mare. In passato noto con il nome di Rhodesia Settentrionale (da Cecil Rhodes), il suo nome attuale si riferisce invece al fiume Zambesi.\nLo Zambia \u00e8 una repubblica presidenziale nell'ambito del Commonwealth, membro delle Nazioni Unite e dell'Unione Africana. La lingua ufficiale \u00e8 l'inglese.\nStoria.\nStoria antica.\nFino a circa duemila anni fa, la regione dello Zambia fu abitata dal popolo di cacciatori-raccoglitori Khoisan. I Khoisan iniziarono ad allontanarsi dalla regione in seguito all'immigrazione di popoli pi\u00f9 tecnologicamente avanzati, con i quali alcuni gruppi Khoisan si mescolarono. Le pi\u00f9 importanti immigrazioni si ebbero durante l'espansione Bantu, a partire dal XII secolo, in seguito alle quali le lingue bantu divennero predominanti nella regione.\nFra i popoli bantu, i primi ad insediarsi nello Zambia furono i Tonga (o Batonga), provenienti dall'estremo oriente dell'Africa. Anche gli Nkoya giunsero in Zambia in tempi antichi, forse dai regni Luba-Lunda del nord. Ancora di origine Luba e Lunda furono gli immigranti che fra il XVII ed il XIX secolo giunsero in Zambia dal Congo e dall'Angola. Dal sud, sempre nel XIX secolo, giunsero gli Ngoni. L'odierna collocazione delle etnie in Zambia era gi\u00e0 sostanzialmente consolidata nella seconda met\u00e0 del XIX secolo.\nColonizzazione britannica.\nGli esploratori portoghesi furono i primi a giungere nella regione dello Zambia, ma non diedero l'avvio ad un processo di colonizzazione. Solo dopo la met\u00e0 del XIX secolo i britannici provenienti da sud iniziarono a giungere nello Zambia, tuttavia, mai in gran numero; erano principalmente esploratori, missionari e mercanti. Nel 1855 il missionario ed esploratore David Livingstone fu il primo europeo a vedere le imponenti cascate dello Zambesi, che lui stesso battezz\u00f2 Cascate Vittoria. In suo onore la citt\u00e0 di Maramba ha una doppia denominazione: Livingstone-Maramba.\nNel 1888 il magnate britannico Cecil Rhodes, che stava estendendo il proprio impero commerciale a partire dal Sudafrica, ottenne da un capo locale (di etnia Lozi) la concessione per lo sfruttamento delle risorse minerarie della zona occidentale dello Zambia, in seguito chiamata Rhodesia del Nord-Ovest. Gli Ngoni, insediati nella parte orientale del paese, rifiutarono di accordarsi in modo analogo con Rhodes, che persegu\u00ec la via militare, sconfiggendoli in battaglia e ottenendo il controllo di quella che sarebbe diventata la Rhodesia del Nord-Est.\nNel 1911 la Rhodesia del Nord-Ovest e la Rhodesia del Nord-Est furono unite a formare la Rhodesia Settentrionale. Nel 1923 la compagnia di Rhodes cedette il controllo della regione al governo britannico (lo stesso accadde per la Rhodesia Meridionale, oggi Zimbabwe). Nel 1924 la Rhodesia del Nord divenne un protettorato inglese.\nVerso l'indipendenza.\nNel 1953 Rhodesia del Sud e del Nord furono unite fra loro con il Nyassaland (oggi Malawi) nella Federazione di Rhodesia e Nyassaland, nonostante l'opposizione di parte delle popolazioni locali, che nei primi anni sessanta diedero vita a manifestazioni e movimenti politici in favore dello smantellamento della federazione. Figure di spicco di questi moti di protesta furono Harry Mwaanga Nkumbula dell'African National Congress (ANC) e Kenneth Kaunda dello United National Independence Party (UNIP).\nIn seguito alle elezioni dell'ottobre 1962, il potere legislativo fu conquistato da una difficile coalizione fra ANC e UNIP. Il consiglio decise per lo smembramento della federazione. La Rhodesia Settentrionale ottenne l'indipendenza nel 1964 come \"Republic of Zambia\"; Kaunda fu il primo presidente e l'UNIP divenne subito partito unico.\nDopo l'indipendenza: il regime di Kaunda.\nLo Zambia procedette subito a una politica di pacificazione sociale interrazziale e Kenneth Kaunda proclam\u00f2 il rifiuto di qualsiasi governo di stampo razzista, bianco o nero che fosse. Le varie comunit\u00e0 di \"neri\" e \"bianchi\" furono cos\u00ec coinvolte costruttivamente nell'organizzazione del nuovo stato. Tuttavia, lo Zambia indipendente si trov\u00f2 immediatamente ad affrontare una difficile situazione economica e politica. La formazione di una classe politica e lo sfruttamento sistematico delle risorse del Paese erano infatti ostacolate dal basso tasso di istruzione. Lo Zambia si trov\u00f2 dunque privo delle competenze gestionali e del capitale tecnologico che gli avrebbero permesso di emanciparsi dall'egemonia europea, specialmente in campo minerario.\nDal punto di vista della politica internazionale, lo Zambia era in difficolt\u00e0 nei rapporti con gli stati limitrofi a causa della sua presa di posizione antirazzista: in particolare la Rhodesia del Sud (oggi Zimbabwe) e l'Africa del Sud-Ovest (oggi Namibia), amministrata dal governo bianco del Sudafrica. Similmente, lo Zambia neg\u00f2 ogni appoggio ai partiti oltranzisti dei neri e, nei vari Paesi con cui si relazion\u00f2, favor\u00ec movimenti politici moderati o antisovietici, come ad esempio: la Uni\u00e3o Nacional para a Independ\u00eancia Total de Angola (UNITA), la Zimbabwe African People's Union (ZAPU), l'African National Congress del Sudafrica e l'ala multirazziale della South-West Africa People's Organisation (SWAPO). Tale risolutezza ideologica in politica estera ostacol\u00f2 i rapporti commerciali dello Zambia, che si avvi\u00f2 verso una fase di isolamento. Parziale soluzione fu ottenuta grazie alla costituzione della ferrovia Tanzania-Zambia (con l'assistenza della Repubblica Popolare Cinese), che gli garant\u00ec l'accesso al porto di Dar es Salaam in Tanzania. Fu costruito anche un oleodotto da Dar-es-Salaam a Ndola, in Zambia.\nMozambico, Angola e Zimbabwe, alla fine degli anni settanta, ottennero l'indipendenza. Le guerre civili che ne seguirono crearono ulteriori difficolt\u00e0 allo Zambia, che si ritrov\u00f2 sommerso da un ingente afflusso di profughi e accus\u00f2 gli effetti dei danni arrecati alle infrastrutture straniere. Di particolare rilevanza per lo Zambia fu la chiusura della ferrovia del Benguela, che attraversava l'Angola. Inoltre, l'esercito del Sudafrica attacc\u00f2 ripetutamente elementi dell'ANC rifugiatisi entro i confini dello Zambia. A queste difficolt\u00e0 belliche si somm\u00f2 il crollo internazionale del prezzo del rame, principale esportazione dello Zambia. In seguito a questa crisi, l'economia dello Zambia divenne sempre pi\u00f9 dipendente da fondi stranieri. Nonostante una parziale cancellazione del debito a met\u00e0 degli anni novanta, lo Zambia rimane uno dei paesi con il massimo debito pubblico pro capite. Negli anni novanta da ricordare il fallito Colpo di Stato in Zambia del 1997.\nStoria recente.\nCon l'inizio degli anni '90 e la fine della guerra fredda, il regime monopartitico di Kaunda entr\u00f2 in una repentina fase di crisi irreversibile, culminata nel novembre 1991 con la sua deposizione e la fine del monopartitismo. A lui successe Frederick Chiluba, fondatore di un eterogeneo movimento, il Movimento per il Multipartitismo e la Democrazia (MMD).\nChiluba organizz\u00f2 una dura repressione nei confronti dell'ex apparato governativo dell'UNIP, tanto che lo stesso Kaunda fu esiliato in Malawi. Da padre della patria, Kaunda fu improvvisamente dipinto dal nuovo regime come una specie di straniero dominatore (Kaunda infatti \u00e8 di famiglia di origini malawiane). Un'apposita legge, che vieta a chi non ha genitori e nonni nati in Zambia di presentarsi alle elezioni anche se in possesso della cittadinanza zambiana, imped\u00ec, tra l'altro, un'eventuale ricandidatura di Kaunda a ricoprire ruoli politici.\nParadossalmente, tale legge si rivolt\u00f2 contro lo stesso Chiluba, la cui famiglia, secondo i suoi avversari, avrebbe avuto a sua volta origini zairesi. Tuttavia, Chiluba organizz\u00f2 un regime piuttosto saldo (con un solo tentativo fallito di golpe nel 1997), ma basato su di un'incredibile corruzione, attraverso il suo MMD, e tenne le redini del paese fino al 2001, allorch\u00e9 fu costretto da pressioni interne al suo stesso partito a cedere il potere al suo ex delfino Levy Mwanawasa. Questi, in breve tempo, gli si scagli\u00f2 contro in una violenta campagna anticorruzione senza precedenti in Zambia.\nChiluba fu cos\u00ec investito da una serie enorme di scandali e processi finanziari che ne eclissarono definitivamente la figura. Alcuni suoi famigliari, compresa la seconda moglie, sono stati pi\u00f9 di recente arrestati per gli stessi reati.\nMwanawasa, nel frattempo, inizi\u00f2 ad accusare numerosi problemi di salute, che lo videro infine spirare in un ospedale di Parigi il 19 agosto 2008. Gi\u00e0 da tempo aveva affidato le redini del governo al suo vice, Rupiah Banda, un vecchio membro dell'UNIP, l'antico partito unico, legatissimo all'UNITA angolano e di posizioni nettamente antizimbabwiane.\nNel settembre del 2011 Michael Sata, del fronte patriottico, lo batt\u00e9 nelle elezioni presidenziali, diventando suo successore alla guida del paese africano. Sata, durante la campagna elettorale, promise di controllare l'espansione economica cinese nell'economia nazionale dello Zambia.\nSata mor\u00ec nell'ottobre del 2014 e gli succedette temporalmente il suo Vice Guy Scott, fino alle elezioni speciali del gennaio 2015, nelle quali venne eletto Edgar Lungu con il compito di terminare la carica di Sata fino alle elezioni ordinarie dell'agosto 2016, in cui Lungu fu confermato presidente.\nCon le elezioni del 12 agosto 2021, Hakainde Hichilema diventa il nuovo presidente dello Zambia, superando di ben 1 milione di voti l'avversario Lungu. \nSecondo la commissione elettorale del paese, Hichilema ha ottenuto 2,8 milioni di voti, mentre Lungu si \u00e8 fermato a 1,8 milioni.\nGeografia.\nMorfologia.\nLa regione dello Zambia ha caratteristiche morfologiche piuttosto uniformi. Il territorio \u00e8 costituito principalmente da altopiani, di altezza variabile fra i (centro-sud) e i (a nord) che digradano verso sud-ovest nel bacino dello Zambesi. La parte occidentale del paese \u00e8 caratterizzata da vaste pianure alluvionali, inondate nella stagione delle piogge (da ottobre ad aprile). Ad est invece la regione \u00e8 arida e caratterizzata dalla presenza di una savana ricca di arbusti. La foresta equatoriale \u00e8 presente al nord, nelle zone pi\u00f9 piovose e lungo il corso dello Zambesi. I numerosi parchi nazionali, tra cui il Kabue proteggono il ricco patrimonio faunistico. I rilievi (colline e montagne) sono rari e di altezze modeste. A nord-ovest s'innalzano i monti Muchinga, che superano i e sono lo spartiacque naturale tra i bacini dello Zambesi e del fiume Congo. Le cime pi\u00f9 elevate si trovano sui monti Nyika al confine con il Malawi, che raggiungono i .\nIdrografia.\nLo Zambia include due grandi bacini fluviali: quello dello Zambesi (a sud) e quello del fiume Congo (a nord).\nNel bacino dello Zambesi, oltre allo Zambesi, i fiumi principali sono il Kafue, il Luangwa e il Kwando. Il Kwando forma il confine sudorientale con l'Angola, per poi dirigersi a est lungo il confine settentrionale della Striscia di Caprivi. Lo Zambesi confluisce con il Kwando per poi scorrere verso est, formando il confine fra Zambia e Zimbabwe. Kafue e Luangwa sono i due principali tributari dello Zambesi.\nPrima di convergere nello Zambesi, il Luangwa forma parte del confine col Mozambico. Le Cascate Vittoria, formate dallo Zambesi, sono fra le pi\u00f9 imponenti del mondo, con una larghezza di e un'altezza di . A valle delle cascate, lo Zambesi forma il lago Kariba. Successivamente, il fiume attraversa il Mozambico e sfocia del Canale di Mozambico (Oceano Indiano).\nIl bacino del Congo in Zambia comprende i due grandi fiumi dello Chambeshi e dello Luapula. Il primo costituisce il confine fra Zambia e Repubblica Democratica del Congo, e scarica nelle \"wetland\" del Lago Bangweulu, da cui si forma il Luapula.\nIl Luapula scorre verso ovest e poi verso nord, formando, insieme al fiume Kalungwishi, il lago Mweru. Sempre nel bacino del Congo si trova il lago Tanganica; uno dei suoi maggiori immissari \u00e8 il Kalambo, che si sviluppa sul confine fra Zambia e Tanzania e forma le Cascate del Kalambo, le seconde cascate ininterrotte pi\u00f9 alte dell'Africa dopo quelle di Tugela (Sudafrica).\nClima.\nIl clima dello Zambia \u00e8 tropicale. La maggior parte del territorio beneficia di una relativa omogeneit\u00e0 climatica, grazie agli estesi altopiani che ne caratterizzano l'orografia. Infatti tra i 900 e i durante la stagione secca, da maggio a novembre, il clima \u00e8 mite. L'escursione termica giorno/notte varia discretamente solo in presenza di piogge notturne, tra dicembre e maggio. Ma solamente tra giugno ed agosto la temperatura pu\u00f2 passare dai 5 gradi notturni ai 30 del giorno. Sempre sugli altopiani l'umidit\u00e0 relativa \u00e8 molto contenuta, anche durante la stagione delle piogge.\nBastano infatti due ore di sole per riassorbirla. Le piogge si concentrano durante l'estate e aumentano da sud verso nord. le temperature medie ( in luglio e in gennaio) vengono mitigate dall'altitudine anche se la forte continentalit\u00e0 provoca notevoli escursioni termiche giornaliere. Le condizioni non sono le stesse nelle depressioni, ad altezze inferiori ai . Queste sono le grandi vallate del Luangwa ad est, dello Zambesi (il quarto fiume africano per lunghezza) ad ovest e a sud quelle del lago Kariba, formato dall'espansione del fiume, sbarrato da un'imponente diga a Siavonga. In queste valli, durante la stagione delle piogge, l'aria pu\u00f2 essere davvero pesante, ma durante la stagione secca il clima \u00e8 piacevole e vicino ai corsi d'acqua si assembrano tutte le creature della savana.\nPopolazione.\nDemografia.\nAll'ultimo censimento (2000) la popolazione complessiva del paese era pari a persone, stime del luglio 2006 danno una popolazione di persone. Le stime tengono in considerazione gli effetti dell'elevata mortalit\u00e0 per AIDS, con conseguente abbassamento dell'aspettativa di vita, pi\u00f9 elevata mortalit\u00e0 infantile, tassi di crescita della popolazione inferiori e variazioni nella struttura della popolazione per et\u00e0.\nI dati successivi sono stime riferite al luglio 2006:\nEtnie.\nNello Zambia convivono circa settanta differenti gruppi etnici neri bantu, pari a circa il 97% della popolazione. Il 90% di essi appartiene ai nove principali gruppi etnolinguistici: Nyanja-Chewa, Bemba, Lozi, Lunda, Luvale, Nkoya, Tumbuka, Tonga e Kaonde. Nelle zone rurali, questi gruppi etnici sono divisi in diverse aree geografiche; le citt\u00e0 (soprattutto Lusaka) e la provincia di Copperbelt (\"cintura del rame\"), dove si trovano i principali giacimenti minerari, sono invece spiccatamente multi-etniche. Vi sono quindi piccole percentuali (intorno all'1-2%) di bianchi, all'80% anglosassoni, per la restante parte boeri, stanziati soprattutto a Lusaka e Livingstone-Maramba. Chiudono il quadro un 1% di asiatici, al 95% di etnia indiana e una piccola quota di mulatti e meticci.\nReligione di Stato.\nLa religione predominante, nonch\u00e9 culto ufficiale del paese, \u00e8 il cristianesimo. Tuttavia, si riscontrano alcune presenze islamiche.\nLingua ufficiale.\nLa lingua ufficiale del Paese \u00e8 l'inglese.\nOrdinamento dello stato.\nSuddivisione amministrativa.\nLo Zambia \u00e8 amministrativamente suddiviso in \"province\", a loro volta suddivise in \"distretti\". L'entit\u00e0 amministrativa inferiore \u00e8 il comune (in inglese \"ward\").\nLa costituzione del 1996 (Constitution of Zambia) (modificata nel 2009 e poi nel 2016), (articolo 109, parte VIII) prevede una suddivisione amministrativa articolata in governi locali, specificando soltanto che le amministrazioni locali devono essere elette democraticamente con suffragio universale.\nLe province attuali sono 10; sono elencate di seguito, con i relativi capoluoghi:\nIstituzioni.\nLo Zambia \u00e8 uno stato presidenziale ove il Presidente \u00e8 dotato di supremi poteri decisionali. Nell'esercizio del legislativo \u00e8 affiancato da un parlamento, originariamente monocamerale, chiamato Assemblea Nazionale, di 158 membri, di cui 150 eletti in partiti, 8 di nomina presidenziale (membri esimi). Nel 1991 \u00e8 stata istituita la camera alta del Parlamento, chiamata Camera dei Capi, che conta 27 membri non elettivi in rappresentanza di tutte le etnie che compongono il Paese.\nIstruzione.\nIn Zambia, l'istruzione obbligatoria e gratuita dura in totale 9 anni (7 anni di scuola primaria e 2 di scuola secondaria) e inizia quando lo studente ha circa 7 anni di et\u00e0. Purtroppo, a causa dei tagli delle spese destinate all'istruzione, il tasso di abbandono, sia da parte dei docenti che degli alunni, sta assumendo proporzioni particolarmente drammatiche, specialmente nelle scuole rurali.\nSanit\u00e0.\nIl Paese sta affrontando numerose sfide in ambito medico, infatti negli ultimi anni la percentuale di popolazione che ha iniziato ad usufruire di servizi igienici adeguati e acqua potabile si \u00e8 alzata moltissimo. Comunque, rimangono da affrontare le piaghe dell'AIDS, dell'HIV e della malaria che ancora affliggono gravemente la popolazione di questo Paese. L'aspettativa di vita in Zambia \u00e8 di 50 anni per gli uomini e 53 per le donne. Il tasso di mortalit\u00e0 alla nascita era, nel 2010, di 470 ogni nati.\nDifesa.\nLa difesa dello Zambia \u00e8 affidata alle Zambian Defence Forces formate dallo Zambian Army (l'esercito), dalla Zambian Air Force (l'aeronautica militare) e dallo Zambian National Service (la gendarmeria), che sono subordinate al Ministero della Difesa. Queste, nel 2003, contavano elementi. La forza di polizia \u00e8 lo Zambian Police Service, subordinata invece al Ministero degli Interni.\nPolitica.\nPolitica interna.\nCi\u00f2 che pi\u00f9 ha caratterizzato i governi di Levy Mwanawasa e di Rupiah Banda \u00e8 stata l'imponente lotta alla corruzione, talora esercitata in forme piuttosto violente nei confronti degli esponenti dei passati regimi.\nPolitica estera.\nGi\u00e0 con Mwanawasa e poi con Banda, lo Zambia si \u00e8 caratterizzato per una posizione filobritannica, ostile al governo di Robert Mugabe in Zimbabwe e non troppo amica del Sudafrica di Thabo Mbeki. Viceversa ottimi sono i rapporti con il Botswana e i Paesi afro-portoghesi (Mozambico ed Angola).\nEconomia.\nL'economia dello Zambia, un tempo paragonabile a quella della media degli stati africani, ha subito negli anni settanta il crollo dei prezzi del rame sul mercato internazionale. Tale evento ha innescato un progressivo declino economico che colloca oggi lo Zambia fra i paesi pi\u00f9 poveri del mondo, con il 70% della popolazione sotto la soglia di povert\u00e0 e uno stipendio medio pro capite annuale di . Un forte peso economico ha anche la piaga dell'HIV/AIDS, che ha in questo paese proporzioni particolarmente drammatiche, e contribuisce a collocare l'aspettativa di vita alla nascita degli zambiani intorno ai 42 anni. Contemporaneamente, lo Zambia \u00e8 una delle nazioni pi\u00f9 urbanizzate dell'Africa subsahariana; quasi met\u00e0 della popolazione vive in citt\u00e0, ma in larga parte senza impiego.\nNel 2000, con un debito estero superiore a 6 miliardi di dollari, lo Zambia \u00e8 stato accolto nel programma di riduzione del debito dell'iniziativa HIPC. Le iniziative intraprese dal governo per aderire ai parametri ulteriori imposti dal Fondo Monetario Internazionale per la cancellazione definitiva del debito (in particolare il forte incremento della pressione fiscale) hanno contribuito a inasprire le condizioni di vita della popolazione povera.\nL'estrazione del rame rimane tutt'oggi l'attivit\u00e0 economica pi\u00f9 rilevante, ma la crisi economica ha danneggiato anche questo settore, che ha conosciuto il minimo di produzione nel 1998. La privatizzazione dell'industria del rame nel 2002 ha posto fine all'andamento negativo della produzione annua di rame nel paese. Altre attivit\u00e0 economiche pi\u00f9 secondarie sono le coltivazioni: in Zambia l'agricoltura \u00e8 basata pi\u00f9 che altro sul miglio, sul sorgo, sulla manioca, su qualche prodotto orticolo, sul cotone, sulle arachidi, sulle canne da zucchero, sul tabacco, sul mais, sulla soia, sulle verdure e sui fiori freschi. Per\u00f2, anche le industrie stanno iniziando ad avere un grande ruolo nella crescita economica di questo Paese. Le pi\u00f9 diffuse sono: quelle estrattive, quelle metallurgiche, le raffinerie di petrolio, quelle tessili, i cementifici, quelle meccaniche, quelle chimiche, quelle alimentari e quelle manifatturiere di tabacco.\nContemporaneamente, il governo zambiano sta mettendo in campo strategie di diversificazione dell'economia, promuovendo l'agricoltura, il turismo, l'estrazione di pietre preziose e la produzione di energia idroelettrica.\nTrasporti.\nI trasporti avvengono solo tramite aeroporti locali con piccole rotte o tramite delle jeep che attraversano l'intero paese rendendolo accessibile a molti.\nTurismo.\nIl turismo non \u00e8 molto sviluppato per colpa di malattie ancora non curabili, per la mancanza di mezzi sufficienti e per la povert\u00e0 ancora molto diffusa in tutto il paese, ma tuttavia negli ultimi anni \u00e8 aumentato anche grazie alle molte missioni benefiche di paesi europei. Esso si concentra al confine con lo Zimbabwe, nelle Cascate Vittoria e nell'ovest della nazione, sullo Zambesi.\nAmbiente.\nGran parte del territorio \u00e8 coperto dalla savana e da una rada foresta che prende il nome di \"tree-veld\". La foresta di tipo equatoriale \u00e8 poco estesa e si trova limitata alla regione compresa tra i laghi Moero, Bangweulu e Tanganica e intorno al secondo sfuma in vere e proprie paludi verso sud e nella foresta-parco verso nord ed est. Ancora la foresta-parco \u00e8 diffusa sui rilievi orientali mentre lungo lo Zambesi e gli altri corsi d'acqua si allunga la pi\u00f9 lussureggiante foresta a galleria.\nLa savana \u00e8 l'ambiente pi\u00f9 idoneo alla diffusione ed allo sviluppo dei grossi mammiferi e queste terre avevano, prima dell'arrivo degli europei, un'eccezionale ricchezza faunistica. Ora molto limitata \u00e8 la diffusione del leopardo, della iena, del licaone, dello sciacallo mentre l'elefante \u00e8 ancora frequente nelle regioni pi\u00f9 settentrionali; il pi\u00f9 diffuso dei grossi mammiferi \u00e8 sempre l'antilope, con una notevole variet\u00e0 di forme e di mole anche estremamente diverse. Numerosissimi gli uccelli, i rettili e gli insetti, tra i quali la mosca tse-tse, responsabile della scarsa diffusione dell'allevamento bovino ed equino.\nNumerose riserve di caccia ospitano i safari di facoltosi cacciatori, provenienti da tutto il mondo, dando luogo ad una fiorente attivit\u00e0 economica.\nCultura.\nPatrimoni dell'umanit\u00e0.\nUn sito dello Zambia \u00e8 iscritto nella Lista dei patrimoni dell'umanit\u00e0 dell' UNESCO: si tratta del Mosi-oa-Tunya/Cascate Vittoria (1989).\nProduzione letteraria.\nIn campo letterario tra gli esponenti del genere d'avventura spicca Wilbur Smith, considerato spesso il \"Maestro dell'avventura\" .\nMusica.\nTra gli esponenti del genere musicale rock possiamo ricordare Robert John \"Mutt\" Lange.\nCucina.\nUn popolare snack salato dello Zambia \u00e8 il Chikanda .\nSport.\nCalcio.\nLa Nazionale di calcio dello Zambia ha una buona tradizione a livello continentale, ma non ha mai partecipato alla fase finale di un mondiale. Nel 1988, alle Olimpiadi di Seul, vinse il proprio girone, battendo anche la Nazionale Olimpica italiana per 4-0. Nel 1993, nel trasferimento verso Dakar per la disputa di una partita per la qualificazione mondiale, l'aereo su cui viaggiava la Nazionale ebbe un incidente in cui perirono diciotto giocatori, il tecnico e altri membri dello staff. Ciononostante riusc\u00ec a raggiungere la finale della Coppa d'Africa l'anno successivo, dove perse 2-1 con la Nigeria. In seguito vinse a sorpresa l'edizione 2012 della Coppa d'Africa, battendo in finale la Costa d'Avorio ai calci di rigore.\nAtletica leggera.\nPer quanto concerne l'atletica leggera da ricordare, in particolare, Samuel Matete, primo campione del mondo di atletica leggera dello Zambia.\nGiochi olimpici.\nLo Zambia ai Giochi olimpici ha finora vinto un argento e un bronzo."}
{"id": "88033", "revid": "125432460", "url": "https://it.wikipedia.org/wiki?curid=88033", "title": "Zimbabwe", "text": "Lo Zimbabwe (pronunciato ), ufficialmente Repubblica dello Zimbabwe, \u00e8 uno Stato dell'Africa meridionale, situato tra il fiume Zambesi e il fiume Limpopo; non ha sbocchi sul mare e confina a nord con lo Zambia, a est con il Mozambico, a sud con il Sudafrica e a ovest con il Botswana. Fino al 1979 era noto come Rhodesia Meridionale o pi\u00f9 semplicemente Rhodesia.\nLa sua popolazione \u00e8 di abitanti (2003), e ha una superficie di chilometri quadrati; la capitale \u00e8 Harare, nota fino al 1980 con il nome di Salisbury. Il Paese riconosce 16 lingue ufficiali, l'assoluta maggioranza delle quali appartenenti al gruppo bantu (shona e ndebele fra le maggiori) oltre all'inglese e ad alcuni dialetti appartenenti alla famiglia khoisan.\nIl paese \u00e8 regolarmente colpito da siccit\u00e0 e inondazioni devastanti.\nStoria.\nStoria antica e affermazione degli Shona.\nIl territorio \u00e8 abitato sin da tempi remoti. Gi\u00e0 intorno al IV secolo inizi\u00f2 l'insediamento di popolazioni bantu, in particolare del gruppo karanga, da cui discendono gli shona odierni, etnia maggioritaria del paese. Le rovine di Grande Zimbabwe (scoperte nel 1871) testimoniano la presenza nella zona, fin dal XII secolo, di una civilt\u00e0 dall'elevato sviluppo, di cui per\u00f2 si sa pochissimo. Nel XV secolo si afferm\u00f2 nella regione il grande Impero di Monomotapa (fondato nel 1440), ed ebbero inizio notevoli relazioni commerciali ed economiche sia con le genti arabe (con cui Monomotapa commerciava certamente in schiavi) sia con gli europei, soprattutto portoghesi.\nLa colonizzazione degli Ndebele.\nNel 1837 il territorio degli shona fu conquistato dagli ndebele (o matabele), i quali erano stati cacciati oltre le sponde del fiume Limpopo dall'espansionismo degli zulu guidati da Shaka. I matabele, guidati dal sovrano Mzilikazi, sottomisero gli shona, i quali, sottoposti a pesanti tributi, furono confinati nel nord del paese.\nLa popolazione shona si ribell\u00f2 nel 1896 e nel 1897, con le cosiddette Guerre Matabele. La ribellione fu chiamata \"chimurenga\", nome che da allora in poi design\u00f2 ogni tipo di rivolta a matrice shona.\nIl dominio di Cecil Rhodes.\nNonostante un primo approccio al territorio dei portoghesi tra i secoli XV e XVI, la vera opera di colonizzazione bianca fu britannica e molto pi\u00f9 tardiva. In particolare l'opera colonizzatrice fu svolta alla fine del XIX secolo da Sir Cecil Rhodes, esploratore e uomo d'affari inglese, il quale aveva come sogno un Impero Britannico dal Cairo a Citt\u00e0 del Capo. Rhodes nel 1888 stipul\u00f2 un accordo con il re dei matabele Lobenguela, assicurandosi lo sfruttamento delle risorse minerarie del territorio, confermatogli un anno dopo dalla Corona Inglese. Rhodes dette il proprio nome alle regioni che divennero note come Rhodesia Meridionale (attuale Zimbabwe) e Rhodesia Settentrionale (attuale Zambia). Queste due terre divennero cos\u00ec un dominio diretto di Rhodes e della sua compagnia, la British South Africa Company, che fungeva da organo amministrativo. Rhodes mor\u00ec nel 1902 e la gestione diretta del territorio da parte della BSAC si protrasse fino al 1923.\nLa trasformazione in colonia britannica.\nNell'ottobre 1923 la Rhodesia Meridionale, dopo il referendum dell'anno precedente, divenne una colonia del Regno Unito, sottoposta al controllo della Corona Inglese. L'organizzazione della nuova colonia fu improntata al principio dell'autogestione in politica interna, mentre la politica estera era posta sotto il controllo della madrepatria. I rhodesiani combatterono infatti accanto al Regno Unito nella Seconda guerra mondiale.\nNel 1953, nonostante l'opposizione di gran parte della popolazione bantu, le due Rhodesie furono incorporate con il Nyassaland, l'attuale Malawi, nella Federazione della Rhodesia e del Nyassaland.\nAll'interno della Federazione il ruolo dominante fu subito giocato dall'attuale Zimbabwe, vero e proprio cuore della nascente unione di colonie. La spinta sempre pi\u00f9 forte dei movimenti africani nazionalisti, sia bianchi sia neri, contribu\u00ec alla caduta della Federazione, sciolta nel 1963, con la conseguente dichiarazione di indipendenza di Malawi e Zambia.\nL'indipendenza.\nIl Primo Ministro della Rhodesia Meridionale, Ian Douglas Smith, segretario del principale partito bianco, il Fronte Rhodesiano, proclam\u00f2 a sua volta (11 novembre 1965) l'indipendenza della colonia dalla Gran Bretagna. La dichiarazione (UDI, \"Unilateral Declaration of Independence\") non fu per\u00f2 riconosciuta a livello internazionale. Il paese assunse il nome ufficiale di Repubblica di Rhodesia. Il 12 novembre il Consiglio di Sicurezza delle Nazioni Unite si riun\u00ec emanando la Risoluzione 216, con la quale si invitavano tutti i membri dell'ONU a non riconoscere la Repubblica di Rhodesia, contro la quale furono applicate, per la prima volta nella storia dell'ONU, sanzioni economiche.\nIl dominio bianco.\nSocialmente ed economicamente la struttura del nuovo Stato si basava su un controllo generale dei bianchi sulla vita statale, una predominanza garantita da un regime molto simile a quello dell'apartheid sudafricano. I principi alla base di tale organizzazione erano costituiti dalla convinzione che, secondo il partito di Smith, i bianchi di stirpe anglosassone avessero il diritto di gestire lo Stato che essi soli avevano fondato con fatica, indipendentemente dal fatto che fossero maggioranza o minoranza. In base al pensiero politico di Smith, i neri avrebbero dovuto integrarsi gradualmente nella struttura socio-economica della Rhodesia, in modo da non stravolgerne i capisaldi. Tra i neri, Smith individu\u00f2 negli ndebele il gruppo pi\u00f9 propenso al dialogo, mentre gli shona rimasero tradizionalmente suoi ferrei nemici.\nTale impostazione fu osteggiata non solo dalla comunit\u00e0 internazionale (eccezion fatta per Sudafrica e Portogallo, che riconobbero la Rhodesia), ma anche dai principali partiti neri del paese, in particolare quelli di matrice shona. Fu cos\u00ec che, alla fine degli anni sessanta, cominci\u00f2 una vera e propria guerra civile tra bianchi e neri, soprattutto di etnia shona. I rivoltosi furono guidati dai partiti etnici ZANU, di matrice shona, pi\u00f9 violento, e ZAPU, di matrice ndebele e pi\u00f9 disposto al dialogo, rispettivamente guidati da Robert Mugabe e Joshua Nkomo. I neri shona furono apertamente sostenuti dall'URSS e dal Patto di Varsavia. Molti attivisti neri e bianchi perirono negli scontri, ma con il venire meno dei suoi pochi appoggi internazionali e il rafforzarsi della guerriglia, Smith fu costretto a cedere.\nL'inizio del dominio shona.\nNel 1979, grazie anche all'opera della Gran Bretagna, si arriv\u00f2 a un accordo tra le parti: l'ex colonia venne chiamata Zimbabwe Rhodesia, e con questo nome avrebbe dovuto gestire un processo di transizione per passare a una definitiva indipendenza; presidente di questa temporanea entit\u00e0 politica fu il vescovo anglicano Abel Muzorewa, esponente moderato dei ribelli. L'esperienza dur\u00f2 per\u00f2 pochi mesi, sostituita da un temporaneo ritorno del governo britannico della rinata colonia della Rhodesia Meridionale, che gest\u00ec la transizione all'indipendenza. Nel 1980 lo Zimbabwe assunse il nome odierno e la sua indipendenza fu riconosciuta a livello internazionale. Le prime elezioni del paese, stavolta a suffragio universale, elessero Capo del Governo Robert Mugabe, leader dello ZANU; primo Capo di Stato fu Canaan Banana, facente parte dello stesso partito. Anche per Nkomo e lo ZAPU si registr\u00f2 un sostanziale successo, mentre Muzorewa ottenne un risultato al di sotto delle aspettative.\nLa prima fase dell'era di Mugabe.\nInizialmente i bianchi riuscirono a mantenere qualche deputato, ma furono via via estromessi dal potere politico. Mugabe, con consenso internazionale, riusc\u00ec infatti a limitarne sempre pi\u00f9 le iniziative, finch\u00e9 lo stesso Smith dovette ritirarsi a vita privata e infine autoesiliarsi in Sudafrica. Mugabe organizz\u00f2 un governo di ispirazione vagamente marxista-leninista, non rinunciando per\u00f2 a improvvise concessioni al liberismo. Le attenzioni di Mugabe si rivolsero per tutti gli anni ottanta alle etnie nere rivali, in particolare gli ndebele.. Tra ZANU e ZAPU nel 1983 scoppi\u00f2 un terribile conflitto, che fece migliaia di vittime. Nel 1988 si torn\u00f2 alla pace con un accordo tra i due partiti, che si unirono nello ZANU-PF. In realt\u00e0, Mugabe otteneva cos\u00ec il ritiro di Nkomo e l'esclusione di tutti gli ndebele dai posti di governo, in modo da consolidare il dominio della sua etnia e, nell'ambito di questa, del suo clan personale, tanto che si diffuse anche tra i bianchi il seguente motto: \"Mugabe the liberator? Ask Ndebele people\".\nNel 1987, scaduto il termine settennale di Canaan Banana, Robert Mugabe si autoproclam\u00f2 presidente con poteri esecutivi, eliminando la carica di Primo Ministro. Riconfermato nel 1990 e nel 1996, Mugabe e il suo partito accentrarono in s\u00e9 i poteri dello Stato, assumendo atteggiamenti sempre pi\u00f9 demagogici e repressivi verso qualunque forma di opposizione.\nNel 1992, uno studio della Banca Mondiale ha indicato che dal 1980 sono stati costruiti pi\u00f9 di 500 centri sanitari. La percentuale di bambini vaccinati \u00e8 aumentata dal 25% nel 1980 al 67% nel 1988 e l'aspettativa di vita \u00e8 passata da 55 a 59 anni. Le iscrizioni sono aumentate del 232 per cento un anno dopo che l'istruzione primaria \u00e8 stata resa gratuita e le iscrizioni alla scuola secondaria sono aumentate del 33 per cento in due anni. \nDiverse leggi sono state approvate negli anni '80 nel tentativo di ridurre i divari salariali. Tuttavia, i divari sono rimasti considerevoli. Nel 1988 la legge ha conferito alle donne, almeno in teoria, gli stessi diritti degli uomini. In precedenza, potevano prendere solo poche iniziative personali senza il consenso del padre o del marito.\nLa seconda fase dell'era di Mugabe.\nTra la seconda met\u00e0 degli anni novanta e oggi, il regime di Mugabe si \u00e8 scagliato in particolare contro i bianchi e, pi\u00f9 in generale, contro gli oppositori riuniti nel Movimento per il Cambiamento Democratico (MDC), guidata da Morgan Tsvangirai. I bianchi sono stati questa volta colpiti dal punto di vista economico attraverso politiche di esproprio forzato dei latifondi. Innumerevoli gli episodi di violenza. Buona parte dei bianchi sono cos\u00ec momentaneamente emigrati. Mugabe ha cos\u00ec privato il paese della sua impalcatura economica, trascinandolo nella pi\u00f9 totale rovina sociale ed economica, come dimostrano tutti i parametri economici a cominciare da una spaventosa inflazione e dalla penuria dei generi alimentari di prima necessit\u00e0.\nIl governo di Mugabe \u00e8 stato oggetto di innumerevoli accuse di gravi violazioni dei diritti umani. A complicare la situazione interviene inoltre l'estrema diffusione dell'AIDS, che ha determinato una drammatica discesa dell'aspettativa di vita.\nPeraltro la diffusione dell'AIDS attraverso lo stupro \u00e8 un'arma biologica che \u00e8 stata sfruttata da Mugabe contro le etnie rivali, come ha testimoniato il rapporto all'ONU delle Associazioni Femminili dello Zimbabwe.\nNel 2008 Mugabe \u00e8 stato nuovamente riconfermato al vertice del paese, in un turno elettorale contrassegnato da tumulti e violenze generalizzate. Nel settembre 2008, dopo cinque mesi di trattativa, si \u00e8 arrivati al seguente accordo: Mugabe rimane presidente del paese, mentre Morgan Tsvangirai, leader del partito d'opposizione MDC, diventa il nuovo primo ministro. Al primo spetta la guida delle forze armate, al secondo rispondono le forze di polizia. Mugabe inoltre \u00e8 a capo di un gabinetto, con funzioni consultive, composto da 31 rappresentanti, 15 del suo partito, lo Zanu-PF, e 16 dell'opposizione, l'MDC. Vice premier diventa il quarantaduenne Arthur Mutambara, esponente dell'ala scissionista dell'MDC, pi\u00f9 vicina allo Zanu-PF di Mugabe.\nMugabe negli ultimi anni di presidenza \u00e8 stato apertamente appoggiato dalla Cina, che cerca in Zimbabwe materie prime per lo sviluppo. Nelle elezioni del 2013 Mugabe \u00e8 rieletto presidente con il 61,09% dei voti, sconfiggendo Tsvangirai; l'opposizione denuncia brogli ed irregolarit\u00e0.\nDal luned\u00ec 15 giugno 2015 lo Zimbabwe ritira dalla circolazione la propria moneta nazionale, il dollaro zimbabwese, ormai troppo svalutata dopo oltre un decennio di gravissima inflazione, che non veniva pi\u00f9 stampata dal 2009 (anno in cui la banconota di valore maggiore aveva raggiunto un taglio di miliardi). Esso viene sostituito da dollaro USA e rand sudafricano: il cambio viene fissato in miliardi di dollari zimbabwiani per un dollaro americano in caso di banconote stampate prima del 2009, mentre per le banconote stampate in tale anno il cambio si attesta a 175 milioni di miliardi di dollari zimbabwiani per avere in cambio cinque dollari americani. La Reserve Bank of Zimbabwe ha accumulato 20 milioni di dollari USA per le operazioni di cambio.\nIl colpo di Stato e la presidenza di Mnangagwa.\nIl 15 novembre 2017 un colpo di Stato non cruento rimuove dal potere il novantatreenne Mugabe, il quale il 21 novembre successivo \u00e8 costretto a rassegnare le dimissioni. I militari installano al suo posto Emmerson Mnangagwa, ex Vicepresidente del Paese allontanato da Mugabe qualche mese prima.Mnangwagwa viene successivamente eletto Presidente nelle elezioni generali del 2018 con il 50,67% dei voti, sconfiggendo Nelson Chamisa. Le elezioni sono segnate da proteste e accuse di brogli e irregolarit\u00e0.\nA giugno 2019 viene adottato come valuta il dollaro RTGS , che verr\u00e0 nuovamente affiancato dalla valuta estera dieci mesi dopo.\nRobert Mugabe muore il 6 settembre 2019 a seguito di un cancro alla prostata, da tempo in cura a Singapore. \nGeografia.\nLo Zimbabwe appartiene alla regione dell'Africa Australe ed \u00e8 compreso tra i fiumi Limpopo e Zambesi. Non ha sbocchi sul mare, ma le precipitazioni sono abbastanza frequenti e le acque interne abbondanti; con una discreta disponibilit\u00e0 di acqua e un clima favorevole all'insediamento, si pu\u00f2 dire che il paese presenti caratteristiche geografiche pi\u00f9 ospitali di quelle di tanti altri territori africani. Grazie alla speciale protezione riservata al prezioso e vario ambiente naturale e animale, lo Zimbabwe \u00e8 sempre stato uno dei paesi pi\u00f9 visitati dell'Africa.\nMorfologia.\nIl territorio \u00e8 piuttosto uniforme e consta in una parte dell'altopiano compreso tra il fiume Limpopo (sud) e lo Zambesi (nord). Le vette pi\u00f9 alte, che si trovano a Nord e Nord-Est sulle dorsali Mavuradona e Inyangani, digradano in direzione del Mozambico senza mai superare i - metri di altitudine. Il territorio \u00e8 diviso in tre fasce in base all'altitudine: basso Veld (0-700 metri), medio Veld (700- metri), alto Veld (altitudini superiori). Il territorio dello Zimbabwe fa parte della zolla continentale dell'Africa meridionale e presenta masse cristalline archeozoiche ricoperte in seguito da sedimenti; a causa delle vicende tettoniche che interessano la porzione di zolla corrispondente al territorio dello Zimbabwe, si \u00e8 sviluppata un'attivit\u00e0 vulcanica la quale ha a sua volta provocato la formazione di giacimenti diamantiferi, numerosissimi in tutto il paese.\nIdrografia.\nIl fiume principale del paese \u00e8 lo Zambesi, il quale funge da confine con il limitrofo Stato dello Zambia; esso alimenta il bacino idroelettrico di Kariba e d\u00e0 vita alle cascate Vittoria. I suoi affluenti principali sono il Gwayi e il Sanyati. A sud il Limpopo, che nasce nell'Alto Veld, delimita il confine con la regione sudafricana del Transvaal.\nClima.\nIl clima \u00e8 di tipo tropicale: presenta quindi due stagioni, una secca da aprile a ottobre (inverno australe), l'altra piovosa tra novembre e marzo (estate australe).\nLa temperatura varia a seconda della fascia di altitudine, per cui si hanno escursioni termiche ridottissime nell'alto e nel medio Veld, mentre si ha un'accentuazione nello scarto tra temperatura invernale ed estiva nel basso Veld; la piovosit\u00e0 annua si tiene su una media di .\nPopolazione.\nEtnie.\nL'etnia prevalente \u00e8 quella nera bantu shona (67,1%); seguono i bantu ndebele (13%), i chewa (4,9%) e i bianchi, massimamente di stirpe anglosassone (3,5% nel 2004, ma in forte diminuzione per via dell'emigrazione causata dalle repressioni governative). Il restante 11,5% va suddiviso tra meticci, mulatti, asiatici e altri.\nSecondo il censimento del 2012, il 99,7% della popolazione \u00e8 di origine africana.\nSi calcola che gli zimbabwesi all'estero ammontino a svariati milioni di persone ed esiste anche un Governo Rhodesiano in esilio. In particolare, a causa delle intollerabili condizioni economiche e politiche interne, dalla met\u00e0 del 2007 sono fuggite dal paese altre 3,4 milioni di persone.\nEuropei.\nNel 1891, prima che i britannici istituissero la colonia della Rhodesia Meridionale, era stimato che circa europei vi risiedessero. Questa comunit\u00e0 europea crebbe rapidamente fino a persone nel 1945 per raddoppiare a dieci anni dopo, nel 1955. Durante questo decennio, nativi furono costretti ad abbandonare terreni agricoli che vennero riassegnati a proprietari britannici.\nL'emigrazione britannica su vasta scala in Rhodesia non cominci\u00f2 prima della seconda guerra mondiale e la comunit\u00e0 britannica ammontava a circa persone verso la fine degli anni '60. Contribu\u00ec molto all'immigrazione britannica lo stanziamento di veterani subito dopo la fine del secondo conflitto mondiale e altro personale di servizio dall'India britannica (ormai prossima all'indipendenza dal Regno Unito), cos\u00ec come l'arrivo di altri euro-africani dal Kenya, dal Congo Belga, dallo Zambia, dall'Algeria e dalla colonia portoghese del Mozambico. Per un certo periodo la Rhodesia divenne e funzion\u00f2 come una specie di paradiso per tutti gli Occidentali che si stavano ritirando a causa della decolonizzazione dall'Africa e dall'Asia.\nA ogni modo gli Occidentali non costituirono mai pi\u00f9 del 7,3% della popolazione del Paese. Secondo un articolo di \"World Affairs\", nel 1975 la comunit\u00e0 bianca aveva raggiunto il suo picco (numerico) di residenti.\nDopo la ricostituzione della colonia come Zimbabwe nel 1980, gli europei - che fino ad allora, pur essendo una minoranza, avevano governato il Paese - si ritrovarono una minoranza etnica - tra l'altro molto mal tollerata - in un Paese dell'Africa a stragrande maggioranza di nativi. Alcuni cittadini euroafricani dello Zimbabwe cominciarono a emigrare nei primi anni 1980 temendo per la propria vita e per incertezza del futuro, sebbene un numero significativo continuasse a rimanervi. Le agitazioni politiche e la confisca illegale di molte aziende agricole di propriet\u00e0 di cittadini di origine britannica provoc\u00f2 un nuovo e pi\u00f9 massiccio esodo nel 1999 (anno in cui vi erano ancora Occidentali nel Paese), tanto che il censimento del 2002 riport\u00f2 solo europei rimasti in Zimbabwe (di cui, tra l'altro, oltre anziani e meno di sotto i 15 anni) e quello del 2012 addirittura ne conteggi\u00f2 appena (ovvero circa lo 0,22% della popolazione e, numericamente, un decimo della comunit\u00e0 stimata nel 1975).\nLa maggioranza dell'emigrazione europea si \u00e8 diretta verso il Regno Unito (tanto che tra i e i cittadini britannici sono di origine rhodesiana o zimbabwese), Sudafrica, Botswana, Zambia, Canada, Australia e Nuova Zelanda.\nLingue.\nIl Paese riconosce sedici lingue ufficiali, l'assoluta maggioranza delle quali appartenenti al gruppo bantu (shona e ndebele fra le maggiori), oltre all'inglese e ad alcuni dialetti appartenenti alla famiglia khoisan. Le lingue pi\u00f9 diffuse sono quelle delle due principali etnie: la lingua shona e la lingua ndebele, parlate rispettivamente dal 76% e dal 18% degli zimbabwesi.\nReligione.\nIl 62% della popolazione segue la religione cristiana, protestante o scismatica: metodisti, avventisti e anglicani; i cattolici costituiscono circa il 10% dei cristiani, mentre il resto della popolazione \u00e8 animista. Spesso, per\u00f2, cristianesimo e culti indigeni vengono fusi.\nOrdinamento dello Stato.\nSuddivisione amministrativa.\nDa un punto di vista amministrativo il paese \u00e8 diviso in otto province pi\u00f9 due citt\u00e0 con \"status\" di provincia (Harare e Bulawayo). A loro volta le province sono divise in 59 distretti e comuni costituiti da diversi villaggi.\nI dati sulla popolazione della tabella seguente sono riferiti al censimento del 18 agosto 2002.\nCitt\u00e0 principali.\nLe citt\u00e0 di Harare e Bulawayo sono le pi\u00f9 importanti dello Stato e godono dello status di province. Harare \u00e8 la capitale, il centro amministrativamente e politicamente pi\u00f9 importante, ospita l'Universit\u00e0 dello Zimbabwe ed \u00e8 inoltre uno snodo commerciale di notevole rilievo. Bulawayo \u00e8 invece la citt\u00e0 pi\u00f9 importante dal punto di vista economico, si trova nella parte meridionale del paese e grazie alla sua vicinanza con il Sudafrica \u00e8 un importante snodo ferroviario e sede di un buon numero di industrie. Altri centri di rilievo sono Mutare, Gweru, Masvingo, Hwange e Chitungwiza. Tra questi \u00e8 particolarmente importante Mutare, centro economico, commerciale e soprattutto turistico, grazie ai parchi nazionali presenti nelle vicinanze.\nIstituzioni.\nLo Zimbabwe ha ottenuto l'indipendenza dalla Gran Bretagna il 18 aprile del 1980, mentre ha una costituzione in vigore dal 21 dicembre del 1979, che ancora costituisce il documento fondamentale nonostante i vari cambiamenti a cui \u00e8 stata sottoposta.\nIl sistema legale si basa su un insieme di elementi del sistema inglese con la Common Law e altri del sistema romano.\nLo Zimbabwe ha un governo di stampo dittatoriale ed \u00e8 una repubblica semipresidenziale. Il Parlamento \u00e8 divenuto bicamerale nel 2005: alla Camera dei Rappresentanti, di 120 membri di cui 12 di nomina presidenziale, si \u00e8 affiancato il Senato, che dovr\u00e0 essere nominato su base etnica e tribale. Il suffragio \u00e8 universale per coloro che abbiano compiuto i 18 anni di et\u00e0.\nIstruzione.\nNel 2005 il tasso di alfabetizzazione dello Zimbabwe si attestava al 90%, il pi\u00f9 alto dell'intera Africa dopo quello delle Seychelles; un ottimo risultato se si considera che questa percentuale era pari al 39% nel 1962. Dopo il raggiungimento dell'indipendenza, il governo ha dato grande impulso alla pubblica istruzione; i circa insegnanti costituiscono buona parte dei dipendenti dello Stato. La scuola primaria \u00e8 obbligatoria e gratuita, ma meno della met\u00e0 dei bambini che la frequentano accede alla scuola secondaria, che \u00e8 facoltativa e a pagamento. A causa della crisi attuale i tassi di abbandono scolastico hanno subito un'impennata e l'analfabetismo \u00e8 in forte aumento. Un tempo si avevano scuole private di prestigio, ma il loro livello si \u00e8 ora decisamente abbassato con la fuga dei bianchi e la diffusione della cultura e della letteratura nel paese si \u00e8 depressa in modo repentino.\nLe principali universit\u00e0 sono:\nSanit\u00e0.\nLa situazione sanitaria \u00e8 drammatica e si riflette nella mortalit\u00e0 infantile, che colpisce 81 nati su , e nella speranza di vita di 43 anni, una tra le pi\u00f9 basse di tutto il mondo. Secondo dati UNICEF lo Zimbabwe ha avuto la pi\u00f9 alta crescita della mortalit\u00e0 infantile nel mondo, avendo fatto registrare un aumento del 50% rispetto ai primi anni Novanta. Intorno al 2003 si attestava al 61\u2030, adesso \u00e8 all'81\u2030. Cos\u00ec la speranza di vita: era di 60 anni all'inizio del XXI secolo, con il tempo \u00e8 scesa a 45 e adesso \u00e8 a 43 anni.\nQuesto spaventoso calo \u00e8 dovuto alla diffusione dell'AIDS, che negli ultimi tempi si \u00e8 fatta massiccia: un terzo della popolazione ne \u00e8 colpita, il quarto pi\u00f9 alto tasso di diffusione del mondo. Questa malattia ha provocato pi\u00f9 di un milione di orfani..\nNel 1999 \u00e8 stato redatto il documento intitolato \"National HIV/AIDS Policy\", nel quale vengono analizzate le problematiche relative alla diffusione del virus e vengono additate delle soluzioni che si inseriscono in una strategia globale a livello nazionale.\nAnche la malaria \u00e8 sempre pi\u00f9 presente e il rischio di epidemie \u00e8 alto, visto il peggioramento delle condizioni igieniche e sanitarie: Harare soffre per la mancanza di acqua e le fognature della citt\u00e0 sono in uno stato disastroso. Questi due fattori favoriscono l'inquinamento idrico, la nascita di patologie epidemiche (nel 1994 fu registrata anche un'epidemia di peste) e il rischio di colera. Per ragioni economiche il governo ha eliminato le vaccinazioni, peggiorando ulteriormente la situazione.\nSituazione dell'infanzia e degli orfani.\nIn base al documento \"Inter-Censual Demographic Survey\" redatto nel 1997 su una popolazione totale di 11,8 milioni i ragazzi di et\u00e0 compresa tra i 5 e i 17 anni sarebbero il 37,25% (circa 4,4 milioni). Di essi, circa sarebbero orfani, mentre il numero totale degli orfani, considerando anche i soggetti adulti, salirebbe a 1 milione. Ad Harare, sempre in base ai dati del rapporto, ci sarebbero almeno ragazzi, 12,2% del totale, anche se questa stima sembra sia inferiore alla realt\u00e0 a causa dei fenomeni migratori degli ultimi anni. La percentuale di ragazzi frequentanti la scuola ad Harare sarebbe intorno all'85%, mentre coloro che non frequentano le strutture educative lo farebbero per i seguenti motivi:\nLe misure adottate dal governo dello Zimbabwe a favore degli orfani sono state emanate nel 1995 e approvate dal gabinetto solo nel 1999. Queste misure prevedono:\nLa crisi dovuta all'aumento del numero degli orfani \u00e8 stata evidenziata a partire dal mese di luglio del 1992, quando il \"Department of Social Welfare\" del Governo dello Zimbabwe ha indetto una conferenza nazionale sul tema, con il supporto dell'UNICEF. Venne in tale occasione riconosciuto che un numero limitato di ONG e di \"Community Based Organisation\" stavano lavorando sulla problematica per tentare di limitarne gli effetti negativi, e che l'intervento realizzato a livello di comunit\u00e0, basato sul lavoro di campo, poteva essere l'unico a dare risultati apprezzabili in termini di diminuzione del disagio sociale. La strategia consistente nell'offrire agli orfani una casa e un nucleo familiare, un ambiente stabile nel quale poter vivere e potersi sentire accolti era la sola che potesse contribuire a limitare i danni apparentemente inestimabili causati dalla condizione di orfani nei bambini e nei ragazzi coinvolti.\nNel 1995 il Governo dello Zimbabwe ha sviluppato la \"National Policy on the Care and Protection of Orphans\", approvata definitivamente nel 1999. Questo piano nazionale riaffermava la validit\u00e0 della strategia a livello locale e la necessit\u00e0 di evitare l'istituzionalizzazione degli orfani, tenendola come ultima alternativa possibile.\nA met\u00e0 degli anni \u201890 il Department of Social Welfare ha iniziato una sperimentazione su tre modelli di \"Community-based Orphan Care\": uno in ambito rurale, uno in ambito urbano e uno in aziende agricole (\"commercial farms\"). Nel corso dell'anno 2000, 30 comunit\u00e0 stanno sperimentando a vari livelli questi modelli elaborati dal Governo.\nComunicazioni.\nGli unici giornali che vengono pubblicati regolarmente sono quelli governativi, che Robert Mugabe gestisce personalmente per organizzare campagne mediatiche a suo sostegno o a discapito dei suoi avversari. Un esempio \u00e8 dato dalla vicenda che nel settembre 2007 ha coinvolto l'arcivescovo di Bulawayo Pius Ncube, uno dei pi\u00f9 fieri oppositori del governo; travolto da uno scandalo, \u00e8 stato costretto alle dimissioni. I quotidiani avversi al governo, come il \"Daily News\", sono stati costretti alla chiusura dopo l'esplosione di ordigni nei loro uffici; inoltre non \u00e8 stata loro rinnovata la licenza di stampa. La BBC e la CNN hanno ricevuto il divieto di filmare o effettuare servizi nel paese. Il governo dello Zimbabwe si avvale dell'emittente televisiva di stato, la Zimbabwe Broadcasting Corporation.\nPolitica.\nPolitica interna.\nL'attuale fase politica dello Zimbabwe \u00e8 contrassegnata dal caos e dalla violenza. Il dominio di Mugabe e della sua cerchia permane, ma l'opposizione \u00e8 diventata sempre pi\u00f9 forte, riunita nel Movimento per il Cambiamento Democratico (MDC), il cui leader \u00e8 Morgan Tsvangirai e che \u00e8 appoggiata anche dai bianchi. Tsvangirai \u00e8 stato arrestato nell'ottobre 2000 e nel giugno 2003, e insieme a tanti altri colleghi antigovernativi \u00e8 soggetto a una vera e propria persecuzione. L'11 marzo 2007 durante un incontro di preghiera del MDC \u00e8 intervenuta la polizia: Gift Tandare, un importante attivista del partito, \u00e8 stato ucciso a colpi d'arma da fuoco; il giorno dopo \u00e8 morto anche Itai Manyeruke, partecipante all'incontro, per complicazioni seguite a un pestaggio delle forze dell'ordine. Il 25 ottobre dello stesso anno \u00e8 deceduto Nhamo Musekiwa, guardia del corpo di Tsvangirai, anche lui per le conseguenze delle aggressioni ricevute l'11 marzo. Dopo la sua incursione la polizia ha arrestato circa cinquanta importanti dissidenti, tra i quali il leader del MDC. Tutti sono stati picchiati e torturati, e infine rilasciati dopo alcuni giorni.\nAnche nel 2008 gli scontri sono continuati e hanno visto il culmine nelle elezioni presidenziali.\nTra le varie iniziative varate del governo, da segnalare la lotta alle perversioni sessuali, probabilmente intentata con l'obiettivo di fornire al governo una moralit\u00e0 da tempo perduta.\nL'economia \u00e8 in profonda recessione e il paese \u00e8 in una crisi economica, sociale, politica e umanitaria senza precedenti.\nL'economia, prima una delle pi\u00f9 forti dell'Africa, \u00e8 adesso al collasso. Gli aiuti umanitari internazionali fanno fatica a giungere, dal momento che il regime tende a dipingere gli stranieri come sabotatori ed \u00e8 per questo restio a permettere che i cittadini zimbabwesi li vedano presenti sul territorio per aiutare.\nPolitica estera.\nDopo la riforma agraria del 2000, che ha portato all'espropriazione violenta e senza indennizzi di molte tenute dei bianchi, i rapporti con la Gran Bretagna e i paesi europei sono degenerati. Anche i paesi limitrofi hanno via via preso le distanze dallo Zimbabwe. Soprattutto lo Zambia e i paesi afroportoghesi hanno condannato senza mezzi termini le politiche dello Zimbabwe, e ormai l'unico paese che mantiene buoni rapporti diplomatici con Mugabe \u00e8 il Sudafrica. Non a caso la comunit\u00e0 internazionale ha affidato al presidente sudafricano Thabo Mbeki il compito di mediare con lo stesso Mugabe per convincerlo a dimettersi, o comunque a cambiare linea politica. Mugabe, visto l'isolamento, si \u00e8 rivolto soprattutto alla Cina, che \u00e8 diventata cos\u00ec il principale investitore del paese. \nDa segnalare l'intervento militare in altri paesi (come ad esempio in Congo-Kinshasa).\nA Mugabe e al suo braccio destro Perence Shiri \u00e8 vietato l'accesso nell'Unione europea e negli Stati Uniti.\nDal 2005 i rapporti con il Botswana e con il Sudafrica si sono fatti tesi a causa della crisi dei rifugiati: in fuga dall'intollerabile situazione interna, milioni di zimbabwesi tentano di emigrare, e quei due paesi sono ovviamente le mete pi\u00f9 scelte. La meta preferita \u00e8 senz'altro il Botswana, con il quale le relazioni si sono notevolmente deteriorate proprio a causa dell'immigrazione di cittadini provenienti dallo Zimbabwe. Per evitare l'arrivo di un numero tanto grande di persone \u00e8 stato messo in piedi un lungo muro elettrificato. A detta di Mugabe \u00e8 stata cos\u00ec creata \"la versione africana del muro di sicurezza di Israele\" e una serie di \"tante piccole strisce di Gaza\".\nLo Zimbabwe fa parte dell'ONU e dell'Unione Africana. Nel dicembre 2003 \u00e8 uscito dal Commonwealth, dopo che il paese ne era stato sospeso a causa delle sue politiche.\nEconomia.\nUn tempo florido, il paese sta attraversando oggi una spaventosa crisi che, oltre a essere umanitaria e politica, \u00e8 anche economica. L'economia nazionale \u00e8 infatti in recessione, mentre quella di tutti gli altri paesi africani, anche quelli pi\u00f9 poveri, \u00e8 in crescita positiva. Il PIL zimbabwese \u00e8 il solo PIL africano ad avere crescita negativa.\nL'economia dello Zimbabwe \u00e8 basata sulla produzione agricola, sulle attivit\u00e0 estrattive e sulla produzione di manufatti. Le infrastrutture sono scarsamente sviluppate . Oltre il 50% della popolazione vive su terre pubbliche, il 17% del territorio \u00e8 distribuito fra le aziende agricole (\"commercial farms\"), mentre il 3% \u00e8 costituito dalle aree destinate alla re-distribuzione.\nL'inflazione del Dollaro dello Zimbabwe \u00e8 stata una delle pi\u00f9 alte mai registrate nel mondo e la sua crescita sembra senza fine: \u00e8 stata ufficialmente del % nel settembre 2007, ma secondo stime non ufficiali del mese precedente \u00e8 probabile un valore reale del %, una vera e propria iperinflazione. Altre stime l'attestavano intorno al %. La \"Reserve Bank of Zimbabwe\" ha dichiarato nel febbraio 2008 un tasso ufficiale del % nel novembre 2007. Lo stesso dato \u00e8 salito al % a dicembre 2007, al % nel gennaio 2008, al % nel maggio 2008 e al % all'inizio del luglio dello stesso anno.\nQualsiasi prodotto ha costi altissimi: medici e infermieri non si recano al lavoro perch\u00e9 i trasporti sono troppo dispendiosi, manca il denaro per mettere benzina nelle ambulanze (la benzina \u00e8 peraltro carente), le quali per questo non possono circolare; anche il servizio telefonico non funziona. L'inflazione ha costretto all'introduzione di biglietti da , e dollari. Al mercato nero la banconota da dollari vale meno di mezzo dollaro statunitense, circa 35 centesimi di euro. La Banca Centrale ha introdotto le nuove banconote dal 1\u00ba gennaio 2008. Nel giugno 2008 l'inflazione \u00e8 balzata dal 2,2 milioni percentuali di maggio a 11,027 milioni per cento. Nel luglio 2008 ha poi raggiunto i 231 milioni per cento. . Nel gennaio 2009 la Banca centrale ha introdotto una banconota da 100 trilioni di dollari, che al cambio reale varranno 33 dollari USA, ma ad aprile la moneta smette di avere valore legale e al suo posto ne sono utilizzate altre.\nLa disoccupazione \u00e8 dell'80%, e la stessa percentuale della popolazione vive sotto la soglia di povert\u00e0. La disastrosa riforma agraria del 2000, il denaro speso per l'intervento militare nella guerra civile nella Repubblica Democratica del Congo e la sospensione degli aiuti internazionali a causa delle politiche di Mugabe hanno provocato il tracollo economico attuale. Il debito pubblico e quello internazionale sono abbastanza gravosi, ma nell'ottobre 2007 buona parte del debito con il Fondo Monetario Internazionale \u00e8 stato pagato, anche di fronte alla minaccia di espellere lo Zimbabwe dall'organizzazione.\nSettore primario.\nNel 2000, dopo il fallimento di una trattativa triangolare con il governo inglese e i proprietari terrieri bianchi, il governo di Mugabe ha espropriato senza indennizzi buona parte degli agricoltori bianchi dello Zimbabwe, che complessivamente possedevano e fruttificavano il 70% delle terre coltivabili del paese. Queste sono state regalate ad amici del presidente e a pi\u00f9 o meno presunti ex-combattenti, generalmente inesperti di agricoltura, mentre gli ex proprietari bianchi (in particolare tra i membri della Zimbabwe Commercial Farmers Union) sono fuggiti o sono stati espulsi: come risultato, la produzione agricola nel 2003 \u00e8 crollata a circa un terzo di quella del 1999 e degli anni precedenti.\nIl settore agricolo versa oggi nel caos pi\u00f9 completo. Il paese, un tempo grande esportatore, dipende ora esclusivamente dalle importazioni. Molte regioni stanno attraversando una gravissima carestia.\nAll'agricoltura, ormai niente pi\u00f9 che di sussistenza, si affiancava un tempo anche il taglio di legni pregiati. La percentuale di terra coltivata \u00e8 ormai alquanto bassa (7,5%). Le colture pi\u00f9 diffuse sono: mais, frumento, canna da zucchero, sorgo, frutta, tabacco, caff\u00e8, arachidi, cotone e t\u00e8. Prati e pascoli occupavano circa il 43% del territorio e venivano utilizzati per l'allevamento, che era in discreta crescita e copriva il fabbisogno interno permettendo talvolta esportazioni. Il patrimonio zootecnico \u00e8 perlopi\u00f9 costituito da bovini, caprini e volatili.\nSettore secondario.\nIl sottosuolo \u00e8 ricco di oro, nichel, argento, antimonio, platino, cobalto, tungsteno, amianto e cromo, ma petrolio e gas naturale mancano. I giacimenti minerari sono diffusissimi in tutto il paese e fin dall'inizio dell'epoca coloniale costituirono la base dello sviluppo.\nMet\u00e0 delle industrie si occupano della trasformazione dei prodotti agricoli. Le principali citt\u00e0 industriali sono la capitale Harare, nella quale vi \u00e8 un cementificio, Bulawayo e Mutare. Bulawayo \u00e8 il pi\u00f9 grande centro economico del paese e presso Mutare, nella localit\u00e0 di Faruke, \u00e8 presente una raffineria di petrolio.\nSettore terziario e rapporti economici con l'estero.\nIl settore terziario, un tempo all'avanguardia, \u00e8 oggi scadente. Anche il turismo, un tempo fonte primaria dello Stato, \u00e8 crollato. Esso si concentra sulle rovine di Grande Zimbabwe, sulle cascate Vittoria, sul lago Kariba e sui numerosi parchi nazionali.\nPer quanto riguarda il commercio estero, i principali partner sono Sudafrica e Cina, verso le quali vanno le maggiori esportazioni e dalle quali provengono le maggiori importazioni. Il Sudafrica \u00e8 in testa per entrambe. La Cina \u00e8 ormai il primo tra i paesi investitori nello Zimbabwe: oltre 35 societ\u00e0 cinesi sono presenti nel paese. I rapporti economici tra i due stati si stanno intensificando in campo educativo, agricolo e finanziario.\nAmbiente.\nIl 14,5% (2005) del territorio \u00e8 totalmente o parzialmente protetto.\nLa vegetazione \u00e8 per lo pi\u00f9 costituita da rade foreste decidue (\"tree Veld\") e nella parte con meno precipitazioni da savana nella quale prevalgono le acacie e i baobab. Lungo lo Zambesi si ha la foresta a galleria. La fauna \u00e8 costituita soprattutto da elefanti, leoni, ippopotami e antilopi.\nLa protezione dell'ambiente fu una caratteristica peculiare del governo rhodesiano sin dagli anni venti. Nel corso del tempo furono istituite nove riserve e un parco nazionale (Hwange National Park, di ettari, inaugurato nel 1949). In seguito anche le riserve furono trasformate in parchi nazionali. Nel 1975 fu approvata una nuova legge che istitu\u00ec nuove tipologie di aree protette come le riserve botaniche, i santuari e le aree safari.\nIn seguito agli sconvolgimenti socio-politici iniziati con gli anni ottanta, l'attivit\u00e0 di cura e protezione dell'ambiente \u00e8 passata in secondo piano. Le stesse strutture ricettive hanno subito una depressione, date le difficolt\u00e0 di gestione ambientale.\nLa gestione delle aree protette \u00e8 affidata per legge al Ministero delle risorse naturali e del turismo.\nI dieci parchi nazionali del paese sono:\nArte.\nAbitato da una notevole variet\u00e0 di genti, lo Zimbabwe ospita al suo interno una diversit\u00e0 di culture ampia, da quella animista e tradizionale dei piccoli villaggi bantu, a quella di stampo anglosassone tipica della componente bianca e, in generale, dei centri urbani: Salisbury fu una delle citt\u00e0 pi\u00f9 moderne e organizzate del continente africano; nonostante mantenga la fisionomia anglosassone, la Harare odierna \u00e8 tuttavia in una situazione di regresso desolante.\nLe arti tradizionali del paese includono ceramiche, ceste, tessuti, gioielli e lavori di intaglio. La scultura Shona oltre a caratteristiche culturali tipiche presenta anche nette influenze di gusto europeo; un tema ricorrente nell'arte dello Zimbabwe \u00e8 la trasformazione dell'uomo in bestia.\nNegli anni quaranta il filantropo Jairos Jiri cominci\u00f2 a insegnare ai disabili varie pratiche artistiche incentrando le loro produzioni sullo smercio in molti punti di vendita del paese. Ci\u00f2 contribu\u00ec a migliorare la situazione economica di molte famiglie disagiate, introducendole alle attivit\u00e0 commerciali: il sistema divenne cos\u00ec molto popolare e ancor oggi i centri di Jairos Jiri rimangono una parte importante della produzione artistica dello Zimbabwe. Orientativamente, queste produzioni non sono molto dissimili da quelle delle arti tradizionali (ceramiche, ceste, utensileria).\nSpecialmente tra i membri della minoranza bianca \u00e8 sempre stato di moda il teatro, e in molti centri urbani operano numerose compagnie teatrali.\nMolti artisti zimbabweani hanno un seguito internazionale notevole, in special modo scultori e musicisti. I principali scultori sono Tapfuma Gudsa e Henry Muyradzi, che hanno influenzato molto lo stile degli artisti neri statunitensi. Musicisti di rilievo sono Thomas Mapfumo e Oliver Mutukudzi.\nMusica.\nTipico strumento della tradizione musicale dello Zimbabwe \u00e8 la M'bira.\nTradizioni.\nLe tradizioni, cui contribuiscono le varie etnie del paese ognuna con le proprie istanze, sono basate su una grande spiritualit\u00e0 data da un substrato di tipo animistico su cui poi attecch\u00ec il cristianesimo. Ci\u00f2 si esprime non solo nelle feste, ma anche nelle attivit\u00e0 giornaliere con l'attenzione particolare data alla meditazione, alla preghiera e alla riflessione.\nSport.\nCirca lo sport, i pi\u00f9 seguiti sono il cricket e il calcio, ma anche il rugby e la pallovale \u00e8 popolare, specie tra i bianchi. La nazionale di calcio dello Zimbabwe, controllata dalla Federazione calcistica dello Zimbabwe, non \u00e8 mai riuscita a qualificarsi ai Mondiali, ma \u00e8 riuscita a qualificarsi alla Coppa d'Africa nel 2004; qualificatasi anche nel 2006, ha battuto il forte Ghana. Tuttavia, vista la mancata qualificazione all'edizione del 2008, il ct Charles Muhlauri \u00e8 stato sostituito con Jos\u00e8 Claudinei Georgini, noto come Valinhos, allenatore brasiliano. Il pi\u00f9 celebre giocatore zimbabwese \u00e8 stato certamente Bruce Grobbelaar. \nIl paese pu\u00f2 vantare anche ottimi tennisti (soprattutto nel doppio), come i fratelli Cara (vincitrice di dieci Slam tra doppio e doppio misto ed ex doppista numero 1 al mondo), Wayne (vincitore di quattro Slam tra doppio e doppio misto tra cui due con Cara) e Byron Black (vincitore del Roland Garros 1994 ed ex numero 1 al mondo). Nell'automobilismo, invece, sta emergendo il nome di Conrad Rautenbach, figlio di Billy Rautenbach (uomo d'affari vicino al presidente Mugabe), che partecipa al Campionato Mondiale Rally 2008 con una Citro\u00ebn C4 WRC. Si ricordano anche i piloti del motomondiale Jim Redman e Gary Hocking, rispettivamente 6 e 2 volte campioni del mondo.\nNel rugby a 15 lo Zimbabwe ha partecipato a due edizioni della Coppa del Mondo di rugby, nel 1987 e nel 1991, senza per\u00f2 riuscire a superare la fase a gironi e disputa regolarmente l'Africa Cup che ha conquistato nel 2012. Data la mancanza di un campionato professionistico la maggior parte dei giocatori migra verso paesi che possono dar loro questa possibilit\u00e0, in particolare si segnalano giocatori come Bobby Skinstad, Tendai Mtawarira, che hanno vinto la Coppa del Mondo con il Sudafrica, e David Pocock. I fratelli Tsimba Richard e Kennedy sono stati inseriti nel World Rugby Hall of Fame.\nGiochi olimpici.\nLa prima medaglia d'oro olimpica per lo Zimbabwe fu conquistata nell'hockey su prato, competizione a squadre femminile, ai Giochi olimpici di Mosca 1980. Nelle Olimpiadi lo Zimbabwe ha vinto in tutto otto medaglie, tutte al femminile: una \u00e8 stata conseguita ai boicottati giochi estivi di Mosca del 1980 in hockey su prato, tre alle Olimpiadi di Atene del 2004 e quattro alle Olimpiadi di Pechino nel nuoto per opera di Kirsty Coventry. In questa disciplina sono stati ottenuti risultati buoni anche ai Giochi del Commonwealth e a quelli africani."}
{"id": "88035", "revid": "93556", "url": "https://it.wikipedia.org/wiki?curid=88035", "title": "Wireless", "text": "Wireless (dall'inglese senza fili) \u00e8 un termine utilizzato in informatica e telecomunicazioni per indicare una comunicazione tra dispositivi elettronici che non fa uso di cavi. Per estensione sono detti \"wireless\" i rispettivi sistemi o dispositivi di comunicazione che implementano tale modalit\u00e0 di comunicazione. I sistemi tradizionali basati su connessioni cablate sono invece detti \"wired\".\nGeneralmente il wireless utilizza onde radio a bassa potenza; tuttavia la definizione si estende anche ai dispositivi, meno diffusi, che sfruttano la radiazione infrarossa o il laser. La comunicazione e i sistemi wireless trovano diretta applicazione nelle reti wireless di telecomunicazioni, fisse e mobili e pi\u00f9 in generale nelle radiocomunicazioni.\nStoria.\nLe reti wireless sono un'importante forma di connessione per molte attivit\u00e0, e con il continuo miglioramento dei relativi sistemi ci si aspetta lo saranno sempre pi\u00f9, soprattutto per le imprese. Il mercato dei dispositivi wireless \u00e8 stimato in continua crescita e il giro d'affari, di 300 milioni di dollari nel 1999, \u00e8 passato a 1,6 miliardi nel 2005. Le reti wireless vengono installate soprattutto negli aeroporti, nelle universit\u00e0 e nei parchi pubblici delle grandi citt\u00e0.\nUn tempo, a causa del costo degli apparecchi wireless, questa tecnologia veniva utilizzata solo in caso di condizioni in cui l'uso di cavi era problematico o impossibile. Mano mano che i prezzi diminuiscono, per\u00f2, le reti WLAN ad esempio stanno entrando anche nelle case, permettendo la condivisione di dati e della connessione Internet (mediante router e access point) tra i computer di una famiglia. Anche le trasmissioni via Bluetooth, essendo comunicazioni radio, sono wireless.\nMolti ritengono che la tecnologia wireless rappresenti il futuro della connettivit\u00e0 (basti pensare al Wi-fi, al Wi-Max, al 4G e soprattutto al 5G), ma una rilevante voce fuori del coro \u00e8 quella di Robert Metcalfe, inventore di Ethernet, il protocollo pi\u00f9 famoso per reti locali (LAN) cablate.\nDescrizione.\nOgni sistema di comunicazione wireless \u00e8 composto da un trasmettitore, un ricevitore e dagli elementi deputati all'irradiazione elettromagnetica ovvero alla trasduzione elettro-elettromagnetica e viceversa ovvero le antenne, i laser, i fotorivelatori. La comunicazione pu\u00f2 essere monodirezionale, half-duplex, bidirezionale full-duplex. Le frequenze elettromagnetiche utilizzate variano a seconda dello standard implementato.\nVantaggi e svantaggi.\nLa filosofia nonch\u00e9 la motivazione che spinge a realizzare dispositivi e reti wireless \u00e8 l'abolizione del cablaggio che pu\u00f2 essere in alcuni casi fastidioso per sovraccarico di fili nei dispositivi a corto raggio, ma soprattutto estremamente oneroso a livello economico in molti casi come nel caso del cablaggio delle comuni reti informatiche nel medio/lungo raggio. Basti pensare alla difficolt\u00e0 degli operatori (provider) di estendere e rendere ubiquitaria la banda larga in Internet proprio a causa dell'elevato costo della messa in posa dei portanti fisici in relazione ai possibili introiti futuri derivanti dell'investimento. Un singolo dispositivo di ricetrasmissione radio pu\u00f2 invece coprire un'ampia zona di utenza ad un prezzo di impianto notevolmente pi\u00f9 basso. Reti e dispositivi wireless consentono dunque il superamento del vincolo del cablaggio e allo stesso tempo consentono anche la mobilit\u00e0 del servizio all'utente nelle reti wireless radiomobili come le reti cellulari. Il prezzo da pagare rispetto alle comuni reti e dispositivi cablati \u00e8 quello di una qualit\u00e0 del servizio (QoS) generalmente inferiore (almeno per ora) e maggiori problematiche relative alla Sicurezza della comunicazione e al possibile inquinamento elettromagnetico.\nTipologie di reti wireless.\nLe tipologie di rete wireless possono essere:\na queste si aggiungono: \nTecnologie.\nLe reti locali Wireless possono utilizzare come mezzo trasmissivo le onde radio, la luce infrarossa o i sistemi laser.\nLe onde radio vengono utilizzate dalle reti tipo Wi-Fi cio\u00e8 reti che devono coprire ambienti eterogenei dove le diverse postazioni da collegare non sono necessariamente visibili, infatti possono essere separate da muri o da intercapedini.\nLe reti basate su infrarossi vengono utilizzate per collegare dispositivi visibili direttamente, sono lente, spesso utilizzano dispositivi dedicati e come infatti sono in disuso sostituite quasi totalmente dai dispositivi Bluetooth.\nLe reti basate su Laser vengono utilizzate normalmente per collegare sottoreti costruite utilizzando altre tecnologie. Il Laser viene utilizzato per la sua elevata velocit\u00e0 di trasmissione. Un tipico esempio \u00e8 il collegamento delle reti di due edifici vicini. Il laser ha il problema di essere sensibile alle condizioni esterne e alle vibrazioni infatti anche queste tipologie di dispositivi sono considerati in disuso e quasi sempre sostituiti da collegamenti via onde radio.\nUn Access Point di tipo IEEE 802.11b pu\u00f2 comunicare solitamente con 30 client situati in un raggio di 100 m. Tuttavia questa caratteristica varia a seconda di diversi fattori, il posizionamento, la presenza di ostacoli, l'interferenza con altri campi elettromagnetici, la potenza dei dispositivi. Per aumentare la distanza di trasmissione, esistono dei ripetitori wireless che amplificano i segnali radio. In condizioni sperimentali, le reti wireless possono raggiungere una capacit\u00e0 di diversi chilometri.\nStandard.\nI principali standard di riferimento sono:\nSicurezza.\nIl problema principale delle reti senza filo \u00e8 la sicurezza. I segnali radio, essendo diffusi nell'etere, possono essere intercettati senza difficolt\u00e0. Di conseguenza \u00e8 necessario prendere contromisure di tipo crittografico per garantirne la riservatezza. Lo standard inizialmente proposto per questo compito era il WEP a 40 o 104 bit, ma la debolezza di questo protocollo, che lo rendevano molto poco sicuro imposero ben presto una sua sostituzione con il WPA, che utilizza una variante dell'algoritmo WEP a cui sono state rimosse le principali debolezze.\nIl protocollo WPA2, ratificato nel 2004, si basa sull'algoritmo di cifratura AES che garantisce un'elevata sicurezza, ma non \u00e8 compatibile con le apparecchiature della generazione precedente.\nBuona norma consiglia di considerare le reti senza filo come reti a bassa sicurezza, vietando agli utenti collegati di accedere a dati riservati senza un ulteriore livello di sicurezza, ed utilizzare una VPN se necessario."}
{"id": "88036", "revid": "547034", "url": "https://it.wikipedia.org/wiki?curid=88036", "title": "Stratigrafia (geologia)", "text": "La stratigrafia, nell'ambito delle scienze geologiche, \u00e8 la disciplina che studia la datazione delle rocce ed i rapporti reciproci fra unit\u00e0 rocciose distinte; \u00e8 particolarmente sviluppata nell'ambito delle rocce sedimentarie.\nPrincipio di sovrapposizione.\nIl principio geologico fondamentale della stratigrafia, applicato alle sequenze sedimentarie, \u00e8 quello della sovrapposizione, gi\u00e0 riconosciuto da Stenone nella seconda met\u00e0 del '600, che afferma che le successioni sedimentarie sono originariamente ordinate con gli strati inferiori pi\u00f9 antichi di quelli superiori, riflettendo la meccanica della deposizione dei sedimenti, che avviene infatti dall'alto verso il basso, per cui ogni nuovo strato ricopre il precedente. Questo principio pu\u00f2 non essere applicabile nel caso di sedimenti deposti in ambiente continentale o quando si tratta di stratigrafia in aree coinvolte da altri processi geologici, quali per esempio intrusioni filoniane.\nIl principio stratigrafico della sovrapposizione \u00e8 anche alla base della metodologia di datazione usata durante gli scavi archeologici, in cui vengono spesso riconosciuti livelli archeologici pi\u00f9 antichi man mano che lo scavo si approfondisce.\nIl primo vero stratigrafo fu William Smith, ingegnere minerario inglese, che lavorando nelle miniere di carbone inglesi, fu capace di riconoscerne le sequenze stratigrafiche ed utilizzarle per correlazioni a scala regionale. Con il suo lavoro infine realizz\u00f2 la prima mappa geologica dell'Inghilterra tra il 1790 e il 1800, correlando rocce coeve attraverso lo specifico contenuto fossilifero.\nMetodi stratigrafici.\nLe datazioni delle rocce avvengono utilizzando diversi metodi fisici, chimici o paleontologici, ciascuno dei quali ha i suoi limiti applicativi, per cui quando possibile le datazioni risultanti da ogni metodo vengono confrontate e discusse per ridurre il margine di incertezza.\nLa stratigrafia comprende alcune sottobranche: litostratigrafia, magnetostratigrafia, chemostratigrafia, cronostratigrafia, stratigrafia sequenziale, biostratigrafia e tefrostratigrafia.\nStudi degli stratigrafi in tutte le parti del mondo hanno portato alla creazione di una tabella cronostratigrafica fondamentale, costituita da unit\u00e0 chiamate in gergo geologico \"piani\", che hanno permesso la suddivisione del tempo in ere, periodi, ecc.\nMetodi di datazione.\nI metodi di datazione utilizzati in stratigrafia possono appartenere a due categorie:\nPrincipi stratigrafici.\nL'osservazione delle successioni stratigrafiche e la loro comparazione ha portato a riconoscere una serie di principi interpretativi utilizzati per correlare fra di loro sequenze stratigrafiche, datare rocce ed arrivare a ricostruzioni paleogeografiche.\nTali tre principi sono quelli introdotti da Stenone nel 1669 in \"De solido intra solidum naturaliter contento dissertationis prodromus\". Poi vanno tenuti presenti gli altri:"}
{"id": "88037", "revid": "110157", "url": "https://it.wikipedia.org/wiki?curid=88037", "title": "Cronostratigrafia", "text": "In geologia la cronostratigrafia \u00e8 quella parte della stratigrafia che studia l'et\u00e0 degli strati e le loro relazioni temporali. L'unit\u00e0 fondamentale della cronostratigrafia \u00e8 il piano, che deve avere valore mondiale. Si tratta di un elemento legato alla biozona, a sua volta basata sui fossili guida, che danno l'et\u00e0 relativa delle rocce. I piani possono essere definiti anche con sistemi di datazione non paleontologici, anche se i fossili mantengono un ruolo fondamentale. Tra gli scopi della disciplina \u00e8 la suddivisione e la correlazione degli eventi geologici cercando di individuare intervalli di tempo isocroni e orizzonti temporali sincroni. Tra questi ultimi ci sono i livelli guida.\nLa cronostratigrafia mira pertanto a dare una disposizione ordinata alla sequenza di deposizione in funzione del tempo di tutte le rocce all'interno di una regione geologica, con il fine ultimo della completa \"registrazione\" geologica della Terra.\nLa nomenclatura stratigrafica standard \u00e8 un sistema cronostratigrafico basato sugli intervalli paleontologici di tempo definiti da assembramenti fossili riconosciuti (biostratigrafia). Lo scopo della cronostratigrafia \u00e8 quello di fornire una significativa geocronologia per questi intervalli e interfacce di assembramenti fossili.\nMetodologia.\nLa cronostratigrafia fa molto assegnamento sulla geologia basata sugli isotopi e sulla geocronologia per derivare una datazione concreta delle unit\u00e0 di rocciose note e ben definite che contengono assembramenti di fossili specifici definiti dal sistema stratigrafico. Tuttavia poich\u00e9 \u00e8 praticamente molto difficile datare direttamente per via isotopica la maggior parte dei fossili e rocce sedimentarie, occorre fare alcune assunzioni per pervenire ad una datazione che rifletta l'inizio dell'intervallo.\nLa metodologia usata \u00e8 derivata dalla legge della sovrapposizione e dai principi delle relazioni di \"taglio trasversale\".\nPoich\u00e9 le rocce ignee si succedono nel tempo ad intervalli specifici e sono essenzialmente istantanee in rapporto alla scala del tempo geologico, e poich\u00e9 esse contengono assembramenti minerali che possono essere datati in modo pi\u00f9 accurato e preciso con metodi isotopici, la costruzione di una colonna cronostratigrafica dipender\u00e0 decisamente dalle rocce ignee intrusive ed estrusive.\nIl metamorfismo, spesso associato con il fagliamento, pu\u00f2 anche essere usato per raggruppare gli intervalli di deposito in una colonna cronostratigrafica. Le rocce metamorfiche possono, occasionalmente, essere datate, e questo pu\u00f2 implicare alcuni limiti per la definizione dell'et\u00e0 nella quale uno strato potrebbe essere stato deposto. Per esempio, se uno strato contenente graptoliti copre in qualche punto il basamento cristallino, la datazione di quest'ultimo dar\u00e0 un'et\u00e0 massima di quella dell'assemblaggio fossile.\nTuttavia questo processo richiede un grado considerevole di lavoro e verifica delle relazioni sul campo e date dell'et\u00e0. Per esempio, ci possono essere molti milioni di anni tra uno strato depositato e una roccia intrusiva che lo interseca; la stima dell'et\u00e0 deve necessariamente essere compresa tra la roccia intrusiva pi\u00f9 vecchia che interseca l'assembramento fossile e quella pi\u00f9 giovane sopra la quale l'assembramento fossile \u00e8 adagiato.\nUnit\u00e0.\nLe unit\u00e0 cronostratigrafiche, con esempi:\nDifferenze tra cronostratigrafia e geocronologia.\n\u00c8 importante non confondere le unit\u00e0 geocronologiche con quelle cronostratigrafiche. Le unit\u00e0 cronostratigrafiche sono materiale geologico, talch\u00e9 \u00e8 esatto dire che i fossili del genere \"Tyrannosaurus\" siano stati trovati nella serie del Cretaceo superiore. Le unit\u00e0 geocronologiche sono periodi di tempo, di conseguenza \u00e8 corretto dire che il \"Tyrannosaurus rex\" visse durante l'epoca del Cretaceo superiore.\nLa cronostratigrafia \u00e8 una branca molto importante della stratigrafia, poich\u00e9 le correlazioni dell'et\u00e0 derivate sono cruciali per delineare sezioni accurate trasversali dell'organizzazione spaziale di rocce e per preparare accurate ricostruzioni paleogeografiche."}
{"id": "88041", "revid": "1645918", "url": "https://it.wikipedia.org/wiki?curid=88041", "title": "William Smith (geologo)", "text": "Smith fu la prima persona a realizzare una mappa geologica nazionale e pertanto \u00e8 ritenuto il padre della geologia inglese. La sua celebrit\u00e0 fu in gran parte postuma: il suo lavoro fu copiato, lui stesso fu condannato per debiti e visse una vita di miserie; i fondatori delle prime societ\u00e0 geologiche (la geologia, come scienza, nasce all'incirca nello stesso periodo) non considerarono il valore del suo operato in quanto era una persona di umili origini.\nBiografia.\nSmith nacque in un villaggio dell'Oxfordshire in Inghilterra, ed inizi\u00f2 lavorando come ingegnere idraulico impegnato nella costruzione di canali. Successivamente lavorando presso una compagnia mineraria, la \"Somerset Coal Canal Company\", presso una miniera a High Litleton (sempre in Inghilterra) si rese conto che la stratificazione era organizzata secondo una sequenza ordinata e prevedibile di rocce, ognuna posta sempre nella stessa posizione relativa rispetto alle altre. \nInoltre comprese l'utilit\u00e0 dei fossili come strumenti per identificare un determinato strato anche a notevoli distanze da una successione nota. Questi strumenti consentirono a Smith di dimostrare che la successione stratigrafica inglese era costante su tutto il territorio nazionale e nonostante nel frattempo avesse perso il lavoro presso la compagnia mineraria, continu\u00f2 a tener nota della posizione e dell\u2019\"et\u00e0\" di ogni singolo strato. \nNel 1799 Smith produsse la prima carta geologica a grande scala, attorno alla citt\u00e0 di Bath. Nel 1815 pubblic\u00f2 la prima mappa dell'Inghilterra, che nelle linee generali non differisce di molto dalle mappe attuali della geologia inglese e le sue convenzioni sull'uso dei colori, per rappresentare formazioni aventi la stessa et\u00e0, sono pi\u00f9 o meno le stesse utilizzate oggi. \nLa Geological Society of London riconobbe il valore dell'operato di Smith solo nel 1831, conferendo al geologo la prima medaglia Wollaston. Nella medesima occasione Smith fu definito per la prima volta \"padre della geologia inglese\". Un cratere di Marte porta il suo nome."}
{"id": "88043", "revid": "547034", "url": "https://it.wikipedia.org/wiki?curid=88043", "title": "Protovangelo di Giacomo", "text": "Il Protovangelo di Giacomo \u2013 noto anche come Vangelo dell'Infanzia di Giacomo o come Vangelo di Giacomo \u2013 \u00e8 un vangelo in lingua greca composto probabilmente verso il 140-170. Espande i racconti dell'infanzia di Ges\u00f9 contenuti nel \"Vangelo secondo Matteo\" e nel \"Vangelo secondo Luca\", fino a presentare un'esposizione della nascita e dell'educazione di Maria, per poi rielaborare le narrazioni canoniche sulla nativit\u00e0 di Ges\u00f9. Si tratta del pi\u00f9 antico testo cristiano che sostenga la verginit\u00e0 di Maria non solo prima, ma durante e dopo la nascita di Ges\u00f9.\n\u00c8 uno dei vangeli apocrifi (non \u00e8 cio\u00e8 incluso in alcun canone biblico). Tuttavia la tradizione cristiana ha accolto alcune delle informazioni in esso contenute, in particolare relativamente alla vita di Maria e dei suoi genitori Anna e Gioacchino.\nDeve il nome \"protovangelo\" all'umanista francese Guillaume Postel nel XVI secolo ed \u00e8 relativo all'antecedenza cronologica degli eventi in esso narrati rispetto al materiale contenuto nei quattro vangeli canonici.\nAutore, data di composizione e fonti.\nIl testo si presenta come scritto da Giacomo a Gerusalemme (24,1), suggerendo come autore Giacomo il Giusto \"fratello del Signore\", morto nel 62. Gli studiosi sono tuttavia concordi nel ritenere tale attribuzione pseudoepigrafa: stile e linguaggio del testo, come anche la carente conoscenza di usi civili e religiosi giudei, ne rendono impossibile la paternit\u00e0 a Giacomo, che la tradizione successiva ha descritto come cristiano e giudeo fervente. Inoltre il fatto di usare come fonti il \"Vangelo secondo Matteo\" (da cui trae la narrazione della strage degli innocenti) e il \"Vangelo secondo Luca\" (da cui riprende la nascita di Giovanni da Elisabetta), entrambi composti ben oltre la data della morte di Giacomo, rende impossibile la composizione per mano di Giacomo.\nL'opera fu composta verso la met\u00e0 del II secolo. La prima menzione del testo \u00e8 da parte di Origene (185-254), che nel \"Commentario al Vangelo di Matteo\" (probabilmente 246-248), relativamente alla questione dei fratelli di Ges\u00f9, accenna a un \"Vangelo di Pietro\" e a un \"Libro di Giacomo\". Nel Decreto Gelasiano (databile 492-496) viene elencato tra le opere apocrife.\nTre sono le fonti principali per il testo: le tradizioni extra-canoniche, l'Antico Testamento nella redazione della Septuaginta e i vangeli canonici di Matteo e Luca. Alle prime risale l'elemento della nascita in una grotta, noto anche a Giustino; interi paragrafi richiamano da vicino passi della Septuaginta; la fusione in un'unica armonia delle due narrazioni evangeliche, matteana e lucana, forma infine la trama su cui si dipana la narrazione del Protovangelo.\nTradizione manoscritta.\nDel Protovangelo ci sono pervenuti circa 130 manoscritti in greco, che testimoniano la popolarit\u00e0 e diffusione che ha goduto nella tradizione cristiana orientale. Il frammento pi\u00f9 antico \u00e8 risalente al III secolo o inizio del IV, conservato nella Biblioteca Bodmeriana di Ginevra (Papyrus Bodmer 5), trovato nel 1958. La maggior parte dei manoscritti greci sono databili a partire dal X secolo. I principali:\nIl Protovangelo inoltre fu successivamente tradotto in siriaco, etiopico, copto, georgiano, paleo-slavo, armeno, arabo, irlandese. L'assenza di antichi manoscritti in latino mostra che l'accoglienza nell'occidente latino fu tiepida e comunque tarda.\nGenere.\nIl Vangelo di Giacomo appartiene al genere dei cosiddetti vangeli dell'infanzia. Questi presentano un carattere abbondantemente e gratuitamente miracolistico, che contrasta con la sobriet\u00e0 dei 4 vangeli canonici, col fine di illustrare i dettagli relativi alla vita pre-ministeriale di Ges\u00f9 altrimenti ignoti. \nTale letteratura \u00e8 caratterizzata da un'assente o imprecisa conoscenza degli usi e costumi giudaici o da altre imprecisioni di natura storica o geografica, che inficiano il valore storico degli eventi narrati.\nInoltre, nessuna di tali opere compare in qualche manoscritto biblico o in antichi elenchi dei testi canonici ritenuti ispirati.\nAltri vangeli apocrifi dell'infanzia sono il Vangelo dell'infanzia di Tommaso, il Vangelo dello pseudo-Matteo (basato su quelli di Giacomo e Tommaso), il cosiddetto Vangelo arabo dell'infanzia.\nLe caratteristiche stilistiche di tali opere suggeriscono datazioni a partire dal II secolo.\nContenuto.\nI 25 capitoletti (molto pi\u00f9 brevi degli omologhi canonici) possono essere suddivisi in base al contenuto in 3 parti di 8 capitoli ciascuno, pi\u00f9 la conclusione:\nCritica.\nQuanto al contenuto il testo pu\u00f2 essere suddiviso nelle tre parti suddette. Quanto allo stile e al linguaggio, vi \u00e8 una netta distinzione tra le prime due parti (cc. 1-16) e la terza (cc. 17-24), pi\u00f9 attenta al materiale canonico e in parte ad essa sovrapposto. Verosimilmente si trattava di due (o tre, scindendo i cc.1-8 dai 9-16) tradizioni orali originariamente distinte accomunate dall'intento di dichiarare esplicitamente la purezza e la verginit\u00e0 di Maria, poi unite in fase redazionale.\nTutto il testo \u00e8 impregnato di miracoli che appaiono spesso gratuiti e plateali. Questo \u00e8 pi\u00f9 conforme al genere mitico o fiabesco che al genere storico che traspare nei Vangeli canonici. In tali opere, quando in particolare Ges\u00f9 compie miracoli lo fa con una certa ritrosia, imponendo a volte di non divulgare il fatto, e sempre con l'intento di suscitare la fede nel suo insegnamento.\nIl particolare dei nomi dei genitori di Maria, Anna e Gioacchino \u00e8 all'origine di un'ininterrotta devozione popolare che non pu\u00f2 essere falsificata a partire da altre fonti storiche.\nIl Protovangelo, similmente agli altri vangeli dell'infanzia, intende presentare alcuni personaggi che compariranno poi nelle opere canoniche. Lo scriba delatore Anna del c. 15 va probabilmente identificato con l'Anna (abbreviazione del nome maschile Anania) che ricopr\u00ec la carica di sommo sacerdote tra il 6 e il 15 d.C. e che in seguito affianc\u00f2 e diresse il genero Caifa nella stessa carica tra il 18 e 36 d.C., giocando un ruolo chiave nella condanna di Ges\u00f9. La levatrice Salome, dapprima incredula poi credente, va probabilmente identificata con la Salome discepola di Ges\u00f9 presente durante la passione, moglie di Zebedeo e madre degli apostoli Giacomo e Giovanni.\nLa fanciullezza di Maria al tempio di Gerusalemme, nel quale sarebbe vissuta tra i 3 e i 12 anni, implica un'usanza che non trova conferma in nessuna fonte storica ed appare inverosimile: la presenza di tale 'asilo' o 'collegio' all'interno dei locali del tempio, per quanto ristretto ed elitario, ne precluderebbe la somma ieraticit\u00e0 del luogo attribuitagli dagli Ebrei. Tale particolare, volto a sottolineare la santit\u00e0 di Maria dalla nascita, \u00e8 accolto dalla tradizione ortodossa e pu\u00f2 essere visto come il corrispettivo ortodosso del dogma cattolico dell'Immacolata concezione. A favore della tesi dell'educazione di Maria nel tempio, si pu\u00f2 per\u00f2 argomentare come fosse importante per il popolo ebreo la cura e l'educazione delle vergini di stirpe davidica, perch\u00e9 l'atteso Messia doveva appunto essere discendente del re Davide. La genealogia di Ges\u00f9 risalente al re Davide per parte di Maria \u00e8 comune fra i padri della Chiesa ed inoltre \u00e8 anche affermata nel Vangelo di Luca .\nLa descrizione di Giuseppe come anziano vedovo con figli (c. 9) compare per la prima volta proprio nel Protovangelo. Tale elemento, che non trova riscontro nei Vangeli canonici, cerca di chiarire la natura dei fratelli di Ges\u00f9 che compaiono nei vangeli, indicandoli come fratellastri. Questa interpretazione verr\u00e0 poi ripresa da Origene nel passo summenzionato del \"Commentario al Vangelo di Matteo\", e in seguito fatta propria fino ad oggi dalla tradizione della Chiesa ortodossa (la tradizione della Chiesa cattolica invece opta per l'interpretazione dei fratelli di Ges\u00f9 come cugini di primo grado, figli di Alfeo-Cleofa e Maria di Cleofa). L'anzianit\u00e0 di Giuseppe risulta invece universalmente presente nella tradizione iconografica cristiana, come anche il particolare del bastone (usualmente appare fiorito sulla falsariga di ).\nAnche la descrizione del luogo della nascita come una grotta (c.18) compare per la prima volta nel Protovangelo. Questo particolare non \u00e8 presente nei vangeli canonici e godette in seguito di un'ampia diffusione nelle raffigurazioni artistiche della nativit\u00e0, fino a molti degli attuali presepi. L'architettura della Chiesa della Nativit\u00e0 di Betlemme, voluta dall'imperatore Costantino I, conferma questa tradizione.\nTale particolare non deve essere necessariamente visto come in antitesi con l'altra diffusa tradizione popolare, quella della nascita in una stalla: l'orografia della Palestina \u00e8 caratterizzata da numerose piccole grotte che venivano spesso usate come dispense o piccole stalle, sovente ampliate e incorporate in costruzioni in muratura.\nInfine, in tutto il protovangelo non sono mai menzionate Nazareth e la Galilea: i fatti dell'infanzia di Maria avvengono a Gerusalemme e non si accenna a cambiamenti di luogo fino alla nascita di Ges\u00f9 a Betlemme."}
{"id": "88044", "revid": "104485", "url": "https://it.wikipedia.org/wiki?curid=88044", "title": "Concilio di Gerusalemme", "text": "Il concilio di Gerusalemme o concilio apostolico fu, stando alla testimonianza degli \"Atti degli Apostoli\", un'importante riunione delle cosiddette \"colonne della Chiesa\" del periodo apostolico ed ebbe luogo intorno al 49.\nTra la Chiesa di Gerusalemme e Paolo di Tarso si giunse all'accordo ufficiale sulla ripartizione delle missioni: i gerosolimitani (i seguaci di Giacomo \u00abfratello del Signore\u00bb) e Pietro per i giudeo-cristiani circoncisi e Paolo per i cristiani provenienti dal paganesimo. Il concilio viene presieduto da Giacomo e da Pietro, quest'ultimo dopo un'accesa disputa tra le diverse fazioni, l'una che vorrebbe imporre la legge mosaica ai pagani convertiti e l'altra che considera questa un \u00abgiogo\u00bb iniquo e richiama tutto il collegio a rispettare la volont\u00e0 di Dio, chiaramente manifestatasi in occasione della sua visita a Cornelio, dove lo Spirito Santo era disceso anche sui pagani non facendo \u00abalcuna distinzione di persone\u00bb.\nDopo Pietro intervengono Paolo e Barnaba, i pi\u00f9 attivi evangelizzatori dei Gentili. Infine prende la parola anche Giacomo, anziano della Chiesa di Gerusalemme (probabilmente, in un primo tempo, il leader di quanti volevano imporre la legge mosaica, come pare anche nella \"Lettera ai Galati\" di Paolo) che richiamandosi a Pietro aggiunse la proposta di una soluzione di compromesso che prevedeva la prescrizione ai pagani convertiti di pochi divieti tra cui l'astensione dal nutrirsi di cibi immondi."}
{"id": "88053", "revid": "2373", "url": "https://it.wikipedia.org/wiki?curid=88053", "title": "Specie di Olea", "text": ""}
{"id": "88073", "revid": "648716", "url": "https://it.wikipedia.org/wiki?curid=88073", "title": "Tendinite da texting", "text": "La tendinite da texting \u00e8 un'entit\u00e0 clinico-patologica caratterizzata da un processo infiammatorio che coinvolge i tendini del muscolo estensore lungo del pollice e del muscolo abduttore lungo del pollice.\nStoria.\nTale entit\u00e0 venne descritta dal medico australiano Robert Menz nel 30 marzo 2005 e pubblicata su \"Medical Journal of Australia\". Nello studio viene descritto il caso di una ragazza tredicenne con anamnesi caratterizzata da intenso utilizzo del telefono cellulare per comporre SMS.\nEziologia e patogenesi.\nNel caso analizzato, l'eccessivo utilizzo del pollice. \nIl medico scopre che la donna, sin dal dicembre precedente, aveva inviato con il proprio cellulare pi\u00f9 di 300 SMS speciali, capaci cio\u00e8 di usare fino a 760 caratteri per messaggio.\nProfilo clinico.\nLa porzione radiale dell'avambraccio si presentava dolente e tumefatto alla palpazione. I movimenti di dorso-flessione del polso e del pollice provocavano dolore; tale profilo evidenziava il coinvolgimento del muscolo estensore lungo del pollice e del muscolo abduttore lungo del pollice.\nTerapia.\nLa terapia previde l'impiego di una formulazione topica di naprossene (un farmaco anti-infiammatorio non steroideo) due volte al giorno per due giorni, associando riposto e uso delle due mani per la composizione di SMS."}
{"id": "88075", "revid": "1522738", "url": "https://it.wikipedia.org/wiki?curid=88075", "title": "Mungu ibariki Afrika", "text": "Mungu ibariki Afrika (in lingua swahili, \"Dio benedici l'Africa\") \u00e8 l'inno nazionale della Tanzania. \u00c8 basato sulla melodia di \"Nkosi Sikelel' iAfrika\" di Enoch Sontonga, che \u00e8 anche inno nazionale del Sudafrica e dello Zambia; il testo \u00e8 in swahili.\nTesto.\n\"Mungu ibariki Afrika\"\n\"Wabariki viongozi wake\"\n\"Hekima, umoja na amani,\"\n\"Hizi ni ngao zetu,\"\n\"Afrika na watu wake.\"\n\"Mungu ibariki Tanzania\"\n\"Dumisha uhuru na umoja\"\n\"Wake kwa waume na watoto\"\n\"Mungu ibariki,\"\n\"Tanzania na watu wake.\"\nTraduzione.\nDio benedici l'Africa\nBenedici i suoi leader\nSaggezza, Unit\u00e0 e Pace\nquesti sono i nostri scudi,\ndell'Africa e di tutta la sua gente.\nDio benedici la Tanzania\nDona sempre liberta' e unit\u00e0\nalle donne, agli uomini e ai bambini\nDio benedici la Tanzania\ne tutta la sua gente."}
{"id": "88080", "revid": "281944", "url": "https://it.wikipedia.org/wiki?curid=88080", "title": "Giambellino", "text": ""}
{"id": "88081", "revid": "1318658", "url": "https://it.wikipedia.org/wiki?curid=88081", "title": "Anversa", "text": "Anversa (: ; anticamente anche \"Anguersa\", ; in olandese \"Antwerpen\"; in fiammingo \"Antwerpn\"; in francese \"Anvers\") \u00e8 una citt\u00e0 di abitanti del Belgio settentrionale, la pi\u00f9 importante nella regione delle Fiandre, una delle tre regioni dello Stato belga, e il capoluogo della provincia omonima.\nSi tratta del comune pi\u00f9 popoloso del Belgio, escluso dunque il resto della sua area metropolitana (la quale \u00e8, invece, la seconda nel Paese dopo quella formata dalla Regione di Bruxelles-Capitale). Inoltre il suo porto, importante sbocco verso il mare del Nord attraverso l'estuario del fiume Schelda, \u00e8 il secondo pi\u00f9 grande d'Europa dopo l'Europoort di Rotterdam.\nStoria.\nIl nome.\nSecondo una leggenda risalente al XV secolo, il nome \"Antwerpen\" deriva dalla frase \"hand werpen\" cio\u00e8 \"lanciare la mano\", riferita all'uccisione da parte del soldato romano Silvio Brabone del gigante Druon Antigoon che regnava nella zona: il soldato tagli\u00f2 la mano al gigante e la gett\u00f2 nella Schelda.\nLa leggenda dell'origine del nome \u00e8 ripresa da una specialit\u00e0 locale, dei cioccolatini chiamati \"Antwerpse Handjes\", \"manine di Anversa\". Alla leggenda \u00e8 inoltre dedicata una fontana collocata nella centrale Grote Markt e intitolata a Silvio Brabone.\nIl nome della citt\u00e0 viene fatto risalire al IX secolo quando gli abitanti della zona, in seguito alle scorrerie normanne, si ritirarono a \"anwerp\", ovvero su una collina alluvionale situata dove poi sorse il castello \"Het Steen\", nucleo da cui sorse poi il centro abitato.\nIn italiano, il toponimo \"Anversa\" \u00e8 derivato dalla diretta italianizzazione dell'equivalente francese \"Anvers\", il quale - a sua volta - \u00e8 la versione romanza dell'accusativo \"Antverpas\" oppure \"Andwerpas\" in latino medievale.\nAscesa.\nSituata sulla riva destra della Schelda, a circa 90\u00a0km dal mare del Nord, Anversa doveva la propria importanza alla sua vantaggiosissima posizione geografica.\nLe prime notizie della citt\u00e0 risalgono al 640, allorch\u00e9 Sant'Amando di Maastricht per primo vi predic\u00f2 e vi costru\u00ec una chiesa; sugli antichi insediamenti di pescatori, la citt\u00e0 inizi\u00f2 a svilupparsi soprattutto grazie all'opera di bonifica operata da alcuni Benedettini irlandesi, che durante il IX secolo vi costruirono una fortezza e decisero di stabilirvisi.\nFu soprattutto nel XIII secolo, quando le venne riconosciuto il titolo di citt\u00e0, che Anversa cominci\u00f2 ad essere visitata dai mercanti italiani, ed inizi\u00f2 ad acquisire rinomanza come centro mercantile.\nAl principio del XIV secolo era gi\u00e0 divenuta un importante centro di transito del traffico commerciale tra la Germania e il mare del Nord, in concorrenza con Bruges, che nei primi decenni del XV secolo fu nettamente superata.\nFu per\u00f2 solo durante il XVI secolo che Anversa acquist\u00f2 straordinaria importanza a livello europeo, e sulle banchine del suo porto iniziarono ad approdare in gran numero navi cariche di mercanzie provenienti da ogni dove: bianche e carezzevoli lane inglesi, zucchero di canna indiano, cuoi, odorose spezie, drappi inglesi, legname svedese e allume italiano.\nLodovico Guicciardini fa coincidere ci\u00f2 che denomina \"il secondo augumento de pi\u00f9 notabili, che ha fatto questa citt\u00e0 tanto grande, ricca e famosa\" con l'influenza dei Portoghesi, che in seguito a \"meravigliosa e stupenda navigazione [\u2026] cominciarono a condurre le spezierie e le drogherie d'India in Portogallo e poi di Portogallo condurle alle fiere in questa terra\", togliendone cos\u00ec il monopolio ai veneziani che lo detenevano da tempo. Questo commercio, insiste Ludovico, \"attrasse a poco a poco gli Alemanni\" e \"parecchie onorate case di Spagnoli\". \"Et cos\u00ec intorno all'anno MDXVI, seguitando l'un l'altro, tutti i mercanti forestieri, in Bruggia residenti, eccettuato parte degli Spagnoli, che l\u00e0 restarono, vennero con non minor danno di quella citt\u00e0, che profitto di questa, qua a dimorare!\"\nInfatti verso la fine del XV secolo a causa di varie circostanze si colloca il declino di Bruges. Ad esso corrispose un crescente sviluppo della prosperit\u00e0 di Anversa, \"che attir\u00f2 da Bruggia [\u2026] quando manco l'aspettava e pi\u00f9 insuperbiva\" le pi\u00f9 importanti casate di banchieri \"tutte famiglie di gran seguito, e di grandissimo traffico\" come i Welser e i Fugger.\nQuesti ultimi erano senz'altro i pi\u00f9 ricchi e potenti finanzieri del Cinquecento. Agli inizi del Quattrocento non erano altro che una famiglia di tessitori di Augusta che incominciava ad estendere la propria attivit\u00e0 al commercio; ma tra la fine del Quattrocento e i primi decenni del Cinquecento, essi avevano gi\u00e0 dato vita ad una straordinaria fortuna.\nL'azienda, organizzata sul modello delle compagnie italiane, assunse in breve tempo rilevanti proporzioni, adeguate a gestire un volume di affari che non conosceva pi\u00f9 frontiere. La loro ricchezza si fece proverbiale, tanto che in Spagna si usava comunemente dire \"rico como un Fucar\".\nI Fugger arrivarono in citt\u00e0 con un seguito di fattori, ministri, servitori; e soprattutto, con i loro capitali portando una nuova ventata di prosperit\u00e0 all'intera metropoli.\n\"Il terzo e fresco augumento\" viene poi fatto iniziare \"dopo la passata di monsignore di Lungavalle e di Martino Van Raffem\", quando \"si risuolarono prudentissimamente di fabbricare la predetta muraglia\". Ovvero nel 1542, anno della costruzione delle nuove mura della citt\u00e0, e dell'assorbimento di alcune importanti fiere e traffici commerciali: \"di questa maniera in breve tempo, \u00e8 tanto aumentata e aggrandita questa citt\u00e0, che se tu ne cavi Parigi, non troverai di qua dai monti terra pi\u00f9 ricca\". Difatti anche in Anversa si svilupparono le fiere. \"La fiera \u00e8 baraonda\" - dice Fernand Braudel - \"fracasso, musica popolare, festa, il mondo alla rovescia, disordine, talvolta tumulto\".\nEra cos\u00ec anche in Anversa, ove si tenevano, come ricorda il Guicciardini, quattro fiere annuali \"molto privilegiate\", all'interno delle quali si svolgevano numerose operazioni mercantili. Le maggiori erano due: la \"Sinksenmarkt\" e la \"Bamismarkt\". Entrambe si protraevano per circa sei o sette settimane: la Sinksenmarkt, fiera di Pentecoste, iniziava a giugno e si concludeva ad agosto inoltrato, e la \"Bamismarkt\", Fiera di San Bavone, che iniziava in settembre e si concludeva a met\u00e0 novembre.\nEntrambe queste fiere erano frequentate da mercanti provenienti da ogni paese d'Europa e vedevano, anche, un'enorme partecipazione popolare.\nAnche Albrecht D\u00fcrer riferisce di essere stato durante il suo quinto soggiorno in Anversa ad una fiera \"quella dei cavalli\", \"nelle quali fiere\" - ci dice il Guicciardini - \"da ogni banda del paese e di fuora infino di Danimarca viene quantit\u00e0 grandissima di cavalli di ogni sorte, che veramente fa bel vedere e buon provvedersi\".\nLo sviluppo di Anversa fu rapido: fra il 1505 e il 1545 i proventi della sua dogana raddoppiarono. Nella citt\u00e0 della Schelda si ridistribuivano le spezie e il sale del Portogallo, si introducevano le drapperie inglesi per il finissaggio e la tintura, ma anche i vini di Spagna e di Francia, lo zucchero dei Tropici, il legno svedese e l'allume italiano.\nCos\u00ec la citt\u00e0 fungendo da collegamento tra il bacino mediterraneo e quello baltico, divenne il baricentro dei traffici internazionali; furono questi la vera sorgente delle sue fortune.\n\u00c8 tra il 1535 e il 1557 che si pu\u00f2 collocare il periodo pi\u00f9 florido per lo sviluppo della citt\u00e0; quando arrivano dalla Spagna in direzione del porto della Schelda, enormi quantit\u00e0 di argento e oro americano.\nIl picco, sia in popolazione che in prosperit\u00e0, venne raggiunto per\u00f2 solo un po' pi\u00f9 tardi, nel 1566. La popolazione tocc\u00f2 un apice di circa 100.000 abitanti, un numero decisamente enorme per quei tempi, anche per una citt\u00e0 che come Anversa, solo nel 1496 ne poteva gi\u00e0 contare circa 40.000.\nUn tale aumento di popolazione non era certo da attribuirsi ad un naturale incremento, bens\u00ec alla consistente presenza di immigrati, i quali, come nota Fernand Braudel: \"non sempre sono uomini di fatica o di qualit\u00e0 mediocre\" ma anzi: \"spesso recarono tecniche nuove non meno indispensabili alla vita urbana delle loro persone\".\nL'immigrazione che interess\u00f2 la citt\u00e0 fu appunto un'immigrazione di alto livello. Banchieri e mercanti attratti dallo sviluppo economico incominciarono ad arrivare fin dagli inizi del XVI secolo. Un cos\u00ec rapido sviluppo del numero degli abitanti provoc\u00f2, come non \u00e8 difficile intuire, una crisi degli alloggi. A questa, la citt\u00e0 fece fronte costruendo numerose nuove abitazioni, strade e mura, che trasformarono fortemente l'intera struttura urbana della citt\u00e0.\nIl Guicciardini, che si trovava in Anversa durante questi anni, ci lascia la descrizione di una citt\u00e0 abbondante di ogni mercanzia: \"Anversa\u00a0\u2013 dice \u2013 \u00e8 benissimo provveduta di vettovaglie, perch\u00e9 oltre a quelle che i forestieri di ogni parte ci conducono, molti provveditori di tutta la provincia [\u2026] con gran provvigione giornalmente ci concorrono, talch\u00e9 non solamente abbondanza di ogni cosa per il vitto ordinario ci si trova ma ci si trova ancora abbondanza grandissima per ogni estraordinario\".\nTuttavia come ci spiega Fernand Braudel, i motivi dell'ascesa della citt\u00e0, che in pochi anni riusc\u00ec a divenire la vera capitale dell'Atlantico, sono i pi\u00f9 svariati. Si tratt\u00f2 di un fenomeno complesso non riconducibile n\u00e9 al semplice fatto che i maggior consumatori di spezie si trovavano nel Nord, n\u00e9 al fatto che Venezia era ormai stata messa fuori gioco.\nInfatti se \u00e8 vero che Anversa si sostitu\u00ec a Bruges \u00e8 per\u00f2 altrettanto vero che essa si pose al centro dell'intera economia internazionale, cosa che Bruges non era mai riuscita a fare.\n\"Anversa dunque non fu la semplice erede della vicina rivale [\u2026] fu lo spostamento delle rotte mondiali alla fine del secolo XV, insieme all'abbozzo di un'economia atlantica, a decidere della sua sorte: per lei tutto cambi\u00f2 nel 1501, con l'arrivo sulle banchine della Schelda di una nave portoghese carica di pepe e di noce moscata. Altre ne seguirono\".\nDecadenza.\nAl periodo di ascesa, iniziato durante i primi decenni del Cinquecento e culminato tra il 1535 e il 1557, segu\u00ec la crisi e l'inesorabile periodo di discesa.\nLa crescita della citt\u00e0 fu infatti interrotta, sul finire del secolo, dagli eventi della Rivolta dei Paesi Bassi. La funzione di Anversa and\u00f2 cos\u00ec mutando e il suo ruolo di emporio del mondo si ridusse progressivamente.\nGi\u00e0 dall'inverno del 1564 le cose avevano iniziato a peggiorare. Il clima era stato particolarmente rigido, avanzava sempre pi\u00f9 l'interramento della Schelda e, proveniente dalla Francia, aveva iniziato ad affermarsi tra le file degli artigiani la dottrina calvinista.\nInoltre, se \u00e8 vero che Anversa era sempre stata una tra le citt\u00e0 pi\u00f9 tolleranti d'Europa, dove avevano trovato rifugio anche gli anabattisti e gli ebrei, con l'ascesa al trono del nuovo re Filippo II le cose erano destinate a cambiare profondamente.\nGovernare i Paesi Bassi era una fortuna. Ne sapeva qualcosa Carlo V, che pare ne ricavasse ogni anno risorse sette volte superiori a quelle che ricavava dall'America, ma non era facile. Carlo vi era riuscito rispettando la tradizione autonomista di quella regione.\nLa politica di Filippo II rappresent\u00f2 dunque una brusca inversione di tendenza, che gli fece guadagnare in un sol colpo l'opposizione di tutte le famiglie aristocratiche, dai ricchi borghesi alle classi cittadine.\nFilippo II si mosse fin dall'inizio con molta intransigenza. \"Potete assicurare a Sua Santit\u00e0\" \u2013scrisse all'ambasciatore spagnolo a Roma nel 1566- \"che piuttosto che permettere il minimo danno alla religione e al servizio di Dio, perderei tutti i miei stati e cento vite, se le avessi; perch\u00e9 n\u00e9 mi propongo n\u00e9 desidero essere sovrano di eretici\". Fece pubblicare le risoluzioni del Concilio di Trento e ne pretese la rigida applicazione, dando ordine di perseguitare con il massimo rigore i protestanti. Dalla lontana Castiglia non si mostr\u00f2 dunque in grado di comprendere adeguatamente le caratteristiche particolari di quella parte del suo impero cos\u00ec distante, sia geograficamente che culturalmente, dalla Spagna.\nLa rivolta ebbe inizio nel 1566, proprio dagli strati popolari delle citt\u00e0 dove il Calvinismo era penetrato maggiormente: Anversa, Bruges, Tournai, Gent e Ypres.\nFilippo invi\u00f2 nei Paesi Bassi, alla testa di un potente esercito, il duca d'Alba, il quale esegu\u00ec con la massima severit\u00e0 le istruzioni del suo sovrano. Dal 1567 al 1573 i soldati del duca procedettero a una sistematica repressione che soffoc\u00f2 la rivolta nel sangue. La \"Furia Spagnola\" suscit\u00f2 una grande impressione in tutta Europa; veri e propri massacri si abbatterono sulla popolazione inerme, sulle donne e i bambini, numerose case furono incendiate e migliaia di persone furono sottoposte a riscatto e spesso assassinate. Cos\u00ec scriveva un mercante che si trovava allora ad Anversa: \"Las cosas de la tierra andan de peor en peor y sin esperansa de ninguna salud\"; non diversamente descrive la situazione un suo contemporaneo, anch'esso in Anversa durante quei difficili giorni: \"Mataron al entrar mucha gente, y despuesde ganada la villa, comen\u00e7o el saco que dur\u00f2 3 dias [\u2026] Us\u00f2se en el todo lo que en semejantes tiempos se suole hacer, sin tener respecto a estranjeros ni naturales, que todos pasaron por una medida, y hubo personas a quienes cost\u00f2 el rescate de su casa 6.000 ducatos [\u2026] Con este desventurado su\u00e7eso no se trata de nego\u00e7ios ni a cobrar maravid\u00ec, y todo bate en buscar dinero pera pagar a los soldatos y llevar la Moneda lo que cada uno tiene para hacer dinero\".\nSe la prosperit\u00e0 economica della citt\u00e0 era stata sempre favorita da una tolleranza largamente praticata, disastrose furono le conseguenze della politica di Filippo II. Essa provoc\u00f2, infatti, l'inevitabile esodo di numerosi mercanti che in Anversa cominciavano a non sentirsi pi\u00f9 al sicuro; Luis Alvares Caldeira scrisse a Simon Ruiz: \"Las naciones se van saliendo daqu\u00ec poco a poco para Colonia, y lo mismo har\u00e9 yo en fin d\u00e9ste, si no oviera otra cosa de por medio que me lo impida\".\nLa partenza di questi mercanti, che erano il vero cuore pulsante per l'economia della citt\u00e0, e l'interruzione dei lavori che si erano iniziati sul fondo della Schelda per poter permettere anche alle navi pi\u00f9 pesanti di raggiungere Anversa, provocarono l'inevitabile decadenza della citt\u00e0, che and\u00f2 perdendo per sempre parte della sua influenza a livello europeo. Ma il vero dramma per la citt\u00e0 sar\u00e0 proprio la riconquista, dopo un lungo assedio, da parte di Alessandro Farnese, un avvenimento che, come ha scritto Pirenne, trasform\u00f2 Anversa da piazza marittima a citt\u00e0 mediterranea.\nSecoli XVII-XIX.\nIl riconoscimento dell'indipendenza delle Province Unite da parte della Pace di Vestfalia del 1648 sanciva che la Schelda fosse chiusa alla navigazione, il che rovin\u00f2 le attivit\u00e0 commerciali di Anversa. Questa proibizione rimase in vigore fino al 1863, anche se i regolamenti vennero mitigati durante l'occupazione francese dal 1795 al 1814 e poi durante il periodo in cui il Belgio fu una parte del regno dei Paesi Bassi (dal 1815 al 1830). Anversa raggiunse il culmine del suo declino nel 1800, quando contava meno di abitanti e Napoleone, conscio della sua importanza strategica, stanzi\u00f2 due milioni per la costruzione di due darsene e di un molo. Proprio per la sua collocazione geografica Napoleone definiva Anversa \u201cuna pistola puntata contro l\u2019Inghilterra\u201d. Nel 1830 la citt\u00e0 fu presa dagli insorti belgi, ma la cittadella continu\u00f2 ad essere in mano alla guarnigione olandese al comando del generale David Hendrik Chass\u00e9. Per un certo periodo Chass\u00e9 sottopose la citt\u00e0 a un periodico bombardamento, che inflisse molti danni e, alla fine del 1832, la cittadella stessa fu assediata dall'esercito francese. Durante quest'attacco la citt\u00e0 fu ulteriormente colpita. Nel dicembre del 1832, dopo una strenua difesa, Chass\u00e9 ottenne una resa onorevole.\nSecolo XX.\nAnversa fu la prima citt\u00e0 ad ospitare i Campionati mondiali di ginnastica artistica, nel 1903. Durante la prima guerra mondiale, la citt\u00e0 fu meta della ritirata dell'esercito belga dopo la sconfitta di Liegi. Fu presa dopo intensi combattimenti dall'esercito tedesco e i belgi furono costretti a ritirarsi pi\u00f9 a ovest.\nAnversa ospit\u00f2 la VII Olimpiade. Durante la seconda guerra mondiale la citt\u00e0 fu occupata dai tedeschi nel maggio 1940 e fu liberata dall'11\u00aa divisione britannica, che fece il suo ingresso in citt\u00e0 il 4 settembre 1944. Come risposta, i tedeschi tentarono di distruggere il porto di Anversa, che era usato dagli alleati per sbarcare materiale bellico. Migliaia di missili V1 e V2 colpirono a tappeto la citt\u00e0, che fu il principale bersaglio di missili V2 durante l'intera guerra. Tuttavia, l'attacco non ebbe successo nel distruggere il porto, poich\u00e9 molti missili caddero su altre parti della citt\u00e0. Uno di questi attacchi, avvenuto il 16 dicembre, che colp\u00ec il Cine Rex, divenne il pi\u00f9 mortale provocato singolarmente dalle V2. In conseguenza, la citt\u00e0 fu pesantemente danneggiata e fu ricostruita dopo la guerra in stile moderno. Dopo la guerra, Anversa, che gi\u00e0 aveva una considerevole popolazione ebraica, divenne ancora una volta il maggior centro europeo dell'Ebraismo ortodosso Haredi (e particolarmente Chassidim).\nLa fortezza della vicina Breendonk - Fort Breendonk - fu adibita dai nazisti a campo di concentramento dal settembre 1940 al settembre 1944.\nAnversa \u00e8 uno dei pi\u00f9 importanti centri per il commercio mondiale dei diamanti.\nEconomia.\nSecondo l'Associazione Americana delle Autorit\u00e0 Portuali, il porto di Anversa era il diciassettesimo porto pi\u00f9 grande (per tonnellaggio) del mondo nel 2005 e secondo solo al porto di Rotterdam in Europa. Gestisce alti volumi di generale e cargo di progetto economicamente attraenti, nonch\u00e9 merci in bulk. Le docklands di Anversa, con cinque raffinerie di petrolio, ospitano un'enorme concentrazione di industrie petrolchimiche, secondo solo il cluster petrochimico a Houston. La generazione di elettricit\u00e0 \u00e8 anche un'attivit\u00e0 importante, con quattro impianti nucleari a Doel, una Centrale a combustibile fossile, potenza convenzionale Stazione a Kallo, cos\u00ec come diversi impianti a ciclo combinato. C'\u00e8 un parco eolico nella parte settentrionale dell'area portuale. Ci sono piani per estenderlo nel periodo 2014-2020. Il vecchio belga bluestone banchina confina con Scheldt per una distanza di a nord e sud del centro citt\u00e0 sono stati mantenuti per il loro valore sentimentale e sono usati principalmente da navi da crociera e trasporto marittimo a corto. \nL'altro grande business di Anversa \u00e8 il commercio di diamanti, che si svolge in gran parte nel quartiere del diamante. La citt\u00e0 dispone di quattro Diamond Burst: il Diamond Club di Anversa, il Beurs per Diamanthandel, il Antwerpsche Diamantkring Il Vrije Diamanthandel. Dalla famiglia della Seconda Guerra Mondiale della grande comunit\u00e0 ebraica di Anversa Gli ultimi due decenni hanno visto l'insediarsi di indiani, maroniti provenienti dal Libano e armeni, i commercianti diventano sempre pi\u00f9 importanti.\nIl Diamond Centre di Anversa, il successore del \" Hoge Raad per Diamant \", svolge un ruolo importante nell'elaborazione di norme, regolamentazione dell'etica professionale, formazione e promozione degli interessi di Anversa come capitale dell'industria di diamanti.\nMonumenti e luoghi d'interesse.\nAnversa conserva notevoli monumenti, testimonianza di un passato ricco e glorioso, uno dei fari della cultura fiamminga. Tra tutti spiccano la Cattedrale, capolavoro del gotico brabantino, che con la sua torre, la pi\u00f9 alta del Belgio, domina il profilo della citt\u00e0.\nCultura.\nUniversit\u00e0 e accademie.\nAd Anversa hanno sede diverse universit\u00e0: l'Universit\u00e0 di Anversa, la \"Artesis Plantijn Hogeschool Antwerpen\" (\"Scuola superiore Artesis Plantijn di Anversa\") e l'universit\u00e0 cattolica \"Karel de Grote-Hogeschool\" (\"Scuola superiore Carlomagno\").\nAltri istituti d'istruzione superiore in citt\u00e0 sono l'Accademia reale di belle arti di Anversa, fondata nel 1663, la \"Scuola superiore della navigazione di Anversa\", l'accademia per la marina mercantile, e la \"Facolt\u00e0 di teologia comparata\".\nDal 1847 al 1968 Anversa \u00e8 stata sede dell'Istituto superiore statale di commercio, una delle prime universit\u00e0 economiche in Europa.\nMusica e teatro.\nAd Anversa ha una delle due sedi (l'altra \u00e8 a Gand) la Vlaamse Opera, l'ente lirico fiammingo.\nMusei.\nFra i principali musei della citt\u00e0 sono:\nLo zoo di Anversa \u00e8 stato fondato nel 1843.\nIstituti di ricerca.\nAd Anversa \u00e8 situato l'Institut de m\u00e9decine tropicale, specializzato nella ricerca, l'insegnamento e la cura delle malattie tropicali e organizzazione dei servizi sanitari nei paesi in via di sviluppo.\nInfrastrutture e trasporti.\nIl trasporto pubblico cittadino \u00e8 gestito dalla De Lijn e prevede anche una rete tranviaria composta da 12 linee.\nLa citt\u00e0 \u00e8 collegata a Gand per mezzo della linea 59.\nAmministrazione.\nGemellaggi.\nAnversa ha relazioni anche con le citt\u00e0 di:\nSport.\nHa ospitato i Giochi della VII Olimpiade nel 1920 e una puntata di \"Giochi senza frontiere\" nel 1977.\nNel 2013 Anversa \u00e8 Capitale europea dello sport ed ospita la 44\u00aa edizione dei Campionati mondiali di ginnastica artistica.\nDal 28 gennaio all'8 febbraio 2014 Anversa ha ospitato la fase finale degli europei di calcio a 5: la fase a gironi alla Lotto Arena, fase finale a eliminazione diretta alla Sportpaleis Arena.\nI principali impianti sportivi della citt\u00e0 sono lo Stadio Olimpico e il Bosuilstadion.\nCalcio.\nLa squadra principale della citt\u00e0 \u00e8 il Royal Antwerp FC, noto semplicemente come Antwerp o, in italiano, Anversa."}
{"id": "88082", "revid": "941", "url": "https://it.wikipedia.org/wiki?curid=88082", "title": "Jeroen Anthoniszoon Van Aeken", "text": ""}
{"id": "88083", "revid": "4175", "url": "https://it.wikipedia.org/wiki?curid=88083", "title": "Wayne Shelford", "text": "Biografia.\nWayne Shelford crebbe rugbisticamente nella squadra di rugby della Western Heights High School di Rotorua, della cui prima squadra entr\u00f2 a far parte nel 1973 e rimanendovi anche per l'anno successivo fino a quando, uscito da scuola, si arruol\u00f2 nella marina militare neozelandese specializzandosi cannoniere.\nSi guadagn\u00f2 il soprannome di \"Buck\" da ragazzo, verosimilmente a causa di una malocclusione dentale (gergalmente, in inglese, \"buck teeth\") di cui era affetto all'epoca.\nParallelamente, e compatibilmente con gli obblighi di servizio, portava avanti l'attivit\u00e0 rugbistica sia in ambito civile nelle giovanili di , sia militare con una squadra composta da marinai imbarcati sulla sua unit\u00e0 che disputava incontri nei porti di attracco, sia ancora con la squadra ufficiale interforze dei NZ Combined Services.\nNel 1977 entr\u00f2 in pianta stabile nella squadra della Marina Militare e l'anno seguente vinse il torneo interforze; nel 1979 guid\u00f2 i NZ Combined Services alla vittoria contro la formazione di rugby delle forze armate australiane.\nNel 1981 esord\u00ec in campionato provinciale con Auckland e nel 1982 nei .\nNel 1985 fu incluso nel \"tour\" in Argentina degli \"All Blacks\" e fu con i Combined Services nel Regno Unito.\nIn tale anno si trasfer\u00ec anche nella neo istituita provincia rugbistica di , nata per scissione di alcuni club di Auckland.\nQuando nel 1986 la federazione rugbistica sudafricana invit\u00f2 un gruppo di giocatori neozelandesi, in via non ufficiale, a disputare una serie di incontri nel proprio Paese, all'epoca sotto bando internazionale per via della politica di segregazione razziale che perseguiva, Shelford figur\u00f2 nella lista di coloro prescelti per la spedizione: una lista di proscrizione in Nuova Zelanda impediva di fatto ai giocatori che fossero stipendiati dal Governo di potersi recare in Sudafrica, quindi Shelford decise di congedarsi dalla Marina per poter partecipare al tour della squadra che divenne nota come New Zealand Cavaliers; al ritorno sub\u00ec la squalifica di due gare internazionali, ma fu incluso comunque nella rosa che prese parte al \"tour\" in Europa: a quasi 29 anni d'et\u00e0 debutt\u00f2 a Tolosa in un match molto fisico vinto contro la , e fu schierato anche in occasione del secondo \"test match\" che si tenne allo stadio della Beaujoire e che pass\u00f2 alla storia come \"Battaglia di Nantes\".\nI francesi, infatti, sconfitti nel primo incontro e battuti sul piano fisico, decisero di affrontare la Nuova Zelanda con maggior determinazione e aggressivit\u00e0 rispetto a quanto mostrato nell'incontro precedente; secondo i ricordi dello stesso Shelford, intorno al ventesimo minuto del primo tempo il francese Ondarts, durante un duro contrasto, gli lacer\u00f2 lo scroto con i tacchetti di alluminio delle sue scarpe, e ne provoc\u00f2 la fuoriuscita di un testicolo; nello scontro Shelford perse anche quattro denti.\nCon il testicolo in una mano, Shelford chiese al medico della squadra un intervento d'urgenza: questi ricuc\u00ec lo scroto del giocatore a bordo campo e Shelford riprese il gioco, salvo poi uscire in barella per commozione cerebrale, tanto da non ricordare neppure l'andamento della partita, che la vinse 16-3.\nFu l'unica sconfitta in un \"test match\" per Shelford, che in totale disput\u00f2 22 incontri con 20 vittorie e un pareggio.\nAncora in tempi pi\u00f9 recenti, quando la dovette affrontare la nella finale della ad Auckland, Wayne Shelford, dalle colonne del \"New Zealand Herald\" ricord\u00f2 l'episodio per mettere in guardia i suoi connazionali dal \u00abgioco brutale\u00bb dei loro avversari, cosa questa che provoc\u00f2 polemiche da parte francese.\nAvverso tale narrativa, ritenuta \u00ableggendaria\u00bb, il quotidiano tolosano \"la D\u00e9p\u00eache du Midi\" sostenne nel 2015 che non vi sarebbe traccia n\u00e9 di scontri in cui Shelford avrebbe perso denti, n\u00e9 tantomeno lacerazioni scrotali, sia pur dando atto della durezza dell'incontro, certificata dalle numerose uscite per infortunio ambo le parti.\nNel 1987 Shelford fu convocato nella squadra che vinse la Coppa del Mondo, la cui finale fu disputata proprio contro la .\nDopo la Coppa divenne capitano della squadra, che sotto la sua conduzione fu imbattuta in 14 incontri fino al 1990, quando fu inaspettatamente e polemicamente estromesso dalla squadra dal C.T. Alex Wyllie (secondo Shelford dovuta a \u00abgiochi politici\u00bb, come affermato in un'intervista di vent'anni pi\u00f9 tardi.\nLa squadra sub\u00ec un pesante rovescio a Wellington per 21-9 a opera dell' nel terzo incontro di Bledisloe Cup di quell'anno, e alcuni tifosi si presentarono davanti alla sede della federazione indossando magliette con delle lettere a formare la frase \"Bring Back Buck\" (\"ridateci Buck\"), ma fu inutile per far cambiare idea a Wyllie, che non convoc\u00f2 pi\u00f9 Shelford.\nIl giocatore, di origine m\u0101ori, lasci\u00f2 in eredit\u00e0 alla squadra una \"haka\" rivisitata, che lui stesso si impegnava a insegnare anche ai compagni di squadra bianchi affinch\u00e9, sosteneva, potesse rappresentare al meglio la nazione.\nNel 1990 lasci\u00f2 quindi la Nuova Zelanda per trasferirsi in Inghilterra al , in cui rimase tre campionati al termine dei quali, mentre meditava il ritorno in patria e il ritiro, gli giunse un'offerta in Italia dal per allenare la squadra, anche se in seguit\u00f2 scese in campo nella doppia veste di giocatore e tecnico; quella a Roma fu l'ultima esperienza da giocatore e, tornato in patria, assunse la conduzione di nel 1996 dopo un semestre come aiuto-allenatore; fino al 2001 fu incaricato della conduzione della squadra, poi nel 2002 torn\u00f2 in Inghilterra al che allen\u00f2 una sola stagione: dopo essere rimasto fuori dalle finali di campionato e dalla Heineken Cup, la societ\u00e0 rescisse il contratto a Shelford e a tutto il suo staff tecnico.\nShelford dovette anche fronteggiare un linfoma, da cui riusc\u00ec a guarire nel 2007; da allora collabora come istruttore presso l'International Rugby Academy New Zealand.\nSua cugina Exia Shelford (1975-)) \u00e8 anch'essa un'ex rugbista internazionale: con le \"Black Ferns\", la nazionale femminile della Nuova Zelanda, vinse tre Coppe del Mondo di categoria."}
{"id": "88084", "revid": "7", "url": "https://it.wikipedia.org/wiki?curid=88084", "title": "Carlo III il Semplice", "text": ""}
{"id": "88089", "revid": "172", "url": "https://it.wikipedia.org/wiki?curid=88089", "title": "Solido cristallino", "text": ""}
{"id": "88094", "revid": "767487", "url": "https://it.wikipedia.org/wiki?curid=88094", "title": "Bill Evans", "text": "Ha suonato molto spesso nel suo Trio. Viene considerato uno dei maggiori esponenti di musica jazz dopo la seconda guerra mondiale.\nFece parte del sestetto di Miles Davis con il quale nel 1959 registr\u00f2 l'album \"Kind of Blue\". Molte delle sue composizioni, come \"Waltz for Debby\", sono divenute degli standard e sono state registrate da molti altri artisti. Evans ricevette ben trentuno nomination ai Grammy Awards vincendone sette, e la sua popolarit\u00e0 lo port\u00f2 a esser incluso nella Jazz Hall of Fame.\nBiografia.\nL'infanzia.\nBill Evans nacque a Plainfield, in New Jersey, da Harry Evans e Mary Soroka. Suo padre era del Galles, e gestiva un campo da golf; sua madre era di origine ucraino-carpazia, proveniente da una famiglia che possedeva miniere di carbone. Il matrimonio fu molto tormentato, soprattutto a causa del padre Harry, alcolizzato e maniaco del gioco d'azzardo e di altri abusi. Inoltre ebbe un fratello, Harry (Harold), pi\u00f9 grande di due anni, al quale fu molto legato.\nA causa dei comportamenti del marito, Mary Soroka lasci\u00f2 molto presto l'abitazione per trasferirsi con i suoi figli nella vicina Somerville. Qui rimase con sua sorella Justine e la famiglia Epps. Il fratello Harry cominci\u00f2 a suonare il pianoforte tra i cinque e i sette anni. Bill, ancora piccolo, strimpellava ci\u00f2 che il fratello suonava. Divenuto pi\u00f9 grande, pot\u00e9 avvicinarsi allo studio del pianoforte.\nA Dunellen, i fratelli Evans studiarono pianoforte con Helen Leland. Evans la ricordava per il fatto che non insistette nel dare un approccio col pianoforte troppo tecnico, ad esempio con le scale e gli arpeggi. Impar\u00f2 presto a leggere velocemente gli spartiti, ma l'insegnante consider\u00f2 sempre migliore suo fratello come pianista. A sette anni, Bill inizi\u00f2 a studiare il violino, il flauto e l'ottavino, ma successivamente li abbandon\u00f2 in favore del pianoforte; \u00e8 probabile che lo studio di detti strumenti abbia esercitato una forte influenza sul suo stile.\nDurante l'infanzia, Bill studi\u00f2 musica classica: Bach, Mozart, Beethoven, Schubert e Ravel erano i suoi autori preferiti. Tra le sue influenze, egli cita \"Petrushka\" di Stravinsky, il pianismo di Claude Debussy e la \"Suite Proven\u00e7ale\" di Milhaud, il cui particolare linguaggio armonico gli \"apr\u00ec la mente verso altri orizzonti\". Sempre nello stesso periodo, inizi\u00f2 ad avvicinarsi al jazz quando sent\u00ec in radio l'orchestra di Tommy Dorsey e di Harry James.\nAll'et\u00e0 di dodici anni, Bill prese il posto di un pianista malato ed entr\u00f2 a far parte della band di Buddy Valentino, dove il fratello Harry gi\u00e0 suonava la tromba. Durante questo periodo, Evans smise di comporre e si diede all'improvvisazione (si ricordi Tuxedo Junction). Tra le influenze jazzistiche vi sono Nat Cole, che apprezzava particolarmente, Earl Hines, Coleman Hawkins, Bud Powell, George Shearing, Stan Getz e Miles Davis.\nSuccessivamente, inizi\u00f2 a suonare occasionalmente a balli e matrimoni guadagnando un dollaro ad ora. Come conseguenza ebbe scarsi risultati a scuola. Inoltre form\u00f2 un trio con due amici del posto. Durante i numerosi concerti che teneva, incontr\u00f2 Don Elliott, con il quale avrebbe registrato pi\u00f9 tardi. Un'importante conoscenza in quel periodo che segn\u00f2 la sua carriera fu quella del bassista George Platt, che gli introdusse le regole dell'armonia.\nL'Universit\u00e0.\n Terminati gli studi, Bill si iscrisse nel 1946 alla Southeastern Louisiana University e vinse una borsa di studio. Studi\u00f2 musica classica con Louis P. Kohnop, John Venettozzi e Ronald Stetzel. e composizione con Gretchen Magee, che ne influenz\u00f2 molto lo stile compositivo.\nDurante il terzo anno nel college, Evans compose un brano che in seguito diventer\u00e0 uno standard, \"Very Early\". Fu uno tra i membri fondatori della SLU's Delta Omega Chapter della Phi Mu Alpha Sinfonia, gioc\u00f2 come quarterback per la squadra di football, e fece parte della banda del college. Nel 1950 esegu\u00ec il \"Concerto per pianoforte n. 3\" di Beethoven per il recital, laureandosi con il Bachelor of Music, in pianoforte, e in \"educazione musicale\".\nLa carriera.\nDurante la permanenza nell'universit\u00e0 conobbe il chitarrista Mundell Lowe, con cui form\u00f2 successivamente un trio con il contrabbassista Red Mitchell, e cominciarono a New York. Il debutto non fu dei migliori, e non ricavando fondi dalla vendita di biglietti, decisero di spostarsi a Calumet City, nell'Illinois Nel luglio 1950, Evans entr\u00f2 a far parte della band di Herbie Fields, a Chicago. Nell'estate dello stesso anno, il gruppo avvi\u00f2 un tour di tre mesi con la cantante Billie Holiday, esibendosi su palcoscenici di rilievo, quali l'Apollo Theater ad Harlem, e in citt\u00e0 come Filadelfia, Baltimora e Washington D.C.. Componenti del gruppo erano, Jimmy Nottingham, Frank Rosolino e Jim Aton. Dopo essere tornato a Chicago, Bill e Aton continuarono a collaborare spesso in duo in vari club, a volte con la partecipazione di Lurlean Hunter.\nDopo aver inciso lo storico album \"Kind of Blue\", Evans usc\u00ec dal gruppo di Miles Davis e inizi\u00f2 la propria carriera con i musicisti Scott LaFaro e Paul Motian, a capo di un nuovo trio, tra i pi\u00f9 noti nella storia del jazz. Nel 1961, dieci giorni dopo aver registrato \"Sunday at the Village Vanguard\" e \"Waltz for Debby\", LaFaro mor\u00ec in un incidente stradale. La morte del contrabbassista pes\u00f2 molto a livello psicologico e Bill entr\u00f2 gradualmente nel giro della droga per tentare di alleviarne le sofferenze. Isolatosi per circa sei mesi, Evans rientr\u00f2 sulla scena con Chuck Israels, in sostituzione di LaFaro.\nNel 1963, registr\u00f2 \"Conversations with Myself\", album dove fece la sua prima comparsa l'overdubbing, ovvero la sovrapposizione delle improvvisazioni o delle tracce. Nel 1966, incontr\u00f2 il bassista Eddie Gomez, con il quale avrebbe lavorato per undici anni. Molti degli album registrati ebbero grande successo; tra di essi \"Bill Evans at the Montreux Jazz Festival\", \"Alone\" e \"The Bill Evans Album\".\nEvans era di carattere molto fragile, e negli anni a venire aument\u00f2 le sue dosi di droga nell'illusione di riuscire a superare i momenti difficili. La sua fidanzata Ellaine Schultz, nel 1973, e suo fratello Harry, nel 1979, si suicidarono; ci\u00f2 lo port\u00f2 dapprima a usare eroina e negli ultimi mesi di vita anche cocaina. Il consumo di stupefacenti ebbe conseguenze sulla sua stabilit\u00e0 finanziaria, sui rapporti e sulla creativit\u00e0 musicale, fino a portarlo alla morte nel 1980.\nLa versione 4.8 della piattaforma software WordPress pubblicata l'8 giugno 2017 \u00e8 dedicata a Bill Evans."}
{"id": "88095", "revid": "287204", "url": "https://it.wikipedia.org/wiki?curid=88095", "title": "Antonio Sant'Elia", "text": "Biografia.\nAntonio Sant'Elia nasce il 30 aprile 1888 a Como da Luigi Sant'Elia e Cristina Panzilla. Scopre sin da bambino una predisposizione naturale all'architettura e al disegno, oltre che doti sportive, specie nel salto e nella corsa.\nNel 1903 completa gli studi tecnici, quindi si iscrive e frequenta la scuola di Arti e Mestieri \u201cG. Castellini\u201d nel corso di costruzioni civili idrauliche e stradali. Nel 1906 si diploma capomastro con una valutazione di 160/200 (il miglior voto lo ottiene in disegno, 47/50) e trova subito impiego tra gli addetti al completamento del Canale Villoresi a Milano.\nL'anno successivo ottiene l'incarico di collaboratore esterno presso l'Ufficio Tecnico Comunale di Milano, in qualit\u00e0 di disegnatore edile.\nNel 1909, dopo aver inviato per un giudizio redazionale lo studio di una villa alla rivista \u201c\"La Casa\"\u201d ed avendone ottenuto la pubblicazione, decide di iscriversi all'Accademia di Brera nel corso comune di Architettura per la durata di tre anni. Frequenta il primo anno con delle buone votazioni e nel 1910 rinnova l'iscrizione, ma non risulta che abbia effettuato l'esame di qualificazione. A Brera, oltre a subire l'influenza dell'insegnante di prospettiva Angelo Cattaneo, Sant'Elia diviene amico dello scultore Girolamo Fontana e di Carlo Carr\u00e0. Frequentando ambienti culturali come il Caff\u00e8 Cova e il Caff\u00e8 Campari, incontra Umberto Boccioni.\nDopo la rinuncia allo studio di Brera, inizia per Sant'Elia un fruttuoso periodo di concorsi; nel 1911 partecipa al concorso indetto dall'Unione Cooperativa di Milanino per la progettazione di un villino che rispondesse ai concetti dell'igiene e del comfort, come recitava il bando. Ne ricava un diploma d'onore. L'anno seguente riutilizza lo stesso progetto, con qualche modifica strutturale e in versione pi\u00f9 rustica, per costruire la \u201cVilla Elisi\u201d a San Maurizio, Brunate (Como), per conto di Romeo Longatti; per le decorazioni fu coadiuvato da Girolamo Fontana.\nSempre nel 1911, insieme ad Italo Paternoster (suo compagno di studi a Brera), partecipa al concorso internazionale per il nuovo cimitero di Monza, entrando nella graduatoria finale. La commissione selezionatrice esprime, per\u00f2, un severo giudizio nei confronti del progetto del comasco, in quanto lo ritiene improntato da una speciale e simpatica originalit\u00e0, ma privo di corrispondenza tra gli alzati, la sezione e le piante.\nNel 1912 Sant'Elia sostiene all'Accademia di Belle Arti di Bologna l'esame per il diploma di \u201cProfessore di disegno architettonico\u201d, svolgendo il tema \u201cFacciata di un famedio per il cimitero di una citt\u00e0 di media grandezza\u201d. Ottiene l'ottimo risultato di 67/70.\nAncora pi\u00f9 brillante \u00e8 la votazione di 70/70 ottenuta per l'esecuzione del tema sulla progettazione ex-tempore di una \"\u201cFacciata con portale di un transetto di una grande chiesa metropolitana di una citt\u00e0 capitale\u201d\".\nPrime esperienze professionali.\nTornato a Milano nel 1913, decide di aprire uno studio di Architettura, continuando a collaborare per\u00f2 con gli altri studi, tra i quali quello di Cantoni. Per lo stesso Cantoni disegna gran parte delle tavole progettuali relative al concorso per la nuova sede della Cassa di Risparmio di Verona. Il progetto, approntato anche dal pittore Leonardo Dudreville, si classifica tra i primi cinque degni di considerazione. Invitati dalla commissione giudicatrice ad effettuare modifiche che riuscissero ad inserire meglio l'edificio in uno spazio ricco di richiami storici, il Cantoni e Sant'Elia ripropongono l'elaborato con minime variazioni, aggiudicandosi il terzo posto.\nSempre nel 1913 esegue uno studio e realizza una tomba per Gerardo Caprotti, morto il 7 ottobre 1913, situata ora nel Cimitero Urbano di Monza.\nNel 1914 muore il padre, Luigi Sant'Elia, e Antonio realizza cos\u00ec una nuova tomba nel Cimitero Maggiore di Como. Nel mese di marzo, accettando l'invito dell'Associazione degli Architetti Lombardi, espone in una sala della Permanente di Milano alcuni schizzi, ottenendo diverse segnalazioni di riviste specializzate. Negli ultimi giorni della mostra, Sant'Elia presenta le tavole della Citt\u00e0 Nuova, intitolate \"\"Stazione di aeroplani e treni\u201d, \"Sei particolari di spazi urbani\u201d, \"La casa nuova\" e \"La centrale elettrica in tre disegni e cinque schizzi d'architettura\"\".\nL'11 luglio esce su un volantino della direzione del Movimento Futurista uno scritto con il titolo \u201cManifesto dell'Architettura Futurista\u201d.\nNel maggio del 1915 l'Italia decide il proprio intervento nel conflitto mondiale. Sant'Elia, condividendo le idee degli altri esponenti futuristi, assieme a Marinetti e Boccioni, sceglie di arruolarsi come volontario. Inizialmente fa parte di un battaglione volontari ciclisti e poi, nell'inverno del 1916, della Brigata \"Arezzo\" sul fronte vicentino. Qui, in luglio, ottenne una prima medaglia d'argento dopo un attacco condotto nella zona del Monte Zebio.\nAlcune settimane dopo viene trasferito sul fronte carsico. Incaricato della costruzione di un cimitero per i caduti italiani della \"Brigata Arezzo\" nei pressi della Quota 85 a Monfalcone, con tombe disposte in fila e allineate secondo la gerarchia militare, il 10 ottobre 1916 Sant'Elia guida un assalto ad una trincea nemica proprio nei pressi di questa quota. Durante l'azione viene colpito mortalmente alla testa da una pallottola di mitragliatrice. Dopo essere stato inizialmente sepolto sul Carso isontino, il 23 ottobre 1921 i resti dell'architetto sono definitivamente sistemati nel Cimitero Maggiore di Como.\nValutazione e ricezione.\nL'eredit\u00e0 di Sant'Elia \u00e8 ragguardevole e lo fu gi\u00e0 fra i suoi contemporanei. Scriveva nel 1931 l'architetto Ciucci in \"Rassegna di Architettura\":\nSebbene la maggior parte dei suoi progetti non siano mai stati realizzati, la sua visione futurista ha influenzato numerosi architetti e disegnatori: a lui \u00e8 stata attribuita l'antesignana idea dell'esposizione degli ascensori sulle facciate degli edifici (anzich\u00e9 tenerli relegati \"come vermi solitari\" nelle trombe delle scale) ed i suoi disegni della Citt\u00e0 nuova hanno ispirato il regista Fritz Lang per le architetture inserite nel suo capolavoro cinematografico Metropolis.\nLa mancata realizzazione delle progettazioni santeliane non dipende tanto dall'inesistenza di piante o sezioni degli edifici, ricostruibili dai disegni esistenti, quanto dalla non accettazione di proposte cos\u00ec innovative.\nLe progettazioni di Sant'Elia sviluppano tematiche e intuizioni futuriste quali quelle dell'antidecorativismo, della caducit\u00e0 e transitoriet\u00e0 dell'architettura, del mondo come citt\u00e0 collegata dalle comunicazioni aeree, della casa mobile, dei veicoli aerodinamici, del dominio su cielo, terra e mare.\nNella sua produzione \u00e8 racchiuso uno dei potenziali percorsi evolutivi che avrebbe forse compiuto l'architettura italiana, se non avesse negli anni venti-trenta troncato i legami con gli inizi storici e gli aspetti filosofici del futurismo e con la base nel mondo della tecnologia.\nA Sant'Elia va il merito di aver intuito la stretta dipendenza tra problema architettonico e problema urbanistico su cui, pur con linguaggi figurativi diversi, si \u00e8 impostata la progettazione e la riflessione di tutti i movimenti architettonici moderni. L'interessamento del gruppo olandese De Stijl e di Le Corbusier all'architettura futurista \u00e8 provato da scambi epistolari e da articoli su riviste europee.\nArchivio.\nL'archivio dell'architetto Sant'Elia, conservato presso la Pinacoteca civica del Comune di Como, comprende studi di architettura e urbanistica per un totale di 173 disegni a matita e china, acquerelli e schizzi su carta e carta da lucido in diverso formato, montati in quadri e conservati in cassettiera. Il fondo comprende anche 10 disegni a china su carta da lucido di studi non direttamente attribuibili a Sant'Elia, conservati in rotolo."}
{"id": "88101", "revid": "79968", "url": "https://it.wikipedia.org/wiki?curid=88101", "title": "Penisola arabica", "text": "La penisola arabica o penisola araba (, ossia \"Penisola (o Isola) degli Arabi\") \u00e8 un vasto sub-continente trapezoidale che a nord confina con il deserto siriano, a ovest con il mar Rosso, a sud con l'oceano Indiano e a est con il golfo Persico: gli Arabi e la terra che essi abitano prendono nome dal Wadi Araba, che segnava il confine tra essi e le civilt\u00e0 del Vicino Oriente, e venivano perci\u00f2 cos\u00ec chiamati dai vicini popoli civilizzati.\nDal punto di vista geologico \u00e8 un subcontinente, distaccatosi dalla placca africana per effetto delle attivit\u00e0 vulcaniche ancora presenti nell'area dell'antistante Dancalia e osservabili nelle estese formazioni basaltiche (dette \"\u1e25arra\") circostanti l'area urbana di Medina. Massima elevazione dell'intera penisola \u00e8 il Jabal an Nabi Shu'ayb, alto 3760\u00a0m s.l.m., situato nello Yemen settentrionale. Caratterizzata da vasti e inospitali deserti e da una ancor pi\u00f9 grande estensione di terre steppose, la penisola arabica conosce un regime di piogge assai limitato, tale da far classificare l'intera area come arida o semi-arida.\nGeografia politica.\n \nAppartengono alla penisola araba i seguenti sette Stati:\nStoria.\nStoria antica.\nSede storica probabile della cultura araba, gi\u00e0 nel II millennio a.C. (seguendo la pi\u00f9 probabile cronologia alta) la Penisola araba ha espresso una raffinatissima \"civilt\u00e0 idraulica\" con i Sabei (una traccia dei quali affiora nel racconto biblico della Regina di Saba), con gli abitanti del Hadramawt, del Qatab\u0101n, di Aws\u0101n e con i Minei, prima che nell'Arabia meridionale si affermasse il Regno neo-sabeo di Himyar. Tutti specializzati nei traffici che coinvolgevano categorie merceologiche locali d'interesse alimentare, cosmetico, farmacologico e, pi\u00f9 di tutte, liturgico-devozionale. Queste ultime vanno sotto il generico nome di \"incenso\" ed erano fin dall'antichit\u00e0 assai ricercate per la celebrazione dei riti religiosi in area mediterranea e in quella mesopotamica e iranica.\nGli Himyariti (i romani \"Homerites\") che precedettero l'Islam - sorto alla Mecca ma sviluppatosi politicamente e ideologicamente assai pi\u00f9 a Medina - si piegarono politicamente e religiosamente ad esso nel corso del VII secolo d.C., epoca in cui il secondo califfo dell'Isl\u00e0m, \u02bfUmar ibn al-Kha\u1e6d\u1e6d\u0101b decret\u00f2 non dovesse essere pi\u00f9 concessa stabile residenza ai non musulmani nell'intera Penisola: ordine che conobbe tuttavia numerose eccezioni, ben documentate dai cronisti e dagli storici arabi.\nL'Arabia centrale e occidentale.\nFino al VII secolo, i nomadi della Penisola araba settentrionale erano caratterizzati dal tribalismo, il cui modo di produzione era rappresentato dai limitati commerci interarabi e, in pari misura, dalle depredazioni, o \"ghazw\", .\nIn questo contesto ogni trib\u00f9 identificava un suo rappresentante/portavoce in uno \"shaykh\", scelto dagli anziani tra i pi\u00f9 autorevoli capi-clan illustratisi in imprese belliche e dotati di un considerevole patrimonio. Lo \"shaykh\" si consultava con un Consiglio di anziani, o \"majlis\", composto dai capi dei lignaggi, nel rispetto puntuale del quadro normativo tradizionale del gruppo (la \"Sunna\", vale a dire la \"prassi degli antenati\").\nLa somma delle virt\u00f9 dell'Arabo era la \"muruwwa\" e la vendetta era un diritto e un dovere previsto e regolamentato.\nLa religione nelle aree centrali e occidentali arabiche si basava su tre divinit\u00e0, Manat, al-Uzza e Allat, quest'ultima citata anche da Erodoto, subordinate ad un Dio pi\u00f9 importante, Allah. Poi vi era un'infinit\u00e0 di spiriti, o genii (\"jinn\" ), oltre a divinit\u00e0 minori, rappresentate da rocce, alberi o alture. Predominante era l'enoteismo, per cui ogni trib\u00f9 aveva una divinit\u00e0 protettrice, senza negare l'esistenza di altre divinit\u00e0 protettrici di altri gruppi umani.\nSe Najr\u0101n, in area yemenita, era il principale centro cristiano ed ellenistico della regione, a Yathrib, futura Medina, predominava invece la cultura ebraica, grazie ai rifugiati israeliti giunti in \u1e24ij\u0101z probabilmente in seguito alla Diaspora.\nLo stato di costante ostilit\u00e0 tra Bizantini e Persiani port\u00f2 entrambi a cercare di difendere i loro territori sfruttando l'interposizione garantita da due Stati vassalli, entrambi cristiani monofisiti, uno nestoriano e l'altro giacobita: i regni dei Ghassanidi e quello lakhmide di al-\u1e24\u012bra.\nSono del 529 le prime notizie sui Ghassanidi, il cui filarca - Aretas in greco e al-\u1e24\u0101rith in arabo - ricevette onori e riconoscimenti da Giustiniano come compenso per la fedelt\u00e0 dimostrata. Il confine della filarchia era fissato da Bisanzio sul fiume siriano del Yarmuk. Attorno al 630 l'imperatore Eraclio, costretto dalla costosa guerra contro i Persiani di Cosroe II, ridusse i sussidi ai Ghassanidi, scontentandoli, proprio mentre l'Islam cominciava a mostrare la sua potenza e la sua capacit\u00e0 penetrativa nell'area siro-palestinese.\nIl regno arabo lakhmide di al-\u1e24\u012bra - anch'esso di orientamento cristiano e intriso di elementi ellenistici - sorgeva invece a ridosso dell'Iraq, ed era vassallo dell'Impero sasanide. Le sue componenti militari lottarono a fianco dei Persiani contro Bisanzio, come i Ghassanidi combattevano con Costantinopoli contro la Persia.Il massimo dello splendore di al-\u1e24\u012bra fu raggiunto sotto Mundhir III, contemporaneo del monarca ghassanide al-\u1e24\u0101rith. La dinastia dei Lakhmidi fu abbattuta nel 602 da Cosroe II, dopo essersi ribellata alla Persia e la regione divenne provincia persiana fino al 633.\nTra il 602 e il 628 si combatt\u00e9 la grande guerra romano-persiana. I due colossi s'indebolirono in questo conflitto, gettando l'Egitto e la Siria in un profondo stato di caos, per opera delle costanti incursioni dei Persiani, che provocarono l'abbandono della via di commercio tra Siria e Mesopotamia, a tutto vantaggio della via del mar Rosso, che percorreva anche la lunga linea costiera del \u1e24ij\u0101z.\nLa Mecca approfitt\u00f2 della situazione e divenne una citt\u00e0 commerciale di un certo rilievo, dotata com'era anche dell'approdo marittimo poco distante da Gedda. I Quraysh, trib\u00f9 dominante di Mecca, erano i principali organizzatori di grandi carovane e nella loro citt\u00e0 davano vita a grandi fiere annuali (\"maw\u1e63im\") che rivaleggiavano con quella principale di \u02bfUk\u0101z. I Quraysh - che avevano in passato assoggetato le trib\u00f9 che avevano dominato la citt\u00e0, come i Ban\u016b Jurhum - si distinguevano nei pi\u00f9 potenti \"Quraysh dell'interno\" e nei pi\u00f9 poveri \"Quraysh dell'esterno\".\nStoria islamica.\nCon La Mecca e Medina (che avevano abbracciato l'islam tra il 610 e il 630) l'Arabia si guadagn\u00f2 una crescente centralit\u00e0 per tutto il periodo trentennale in cui in quest'ultima citt\u00e0 rimase la capitale del Califfato dei R\u0101shid\u016bn. Col quarto Califfo, \u02bfAl\u012b b. Ab\u012b \u1e6c\u0101lib (che si trasfer\u00ec a K\u016bfa) e con gli Omayyadi e gli Abbasidi, il baricentro politico islamico si spost\u00f2 per\u00f2 dapprima in Siria (con Damasco capitale califfale) e, dal 750, in Mesopotamia, con Baghdad nuova capitale del Califfato, fino alla sua caduta nel 1258 ad opera dei Mongoli di Hulegu, quando l'istituto califfale era da tempo in gravissima e irrimediabile crisi.\nIl baricentro religioso rimase invece stabilmente nel \u1e24ij\u0101z, con La Mecca e la Ka\u02bfba centri di riferimento per il mondo musulmano e con Medina a lungo citt\u00e0 dove di preferenza vissero i discendenti del profeta Maometto (l\"Ahl al-Bayt\").\nLa \"rinascita\" del XX secolo.\nTra il XII e il XX secolo l'Arabia fu del tutto marginale politicamente, e rimase teatro dei confronti di piccolo momento tra le varie dinastie beduine e dei piccoli emirati e sultanati esistenti. Ai primi del XX secolo per\u00f2 la crescente potenza della dinastia saudita permise al Sultano del Najd, \u02bfAbd al-\u02bfAz\u012bz dell'\u0100l Sa\u02bf\u016bd, di piegare il Regno hascemita del Hijaz e di dar vita al nuovo regno dell'Arabia Saudita, destinato a svolgere un ruolo sempre pi\u00f9 importante a livello internazionale a causa del rinvenimento di giganteschi giacimenti di petrolio, in grado di muovere sui mercati finanziari masse sempre pi\u00f9 ingenti e significative di cosiddetti petrodollari, derivanti appunto dai vertiginosi introiti delle vendite di greggio all'estero. All'Arabia Saudita si aggiunsero gli altri Stati peninsulari produttori di petrolio, dal Kuwait al Qatar, dal Bahrein agli Emirati Arabi Uniti, dallo Yemen al pi\u00f9 recente Sultanato dell'\u02bfOman.\nLingue.\nIn tutti gli stati la lingua ufficiale \u00e8 l'arabo, ma c'\u00e8 \"de facto\" un bilinguismo con l'inglese, essendo stata la lingua ufficiale di sei dei sette stati della penisola fino al 1971 (resta fuori l'Arabia Saudita) e tuttora utilizzata in tutti i paesi, Arabia Saudita compresa, per traslitterare l'arabo in tutti gli ambiti, inclusi i cartelli stradali. Viene inoltre insegnato nelle scuole come lingua obbligatoria."}
{"id": "88102", "revid": "118569293", "url": "https://it.wikipedia.org/wiki?curid=88102", "title": "Ulivo", "text": ""}
{"id": "88105", "revid": "729019", "url": "https://it.wikipedia.org/wiki?curid=88105", "title": "Diacono", "text": "Il diacono \u00e8 il ministro di culto che ha ricevuto il primo grado del [[Ordine sacro|sacramento dell'ordine]] in alcune confessioni [[Cristianesimo|cristiane]] ([[Chiesa cattolica|cattolica]], [[Chiesa ortodossa|ortodossa]] e [[Chiesa anglicana|anglicana]]).\nNelle [[Chiese riformate]], il diaconato \u00e8 un ministero riconosciuto e istituito nella comunit\u00e0 locale. I diaconi e le [[diaconessa|diaconesse]] fanno parte del [[concistoro#Protestantesimo|concistoro]] o consiglio di Chiesa, e generalmente hanno il compito di organizzare le attivit\u00e0 di solidariet\u00e0 e assistenza all'interno e all'esterno della Chiesa locale.\nStoria.\nNel [[Cristianesimo]] primitivo il diacono (dal [[lingua greca|greco]] \"\u03b4\u03b9\u03ac\u03ba\u03bf\u03bd\u03bf\u03c2\" - \"di\u00e1konos\", ovvero \"servitore\") assolveva a un servizio amministrativo e [[Assistenza sociale|assistenziale]] ed era subordinato al [[vescovo]]. Nel [[Nuovo Testamento]] si trovano almeno due citazioni (; ) dove si parla dei diaconi, connessi al vescovo.\nLa parola greca \"di\u00e1konos\" ricorre circa trenta volte nel [[Nuovo Testamento]], e i relativi \"diakone\u014d\" (\u2018servire\u2019) e \"diakonia\" (\u2018ministero\u2019) ricorrono nell'insieme altre settanta volte. In sostanza, \"di\u00e1konos\" \u00e8 servitore, e spesso servitore alla tavola, o cameriere.\nFormatasi la struttura [[Gerarchia cattolica|gerarchica]], i diaconi furono inferiori solo ai [[presbitero|presbiteri]] e ai [[vescovo|vescovi]], con funzioni di assistenza di quest'ultimo che li aveva ordinati: distribuivano l'[[eucaristia]], leggevano i [[testi sacri]] ed erano dediti alla [[predicazione]].\nSignificativa \u00e8 la citazione dei diaconi che nelle Sacre Scritture si ritrova negli , dove vengono presentati 7 uomini di ottima reputazione, ordinati dagli [[apostoli]] mediante imposizione delle mani, perch\u00e9 servissero alle mense. Tuttavia dal prosieguo del racconto si comprende che ai compiti pratici si aggiungevano servizi pastorali di maggior rilievo. Stefano, ad esempio, \"faceva grandi prodigi e miracoli\" e, a causa del suo atteggiamento e della sua predicazione, fu lapidato. [[Filippo (diacono)|Filippo]], anch'egli \"uno dei sette\", era detto \"l'evangelista\" in quanto missionario e annunciatore del Vangelo (). Il numero di diaconi posti accanto a un vescovo era tradizionalmente di sette anche in riferimento ad .\nDurante il [[Medioevo]] si perse questa funzione, e il diaconato divenne per molti secoli unicamente un passaggio temporaneo per raggiungere il [[sacerdozio]].\nCon il [[Concilio Vaticano II]] \u00e8 stato ripristinato il diaconato come grado permanente nella [[Chiesa cattolica]] latina.\nDonne e diaconato.\nNella prima Chiesa cristiana non manc\u00f2 anche una categoria di [[diaconessa|diaconesse]] (), categoria su cui gli storici da tempo si confrontano per comprenderne meglio le caratteristiche e l'evoluzione all'interno delle varie correnti cristiane.Diacono infatti era Febe, citata proprio con questo specifico termine dall'apostolo Paolo nella sua Lettera ai Romani: \"Vi raccomando Febe, nostra sorella, che \u00e8 diacono della chiesa di Cencre, perch\u00e9 la riceviate nel Signore, in modo degno dei santi, e le prestiate assistenza in qualunque cosa ella possa aver bisogno di voi; poich\u00e9 ella pure ha prestato assistenza a molti e anche a me.\" (Rm 16,1-2). Febe, dunque, non viene solo chiamata '\u03b4\u03b9\u03b1\u03ba\u03bf\u03bd\u03bf\u03c2' (termine che rimane invariato sia al maschile che al femminile), ma viene chiaramente designata come una persona che \u2013 all'interno della sua comunit\u00e0 \u2013 riveste un servizio ben definito e autorevole.\nA questo proposito, \u00abnon \u00e8 sufficiente pensare ad un generico \u201cservizio\u201d (si sarebbe probabilmente usato il verbo \u201c\u03b4\u03b9\u03b1\u03ba\u03bf\u03bd\u03b5\u03c9\u201d, come in ; o le si sarebbe attribuita una generica \u201c\u03b4\u03b9\u03b1\u03ba\u03bf\u03bd\u03b9\u03b1\u201d, come in ), invece bisogna tener presente che con questo termine Paolo solitamente designa se stesso o i suoi collaboratori nell'esercizio del ministero apostolico. Come per quelle ricorrenze si traduce nella maggior parte dei casi con \u201cministro\u201d- a cui \u00e8 legato un ruolo di responsabilit\u00e0 e autorit\u00e0 nella chiesa - anche qui coerentemente andrebbe tradotto e compreso allo stesso modo\u00bb.\nL'evoluzione del diaconato femminile \u00e8 stata condizionata fin dall'inizio dalla definizione del ruolo delle donne all'interno delle comunit\u00e0 cristiane e dalle conseguenti tensioni tra le diverse visioni esistenti in quest'ambito.\nL'uso di ci\u00f2 che rimaneva del diaconato femminile cess\u00f2 alla fine dell'[[XI secolo]], In alcune [[protestantesimo|chiese protestanti]] la presenza delle diaconesse \u00e8 stata ripristinata nel [[XX secolo|secolo scorso]].\nLa discussione sul diaconato femminile \u00e8 proseguita. Nel 2003 la [[Commissione teologica internazionale]] ha affrontato il problema del diaconato femminile dal punto di vista storico e non ha escluso la possibilit\u00e0 di un suo ripristino. Il cardinal [[Walter Kasper]], in un incontro della [[Chiesa cattolica in Germania|Conferenza episcopale tedesca]], cui era stato invitato, apr\u00ec alla possibilit\u00e0 dell'istituzione delle diaconesse. In realt\u00e0, tra i possibilisti del diaconato femminile negli ultimi anni, figurano soprattutto i prelati tedeschi, da mons. [[Robert Zollitsch]], arcivescovo emerito di [[Arcidiocesi di Friburgo in Brisgovia|Friburgo in Brisgovia]] ed ex presidente della Conferenza episcopale tedesca, a mons. [[Franz-Josef Bode]], vescovo di [[Diocesi di Osnabr\u00fcck|Osnabr\u00fcck]] e gi\u00e0 presidente della commissione pastorale della stessa conferenza. Tedesca \u00e8 anche la \"Netzwerk Diakonat der Frau\", la rete per il diaconato femminile.\n[[Papa Francesco]] nell'udienza del 12 maggio 2016 concessa in Vaticano all'Unione Internazionale delle Superiore Generali (UISG), in risposta alla domanda di una religiosa, ha annunciato di voler istituire una commissione di studio sul diaconato femminile nella Chiesa primitiva per verificare se e come attualizzare quella forma di servizio, ritenendo che le diaconesse possano rappresentare \u00abuna possibilit\u00e0 per oggi\u00bb. Si tratta della necessit\u00e0 per la Chiesa cattolica di valorizzare il ruolo della donna; per altro, questa valorizzazione, di cui il Papa ha parlato pi\u00f9 volte, non va intesa come una forma di \u00abclericalizzazione\u00bb delle donne.\nIl diaconato nelle varie confessioni cristiane.\nNella Chiesa cattolica.\n[[File:Template-Deacon.svg|miniatura|[[Araldica ecclesiastica|Stemma araldico]] di un diacono cattolico.]]\nIl diacono \u00e8 abilitato a servire il popolo di Dio nel ministero dell'altare, della parola e della carit\u00e0. Ha la facolt\u00e0 di presiedere la celebrazione di alcuni [[sacramento (cristianesimo)|sacramenti]]:\nInoltre il diacono di rito latino pu\u00f2 impartire benedizioni di persone, luoghi e oggetti, benedizioni eucaristiche e presiedere il Rito delle Esequie e altre liturgie \"fuori\" della Messa. Il diacono non pu\u00f2 celebrare la [[consacrazione eucaristica]], che \u00e8 il momento fondamentale della Messa, sia ordinaria sia in occasione della celebrazione di un altro sacramento (battesimo, confermazione, matrimonio) o esequiale.\nSecondo il [[Catechismo della Chiesa Cattolica]], il diaconato \u00e8 il primo dei tre gradi del [[Ordine sacro|sacramento dell'Ordine]], e viene conferito per imposizione delle mani da parte di un vescovo, come \u00e8 d'obbligo anche per i presbiteri e i vescovi.\nSoltanto gli ultimi due gradi del sacramento dell'Ordine, vale a dire quelli di presbitero e vescovo, sono di tipo sacerdotale.\nA differenza di coloro che sono costituiti nell'ordine dell'episcopato o del presbiterato, il diacono non riceve la missione e la facolt\u00e0 di agire [[In persona Christi|nella persona di Cristo]], Capo del [[Corpo Mistico]] che \u00e8 la Chiesa: perci\u00f2 il diacono non pu\u00f2 operare la [[transustanziazione]] eucaristica n\u00e9 [[Penitenza (sacramento)|confessare]] e assolvere i peccati dei fedeli. Di regola, i diaconi non praticano [[esorcismo|esorcismi]], sebbene si diventi tali in virt\u00f9 del sacramento dell'ordine e per secoli sia esistito un [[ordini minori|ordine minore]] dell'esorcistato, non pi\u00f9 conferito dopo il [[Concilio Vaticano II]].\nNelle celebrazioni e concelebrazioni eucaristiche, presiedute da un [[presbitero]] o da un [[vescovo]], la lettura del vangelo \u00e8 sempre di competenza dei diaconi, se presenti.\nDiaconi permanenti e diaconi transeunti.\nSono detti diaconi \"transeunti\" (dal [[Lingua latina ecclesiastica|latino]] \"trans\u0115o\", cio\u00e8 \"\"\"passare attraverso\") coloro che vengono ordinati diaconi in vista di una futura ordinazione a presbiteri, e che quindi lo sono solo temporaneamente. Sono invece detti diaconi \"permanenti\" coloro che scelgono di essere ordinati in quest'ordine per servire la [[Chiesa (comunit\u00e0)|comunit\u00e0 cristiana]] senza essere ordinati presbiteri.\nI diaconi permanenti possono essere ordinati tra i battezzati celibi e anche tra coloro che sono sposati; se per\u00f2 sono celibi, dopo l'ordinazione diaconale non possono pi\u00f9 sposarsi. Se sono sposati, \u00e8 necessario il consenso della moglie, qualora lo preveda la relativa [[Conferenza Episcopale]].\nSanto [[patrono]] dei diaconi permanenti \u00e8 [[San Lorenzo]]. Altro giorno di festa per il diaconato e per i diaconi permanenti e transeunti, \u00e8 il giorno di [[Santo Stefano]], il 26 dicembre, perch\u00e9 Stefano fu uno dei primi sette diaconi scelti dalla comunit\u00e0 cristiana e fu anche il primo diacono ad essere [[Martirio (Cristianesimo)|martirizzato]] della storia cristiana.\nDistintivi propri dei diaconi cattolici.\nI [[paramento liturgico|paramenti liturgici]] del diacono cattolico di [[rito romano]] sono la [[Stola (liturgia)|stola]] diaconale, indossata dalla spalla sinistra al fianco destro, e la [[dalmatica]], utilizzata soprattutto in celebrazioni solenni e che si distingue dalla [[casula]] e dalla [[pianeta (liturgia)|pianeta]] per la presenza di maniche. Pu\u00f2 anche indossare, in assenza di ministri di ordine superiore, il [[piviale]], per celebrazioni liturgiche fuori della Messa.\nIl diacono di [[rito ambrosiano]] indossa la stola al di sopra della dalmatica. Nei riti orientali vengono indossate vesti simili, ma non viene usata la dalmatica.\nNon \u00e8 obbligatorio per il diacono portare l'[[abito talare]] o il [[clergyman]], ma molti diaconi usano aggiungere come segno al loro vestiario ordinario una spilla raffigurante una croce o, nel caso dell'[[ordine francescano]], un [[Croce araldica#Croce di Sant.27Antonio|Tau]].\nNelle Chiese protestanti.\nIn svariate [[Protestantesimo|Chiese protestanti]] esiste la figura del diacono (e, come si diceva, quella della diaconessa), ma la persona non ha necessariamente funzioni religiose di tipo sacramentale o liturgiche, rimanendo a volte soltanto una figura [[Laico|laica]], che ad esempio pu\u00f2 amministrare i beni della parrocchia o della diocesi.\nNelle Chiese anglicane.\nCos\u00ec come nella Chiesa cattolica latina, anche per alcune [[Chiesa anglicana|Chiese anglicane]] si sta tentando un ritorno della figura del diacono permanente.\nNelle religioni restaurazioniste.\nNel Mormonismo.\nUn ruolo specifico per i [[diacono (mormonismo)|diaconi]] \u00e8 previsto anche nella gerarchia del [[mormonismo]].\nNei Testimoni di Geova.\nFra i [[Testimoni di Geova]] esiste la figura di [[Servitore di Ministero]], un ruolo sussidiario a quello degli [[Anziano di Congregazione|Anziani di Congregazione]].\nCollegamenti esterni.\n[[Categoria:Ministeri della Chiesa cattolica]]\n[[Categoria:Gerarchia cattolica]]"}
{"id": "88108", "revid": "339392", "url": "https://it.wikipedia.org/wiki?curid=88108", "title": "Basilica di Santa Sofia di Istanbul", "text": ""}
{"id": "88111", "revid": "640277", "url": "https://it.wikipedia.org/wiki?curid=88111", "title": "Frassino (disambigua)", "text": ""}
{"id": "88112", "revid": "1318658", "url": "https://it.wikipedia.org/wiki?curid=88112", "title": "Sistema trifase", "text": "Un sistema trifase, nell'elettrotecnica, indica un sistema combinato di 3 circuiti a corrente alternata (di produzione, distribuzione e utilizzo dell'energia elettrica) aventi la stessa frequenza (isofrequenziali).\nRispetto ad un sistema monofase a corrente alternata, il costo del materiale e dei cavi elettrici viene ridotto del 25% a parit\u00e0 di potenza elettrica trasformata e generata.\nDefinizione di generatore trifase.\nQuando si lavora in sistemi di produzione, distribuzione e utilizzazione dell'energia elettrica, si usa chiamare generatore monofase un generatore di tensione sinusoidale.\nUn generatore trifase pu\u00f2 essere ottenuto collegando tre generatori monofase sinusoidali, isofrequenziali, in modo da costituire un tripolo (si veda la figura). La loro connessione pu\u00f2 essere:\nAlle tensioni di formula_1, formula_2 e formula_3 si d\u00e0 il nome di \"tensioni stellate,\" o \"di fase\". Esse corrispondono ai potenziali dei nodi A, B e C misurati rispetto al centro stella (il morsetto in comune, nelle immagini denominato N). Le tensioni stellate corrispondono alle tensioni dei tre generatori monofase che compongono il generatore trifase.\n\u00c8 possibile definire le \"tensioni concatenate\" nel modo seguente:\nformula_4\nformula_5\nformula_6.\nTensioni di fase e concatenate.\nNel caso di sistema trifase simmetrico ed equilibrato, i tre generatori monofase che costituiscono il generatore trifase sono isofrequenziali (cio\u00e8 con la stessa frequenza) e le loro fasi differiscono di formula_7 radianti (120\u00b0).\nLe tensioni misurate tra i punti \"A-B\", \"B-C\" e \"C-A\" sono dette \"tensioni concatenate\". In un sistema equilibrato e simmetrico, la relazione tra tensioni di fase e tensioni concatenate \u00e8 data da:\nformula_8\nformula_9\nformula_10\ndove formula_11 \u00e8 il valore efficace delle tre tensioni di fase, legato al valore di picco (massimo) dalla relazione formula_12, e formula_13 \u00e8 l'unit\u00e0 immaginaria.\nSi pu\u00f2 dimostrare che in queste condizioni, ovvero nel caso di sistema equilibrato simmetrico (carichi equilibrati) la somma delle tensioni stellate \u00e8 nulla, rendendo di fatto inutile un ulteriore conduttore su cui far richiudere le tensioni (conduttore neutro - vedi dopo).\nLe tensioni usate in Italia sono:\nSchemi di connessione.\nIl collegamento dei carichi nella pratica quotidiana, per esempio gli avvolgimenti di un motore elettrico o di un trasformatore, pu\u00f2 essere effettuato nelle due modalit\u00e0. In genere sulle macchine \u00e8 presente una scatola (morsettiera) in cui \u00e8 possibile configurare il circuito per mezzo di ponticelli, in modo da adattare il funzionamento a tensioni concatenate di 400 oppure 230 volt. In alcuni grossi motori asincroni trifase progettati per funzionare con gli avvolgimenti collegati a triangolo (quindi sottoposti alla tensione concatenata) \u00e8 possibile effettuare l'avviamento stella (vedere Motore trifase\u00a7Collegamento e verso di rotazione).\nLa configurazione a triangolo presenta tra due linee (fasi) una impedenza equivalente pari al valore delle impedenze usate (I), mentre nella configurazione a stella il valore \u00e8 maggiore di un fattore radice di 3.\nIl neutro.\nNella configurazione a stella esiste un punto centrale su cui converge un terminale di ciascuna impedenza. Questo punto \u00e8 chiamato \"neutro\". Il potenziale elettrico presente sul punto neutro \u00e8 la somma vettoriale delle tensioni di fase, che in un sistema equilibrato e simmetrico ha valore nullo. Se il sistema viene squilibrato o le tensioni diventano asimmetriche, il punto neutro si sposta dal centro della stella. In tale caso le tensioni fase-neutro non saranno uguali tra loro.\nGeneralmente nelle cabine di distribuzione elettrica il secondario del trasformatore di riduzione \u00e8 configurato a stella, e il punto neutro viene collegato a terra per mezzo di un dispersore infisso nel terreno. Inoltre \u00e8 consegnato all'utente (oltre alle fasi) per mezzo della linea del neutro.\nLo scopo \u00e8 quello di permettere il ritorno della differenza di corrente tra le linee di fase nel caso, peraltro frequentissimo nella distribuzione elettrica pubblica, in cui i carichi presenti non siano equilibrati. In tale situazione infatti il potenziale del neutro del trasformatore ed il potenziale del neutro del carico non corrispondono. Il collegamento di neutro rappresenta un cortocircuito che tende a uguagliare il potenziale del neutro del carico a quello del trasformatore, ripristinando cos\u00ec parzialmente la simmetria delle tensioni di linea.\nL'utenza monofase.\nNella maggior parte delle abitazioni arrivano due conduttori: un conduttore di fase e il neutro.\nLa tensione fase-neutro \u00e8 pari a 220-230 V, che \u00e8 la tensione di funzionamento della maggior parte delle apparecchiature domestiche.\nQuesto viene fatto essenzialmente per economia d'impianto, in tratte prevalentemente destinate all'illuminazione e ad altri utilizzi in cui una fase \u00e8 sufficiente; non si ha a che fare con grosse macchine rotanti come avviene nelle industrie, e la potenza installata \u00e8 limitata a pochi kW.\nLe forniture agli utenti monofase sono distribuite tra le tre fasi in modo da cercare di equilibrare gli assorbimenti e ottimizzare il trasporto. Le correnti di ritorno dai neutri delle abitazioni si compensano in modo da fare tendere a zero la corrente di neutro verso il trasformatore in cabina.\nIn alcune zone d'Italia (soprattutto in alcuni quartieri dentro e nei dintorni di Roma tra cui Ostia) \u00e8 ancora presente la distribuzione trifase con tensione concatenata 220 V, con 127 V di tensione fase-neutro, a causa di ritardi nell'adeguamento ai valori standard europei (400/230 V). In questi casi, il neutro non viene utilizzato e le utenze impropriamente definite \"monofase\" vengono allacciate tra due fasi per fornire 220 V; le utenze trifase ricevono esclusivamente i tre conduttori di fase (la possibilit\u00e0 di prelevare la monofase a 127 V non troverebbe alcuna utilit\u00e0 ai giorni nostri). Si tratta di situazioni \"temporanee\", destinate ad essere sanate in breve tempo.\nPer evitare inconvenienti con gli utilizzatori trifase, molti impianti utilizzano un trasformatore elevatore per ottenere i valori standard di 400/230 V; il neutro \u00e8 ottenuto collegando il centro stella del secondario all'impianto di terra dell'edificio. In questo modo \u00e8 assicurato il funzionamento delle normali apparecchiature reperibili in commercio, e l'adeguamento della rete ai valori standard comporter\u00e0 la sola rimozione del trasformatore.\nLe forniture monofase vengono concesse di norma per potenza impegnata fino a , raramente raggiungono i (a discrezione del gestore); al di sopra dei sono concesse esclusivamente forniture trifase. Queste limitazioni sono imposte dal gestore per evitare squilibri, a livello locale, sulla rete di distribuzione finale in bassa tensione.\nMisura della potenza attiva.\nLa potenza attiva assorbita da un carico trifase, che \u00e8 quella considerata al fine della fatturazione, pu\u00f2 essere ottenuta sommando le potenze misurate sulle singole fasi. Per ogni fase, considerata la tensione \"V\" tra fase e neutro, l'intensit\u00e0 della corrente \"I\" e l'angolo di sfasamento (tra tensione e corrente) \u03c6, vale\nformula_14\nIl circuito di misura \u00e8 il seguente:\nSe non \u00e8 presente il neutro si pu\u00f2 immaginare di realizzare un circuito simile al precedente, in cui come riferimento per le tensioni di due fasi \u00e8 utilizzata la terza linea. Si pu\u00f2 realizzare il seguente circuito di misura:\nQuesta configurazione a tre fili \u00e8 comunemente utilizzata nella pratica ed \u00e8 nota come inserzione Aron. La potenza totale \u00e8 data dalla somma algebrica del valore indicato dai wattmetri. Se il carico \u00e8 equilibrato e puramente resistivo l'indicazione dei due strumenti \u00e8 identica, se invece il carico ha una componente induttiva il valore indicato dal primo wattmetro in ordine di rotazione\ndelle fasi (la sequenza temporale con cui iniziano i cicli dell'onda) indica un valore maggiore del secondo. La situazione \u00e8 opposta nel caso di un carico a componente capacitiva. Se lo sfasamento supera il limite di 60\u00b0 lo strumento di valore minore inizier\u00e0 a fornire un valore negativo, fino a che in teoria i due strumenti daranno indicazioni uguali in modulo ma opposte per carichi puramente reattivi (potenza attiva pari a zero).\nIl metodo Aron pu\u00f2 anche essere utilizzato per leggere il valore della potenza reattiva dei carichi equilibrati. La potenza reattiva Q si ottiene moltiplicando per radice di 3 la differenza tra le letture dei due wattmetri.\nVantaggi.\nLa grande importanza del sistema trifase \u00e8 dovuta a tre fondamentali vantaggi:\nMomento di rotazione.\nLa presenza di tre segnali sfasati permette di creare un campo magnetico rotante, alla base del funzionamento del motore elettrico. I motori utilizzati negli elettrodomestici, alimentati con una fase, o non sono auto-avvianti o necessitano di un condensatore per la creazione di una seconda fase d'alimentazione ed essere auto-avvianti (in questo caso si ha comunque un calo di rendimento).\nOttimizzazione dei conduttori.\nPossiamo immaginare i tre generatori del sistema trifase come tre generatori fisicamente separati, ciascuno con la propria linea a due fili diretta verso i carichi. In questo caso i fili necessari sarebbero sei. Ebbene, nel sistema trifase questi tre generatori sono sincronizzati e sfasati di 120\u00b0. Se anche le tre correnti dei generatori sono uguali in modulo e sfasate di 120\u00b0 (sistema equilibrato) la somma algebrica delle tre correnti circolanti istante per istante in uno dei due fili di ciascuna linea \u00e8 nulla; ne consegue che se questi tre fili vengono collegati assieme in un conduttore, su di esso non si ha circolazione di corrente, ed allora si pu\u00f2 eliminare questo filo. Se invece il sistema non \u00e8 equilibrato in questo filo scorrer\u00e0 corrente. Il risultato \u00e8 la possibilit\u00e0 di trasportare la stessa quantit\u00e0 di energia utilizzando tre fili in luogo di sei, con un grande risparmio in rame o alluminio specialmente sui lunghi elettrodotti. Infatti, osservando una linea elettrica ad alta tensione si nota la presenza di tre fili, detta terna (o multipli se i tralicci portano pi\u00f9 linee).\nNelle linee in altissima tensione (&gt; 150 kV) ciascuna delle tre fasi viene trasportata su conduttori multipli, binati o trinati, al fine di ridurre l'induttanza e l'effetto corona, con i relativi effetti dispersivi.\nMinori perdite di trasporto.\nIl terzo ma non meno importante aspetto del sistema trifase \u00e8 la minore potenza dissipata lungo le linee elettriche rispetto a un sistema monofase (maggiore rendimento di trasmissione). Infatti l'energia dei tre generatori viene trasmessa con solo tre fili anzich\u00e9 sei perch\u00e9 mancano le tre linee di ritorno della corrente per ciascuna fase. Di conseguenza, il percorso della corrente di ciascuna fase viene dimezzato ed \u00e8 quindi dimezzata la resistenza di linea. Infatti considerando la potenza dissipata per effetto joule: P=VI=RI^2, la resistenza \u00e8 pari a [\u03c1\u2022(lunghezza)]/S quindi dimezzando la lunghezza del filo, lasciando invariate le altre grandezze, viene dissipata met\u00e0 della potenza. Le altre grandezze sono rispettivamente \u03c1, resistivit\u00e0 elettrica, che dipende dal materiale con cui \u00e8 formato il cavo ed S \u00e8 la sezione.\nCodice colore CEI.\nLa norma EN 60446 (\"Individuazione dei conduttori tramite colori o codici numerici\") creata dal CEI consiglia per i cavi elettrici un preciso codice colore:\nLe industrie produttrici devono rispettare questo codice. Nel caso una linea sia trifase senza neutro \u00e8 consentito (ma non consigliato) utilizzare la colorazione azzurra per le fasi. Si trovano comunemente in commercio cavi trifase con un conduttore grigio, uno marrone e uno nero (ad esempio), che vincolano a un impiego su linea trifase senza neutro.\nNegli impianti monofase, essendo parte di un sistema trifase, il neutro \u00e8 azzurro, la fase \u00e8 consigliato sia nera, marrone o grigia e la protezione/terra giallo-verde.\nQuesta distinzione \u00e8 in vigore dal 1990; pertanto, negli impianti antecedenti i colori potrebbero non essere rispettati."}
{"id": "88113", "revid": "6392", "url": "https://it.wikipedia.org/wiki?curid=88113", "title": "Trifase", "text": ""}
{"id": "88124", "revid": "4717", "url": "https://it.wikipedia.org/wiki?curid=88124", "title": "POVM", "text": ""}
{"id": "88133", "revid": "1543377", "url": "https://it.wikipedia.org/wiki?curid=88133", "title": "Punto critico (termodinamica)", "text": "In fisica e chimica, un punto critico di una sostanza \u00e8 l'insieme di particolari condizioni di massima temperatura e massima pressione (dette temperatura critica e pressione critica) in corrispondenza delle quali una sostanza pu\u00f2 esistere come miscela bifase gas-liquido.\nQuando durante il riscaldamento una miscela bifase gas-liquido giunge alla temperatura critica si nota visivamente la scomparsa del cosiddetto \"menisco\", che costituisce l'interfaccia di separazione tra la fase liquida e la fase gassosa. Oltre tale punto non si parla pi\u00f9 di gas e liquido, bens\u00ec di fluido supercritico.\nNel momento in cui un liquido viene riscaldato, la sua densit\u00e0 diminuisce, mentre la densit\u00e0 del vapore aumenta. Le densit\u00e0 del liquido e del vapore si avvicinano sempre di pi\u00f9 fino a che non si raggiunge la temperatura critica, in corrispondenza della quale i valori della densit\u00e0 della fase liquida e della fase gassosa sono equivalenti.\nNel diagramma di fase \"tipico\" riportato al lato, si nota che la linea di cambiamento di fase tra liquido e gas non continua indefinitamente. Il punto in cui questa termina \u00e8 il punto critico. Ci\u00f2 esprime il fatto che ad alte pressioni e temperature la fase liquida e gassosa diventano indistinguibili.\nPer l'acqua, il punto critico si ottiene ad una temperatura di 647\u00a0K (374\u00a0\u00b0C) e pressione di 22,064\u00a0MPa.\nIn un diagramma p-V, il punto critico corrisponde ad un punto di flesso, per cui:\nNel caso specifico dell'equazione di Van der Waals, si ha: \nIn realt\u00e0 il punto critico liquido vapore \u00e8 solo un esempio fra tanti di punto critico che pu\u00f2 esistere in fisica. In generale si parla di punto critico in tutti i sistemi meccanico-statistici in cui \u00e8 presente una transizione di fase continua. Tali punti critici sono caratterizzati, fra le altre cose, dal fatto che la lunghezza di correlazione associata al sistema tenda a infinito in corrispondenza di tale punto, e ci\u00f2 fa s\u00ec che il sistema diventi invariante di scala (e spesso anche invariante conforme). Il comportamento dei sistemi al punto critico pu\u00f2 essere descritto da un insieme di esponenti critici, e assume carattere di universalit\u00e0. Altri esempi di transizioni di fase caratterizzate da un punto critico sono la transizione ferromagnete - paramagnete al punto di Curie, e la transizione alla superconduttivit\u00e0 in assenza di campo magnetico esterno."}
{"id": "88135", "revid": "6923", "url": "https://it.wikipedia.org/wiki?curid=88135", "title": "Kubark Counterintelligence Interrogation", "text": "Il Kubark Counterintelligence Interrogation \u00e8 un manuale su tecniche di interrogatorio dure ovvero di tortura, di diretta derivazione militare, elaborato in USA e rivolto ai funzionari e agli agenti della CIA (\"Central Intelligence Agency\"), elaborato a seguito degli esperimenti condotti nel progetto MKULTRA.\nLa parola \"Kubark\" \u00e8 un criptonimo con cui la CIA designava se stessa.\nStoria.\nIl testo, del giugno 1963, \u00e8 stato tenuto segreto fino al 24 gennaio 1997, quando \u00e8 stato desecretato dalla NSA (National Security Agency) insieme ad un altro documento della CIA, lo \"Human Resource Exploitation Manual\" del 1983, per la cui realizzazione fu utilizzato in larga misura anche il \"Kubark\".\nLa divulgazione \u00e8 stata possibile in seguito all'applicazione del \"Freedom of Information Act\" (FOIA), una legge degli Stati Uniti che obbliga il Governo a rendere noti i documenti ufficiali.\nContenuto e struttura.\nIl \"Kubark Counterintelligence Interrogation\" \u00e8 un rapporto di 126 pagine basato su ricerche e inchieste scientifiche condotte da specialisti (contiene un'approfondita bibliografia) e redatto per l'addestramento all'ottenimento di informazioni di intelligence utili e necessarie alla sicurezza nazionale.\nIl manuale \u00e8 strutturato in dieci parti nelle quali vengono analizzate le figure dell'interrogato e dell'interrogante, lo screening (indagine, verifica) e i preliminari all'interrogatorio, le tecniche di controspionaggio (CI - \"counterintelligence\") non coercitive e quelle coercitive in caso di \u201cfonti resistenti\u201d (\"resistant sources\"). Lo studio inizia con la trattazione dell'interrogatorio in generale (parti I, II, III, IV, V, VI) e continua con l'interrogatorio di controspionaggio (VII) e dell'esame di fonti resistenti (VIII, IX, X).\nIl testo \u00e8 stato diffuso con numerose parole e righe censurate; sono presenti parole in codice, alcune delle quali svelate, come \"Kubark\" che indica la CIA, \"MKULTRA\" cio\u00e8 un progetto segreto della CIA (terminato nel 1973) per realizzare esperimenti sul controllo della mente umana, \"odenvy\" che sarebbe l'FBI (Federal Bureau of Investigation).\nUtilizzo.\nIl manuale \u00e8 stato usato dagli agenti della CIA, almeno fino alla stesura dello \"Human Resources Exploitation\", negli interrogatori durante tutto il periodo di opposizione al blocco sovietico-comunista, in Vietnam e ancora nei primi anni ottanta durante le operazioni in America Latina.\nFu poi utilizzato presso la \u201cThe School of the Americas\u201d, una sede di addestramento dell'esercito statunitense situata a Panama dove i soldati venivano istruiti alle azioni militari sul campo e ai metodi per carpire al nemico informazioni utili. Tra gli allievi si annoverano alcuni tra i personaggi pi\u00f9 sanguinari dell'America centro-meridionale, tra i quali Manuel Noriega e Omar Torrijos (Panam\u00e1), Leopoldo Galtieri e Roberto Eduardo Viola (Argentina), Hugo Banzer Su\u00e1rez (Bolivia)."}
{"id": "88139", "revid": "599013", "url": "https://it.wikipedia.org/wiki?curid=88139", "title": "Nitrobenzene", "text": "Il nitrobenzene \u00e8 un nitrocomposto aromatico; a temperatura ambiente \u00e8 un liquido oleoso giallo dall'odore caratteristico, che ricorda le mandorle.\nLa sua struttura \u00e8 quella di un benzene, in cui un atomo di idrogeno \u00e8 stato sostituito da un gruppo \"nitro\" -NO2.\nStoria.\nIl nitrobenzene fu prodotto nel 1847 dal chimico britannico Charles Mansfield, facendo reagire il benzene con acido nitrico.\nProduzione.\nIl nitrobenzene viene prodotto per nitrazione del benzene, seguendo il meccanismo di reazione descritto nella figura seguente.\nLo ione NO2+ necessario alla sintesi del nitrobenzene pu\u00f2 essere ricavato a partire da acido nitrico, al quale corrisponde la seguente reazione:\nReattivit\u00e0.\nSubisce reazioni di sostituzione elettrofila prevalentemente in posizione \"meta\" e in condizioni pi\u00f9 drastiche di quelle normalmente adottate per far reagire il benzene, in quanto il nitrogruppo disattiva l'anello benzenico per una sostituzione elettrofila.\nUtilizzi.\nTrova principalmente uso come intermedio nella produzione dell'anilina e dei suoi derivati, ma pu\u00f2 essere usato anche sia come solvente che come blando agente ossidante.\nViene inoltre usato nella produzione di sostanze isolanti, di vernici, di lucidi da scarpe o per superfici, spesso per mascherare odori sgradevoli.\nIl nitrobenzene non ha impiego terapeutico, ma col nome di \"essenza di Mirbano\" viene usato, in sostituzione dell'essenza di mandorle amare (aldeide benzoica), nella confezione di liquori, saponi, cosmetici, cere per lucidare pavimenti, ecc., e cos\u00ec pu\u00f2 essere causa d'intossicazione.\nIn chimica fine trova impiego nella sintesi dell'acetaminofene, un analgesico."}
{"id": "88140", "revid": "13102", "url": "https://it.wikipedia.org/wiki?curid=88140", "title": "Boccette", "text": "Il gioco delle Boccette \u00e8 una specialit\u00e0 di biliardo all'italiana.\nIl gioco.\nSi tratta del pi\u00f9 classico dei giochi che si effettuano su un biliardo senza l'ausilio delle stecche. Per giocare si usano solo nove biglie (dette anche \"boccette\" appunto): quattro sono rosse, quattro bianche e una blu, pi\u00f9 piccola delle altre con la funzione di pallino. Pu\u00f2 essere giocato sia sul tavolo da biliardo di tipo \"Internazionale\" o \"Francese\" da 9 piedi (284 x 142 senza buche) usato in origine soltanto per giocare alle specialit\u00e0 della carambola mediante la stecca (ma attualmente in uso anche per il gioco dei 5 Birilli e Goriziana a stecca), o su tavoli da 8,5 piedi con sponde tamburate e con sei buche strette, tipicamente italiano, riduzione del classico biliardo italiano, della lunghezza di 9 piedi e con le stesse caratteristiche.\nIl numero dei giocatori \u00e8 classicamente di due, ma spesso si assiste anche a partite con quattro giocatori a coppie di due, ogni due giocatori si dividono equamente le biglie, solitamente due biglie a testa.\nLe regole del gioco sono in parte mutuate da quello delle bocce, infatti lo scopo principale \u00e8 quello di posizionare la propria biglia pi\u00f9 vicina al pallino rispetto a quella dell'avversario. Anche l'alternanza dei tiri tra i giocatori \u00e8 regolamentata in maniera similare: ogni turno di gioco dura sino a quando il giocatore non \u00e8 riuscito ad avvicinarsi al pallino maggiormente dell'avversario o non ha, in questo tentativo, esaurito le sue 4 biglie a disposizione. All'esaurimento delle biglie da parte di entrambi i giocatori la manche \u00e8 conclusa e vengono assegnati i punti a chi ha posizionato le sue biglie pi\u00f9 vicino al pallino, contando anche quante biglie sono pi\u00f9 vicine al pallino rispetto alla prima biglia utile dell'avversario.\nPunteggio.\nCon i giochi di biliardo a stecca c'\u00e8 in comune la presenza al centro del tavolo di 5 birilli (4 bianchi ed uno centrale rosso) che il giocatore deve cercare di abbattere con una biglia dell'avversario o con il pallino, ottenendone dei punti aggiuntivi per la sua partita. Tale punteggio viene per\u00f2 attribuito all'avversario nel malaugurato caso in cui i birilli (o anche uno solo di essi) cadano ad opera della propria biglia.\nI punti che si ottengono con la caduta dei birilli \u00e8 di due per ogni birillo bianco e di quattro per il birillo rosso (otto se il birillo rosso \u00e8 l'unico abbattuto).\nUna differenza sostanziale rispetto agli altri giochi di biliardo \u00e8 che la posizione di tiro \u00e8 fissa: infatti, ogni giocatore, di entrambe le squadre, nell'effettuare il tiro deve essere sempre disposto lungo lo stesso lato corto del tavolo, scelto all'inizio della partita. Il giocatore pu\u00f2 sporgersi sul biliardo e pu\u00f2 estendere lateralmente il braccio mentre effettua il tiro ma deve mantenere sempre almeno un piede a terra e all'interno della posizione fissata. Questa particolarit\u00e0 consente di poter posizionare il biliardo anche in spazi pi\u00f9 ristretti rispetto agli altri giochi, non essendoci la necessit\u00e0 di avere il medesimo spazio disponibile lungo tutti i lati del rettangolo di gioco.\nLa giocata \u00e8 ritenuta valida solamente se la biglia lanciata supera la linea mediana del campo e a condizione che non tocchi alcuna sponda, n\u00e9 altre biglie, prima di farlo. Nel caso pertanto in cui il pallino si trovi nella met\u00e0 campo pi\u00f9 vicino al giocatore, egli dovr\u00e0 lanciare la biglia verso la sponda pi\u00f9 lontana per farla quindi ritornare verso di s\u00e9.\nIn questo gioco \u00e8 di fondamentale importanza il tiro iniziale in ogni singolo turno di gioco poich\u00e9 il giocatore pu\u00f2 posizionare liberamente il pallino nella met\u00e0 biliardo opposta e colpendolo con opportuna perizia (effettuando cio\u00e8 la cosiddetta \"bocciata\") pu\u00f2 ottenere numerosi punti con la caduta dei birilli. Il diritto a questo tiro di solito si conquista, al primo turno, con il metodo definito \"all'acchito\", cio\u00e8 ne ha diritto il giocatore che in un tiro (effettuato congiuntamente all'avversario) riesce ad avvicinare maggiormente la sua biglia alla sponda inferiore dopo che la stessa ha prima toccato quella opposta. Nei turni successivi il diritto di iniziare va al giocatore che ha vinto la manche precedente.\nLe partite si svolgono fino al raggiungimento di un certo numero di punti, solitamente 100 in una partita a singolo (uno contro uno) e 80 in una partita a coppie (due contro due), fissato comunque in partenza.\nDiffusione in Italia.\nIl biliardo a boccette su biliardi internazionali conta numerosi praticanti in tutte le regioni, .\nA livello agonistico sono presenti numerose competizioni riservate sia ai gruppi sportivi che ai singoli giocatori divisi per categoria, secondo le norme previste dalla Federazione Italiana Biliardo Sportivo.\nPer le competizioni a squadre sono previsti campionati regionali divisi in varie categorie (A1-A2-B-C) che assegnano lo scudetto regionale. Tipicamente le squadre sono composte da 8 o 9 giocatori divisi in coppie e singoli.\nUn'altra importante manifestazione \u00e8 la Coppa Campioni a squadre che si tiene solitamente ogni anno a Pordenone e vede la partecipazione della squadre pi\u00f9 forti provenienti da tutta Italia.\nPer le competizioni individuali o a coppie i titoli italiani vengono assegnati per categoria (1\u00aa categoria, 2\u00aa categoria, 3\u00aa categoria, Master, Femminile e le categorie di et\u00e0 Over 50, Under 18 e Under 23) ad eccezione del titolo di campione italiano biathlon, specialit\u00e0 che prevede partite alternate di boccette e goriziana.\nBoccette Goriziana.\nPraticamente \u00e8 il gioco della goriziana giocato senza stecca, e con quattro bilie anzich\u00e9 tre. Due bilie (bianca e rossa) appartengono ognuna a ciascun giocatore (o a ciascuna squadra) e hanno funzione di \"bilia bocciante\", mentre la bilia gialla ha la funzione di \"bilia bersaglio\" tramite la bilia rossa o bianca, sul castello o sul pallino (bilia blu, pi\u00f9 piccola). Il giocatore lancia la propria bilia e la recupera appena si ferma (in gioco ci possono essere solo tre bilie). Valgono le stesse regole di punteggio della goriziana tranne le penalit\u00e0."}
{"id": "88145", "revid": "6923", "url": "https://it.wikipedia.org/wiki?curid=88145", "title": "Airboard", "text": ""}
{"id": "88146", "revid": "182193", "url": "https://it.wikipedia.org/wiki?curid=88146", "title": "Domus Sanctae Marthae", "text": "La Domus Sanctae Marthae (nota anche come Casa o Residenza di Santa Marta) \u00e8 un edificio alberghiero situato all'interno della Citt\u00e0 del Vaticano, presso la Basilica di San Pietro.\nIn tempo ordinario, essa ospita i prelati che risiedono o stazionano nella Citt\u00e0 del Vaticano, nonch\u00e9 in generale coloro che hanno affari di qualche sorta con la Santa Sede, mentre in tempo di sede vacante vi alloggia il collegio dei cardinali che prendono parte al conclave per eleggere il nuovo papa. \u00c8 gestita dalle suore Figlie della Carit\u00e0 di San Vincenzo de' Paoli.\nDal 2013 essa \u00e8 inoltre residenza stabile di papa Francesco, il quale, dopo l'elezione, ha scelto di non trasferirsi nel Palazzo Apostolico, recandovisi solo per ricevere visite ufficiali e per la recita dell'Angelus o del Regina Caeli domenicale, e di continuare invece ad abitare laddove si era sistemato da cardinale durante il conclave.\nDurante il conclave del 2013 la casa \u00e8 stata gestita da 6 suore e 33 inservienti, agli ordini di un direttore.\nStoria.\nLa Domus Sanctae Marthae sorge nel settore meridionale della Citt\u00e0 del Vaticano, sul sito ove papa Leone XIII fece costruire nel 1891 il \"Pontificium Hospitium Sanctae Marthae\" (letteralmente \"Ospizio pontificio di Santa Marta\"), struttura destinata ad accogliere sacerdoti e religiosi in visita a Roma, che prese il nome dall'omonima chiesa che si affacciava sulla stessa piazza. \nNegli anni novanta del Novecento, il cardinale Rosalio Jos\u00e9 Castillo Lara propose a papa Giovanni Paolo II di ristrutturare il complesso leonino per trasformarlo in una residenza destinata a ospiti di riguardo della Santa Sede; il segretario privato del pontefice, monsignor Stanis\u0142aw Dziwisz, sugger\u00ec di utilizzarlo anche come alloggio conclavizio. Il papa approv\u00f2 l'idea e ordin\u00f2 la demolizione dello stabile e l'architetto italiano Giuseppe Facchini, gi\u00e0 vicedirettore dei servizi tecnici del Vaticano, fu incaricato di progettare il nuovo palazzo.\nI lavori iniziarono nel 1992 e furono presto contestati da parte della cittadinanza romana e di associazioni paesaggistiche italiane quali \"Italia Nostra\": a detta di costoro la costruzione del nuovo palazzo di cinque piani, sensibilmente pi\u00f9 alto della struttura originaria, avrebbe celato l'unico punto della citt\u00e0 da cui era possibile avere una visuale completa del corpo laterale della basilica vaticana. Le proteste, estese anche all'ambiente politico comunale e nazionale, arrivano all'inizio del 1993 a coinvolgere il Consiglio internazionale per i monumenti e i siti e il vicedirettore del Centro dell'UNESCO per il patrimonio mondiale, che espressero comunque pareri favorevoli in merito al nuovo fabbricato.\nI lavori, funestati dalla morte di un operaio, costarono circa 50 miliardi di lire vaticane e si conclusero nel dicembre del 1996.\nDal 22 febbraio 1996, data di promulgazione della costituzione apostolica \"Universi Dominici Gregis\" \u2014 che riform\u00f2 e riordin\u00f2 le regole da osservare sotto la sede vacante e durante il conclave \u2014 la Casa di Santa Marta \u00e8 stata designata quale residenza per i cardinali chiamati a votare il nuovo pontefice. Ci\u00f2 ha consentito di mettere a loro disposizione una sistemazione pi\u00f9 pratica e confortevole, giacch\u00e9 fino ai conclavi del 1978 gli elettori erano sistemati, in stato di stretta clausura, in alcuni ambienti del Palazzo Apostolico adattati sul momento: non di rado essi erano particolarmente angusti, privi di servizi essenziali quali luce, acqua corrente o gabinetti e (in quanto non climatizzati) risultavano gelidi o torridi a seconda della stagione. Nondimeno in molti casi per entrare in una camera se ne doveva attraversare un'altra, con l'impossibilit\u00e0 per i relativi occupanti di godere di una piena privacy. Sebbene il regime conclavizio sia stato nettamente ammorbidito dal trasferimento degli alloggi a Santa Marta, essa in tempo di conclave continua a presentare diverse caratteristiche di tipo claustrale, quali ad esempio il divieto di aprire le finestre delle stanze (che vengono sigillate all'uopo) e la schermatura verso ogni forma di telecomunicazione, ivi compresa la radio e la televisione.\nDescrizione.\nIl complesso \u00e8 interamente ricompreso nel territorio vaticano: si affaccia su piazza Santa Marta, sul lato sud della basilica vaticana e nei pressi della relativa sagrestia.\nL'edificio \u00e8 costituito da due corpi di fabbrica a parallelepipedo, uniti da un braccio centrale trasversale: visto dall'alto assume una peculiare forma ad H. Si sviluppa su cinque piani pi\u00f9 un seminterrato; dispone di 105 camere, 26 singole e un appartamento di rappresentanza. Le sue strutture comprendono camere da letto, studi privati per ogni ospite, lavanderie e aree per la somministrazione di pasti e servizi personali.\nAl pianterreno si trovano vari ambienti comuni, quali la cappella, la sala da pranzo e vari saloni polivalenti. Al secondo piano, con affaccio sopra il portone d'ingresso, si trova la camera 201, di norma destinata al nuovo pontefice nei giorni immediatamente successivi al conclave, che dal 2013 \u00e8 residenza stabile di papa Francesco: essa \u00e8 costituita da uno studio con salottino e dalla camera da letto con un bagno.\nNello spazio ricavato fra la struttura e le retrostanti Mura Leonine si trova la \"cappella della Santissima Trinit\u00e0\". L'ambiente, esternamente caratterizzato da una torre metallica posta sul presbiterio e da una facciata con tre portali, all'interno \u00e8 a pianta trapezoidale, con tre navate suddivise da pilastri esagonali. Il presbiterio ospita al centro l'altare, affiancato dall'ambone sulla sinistra, ambedue in marmo, e dalla sede sulla destra, in legno. Al centro della parete di fondo si trova un crocifisso. Ai lati del presbiterio trovano luogo il tabernacolo (a destra) e una statua della \"Madonna col Bambino\" (a sinistra). La parete della navata di destra \u00e8 chiusa da una vetrata che permette di vedere le retrostanti mura. In \"cornu Evangeli\" \u00e8 posto un piccolo organo positivo della ditta Tamburini, donato nel 1997 dalla fondazione Cavalieri di Colombo a papa Giovanni Paolo II..\nAll'interno del complesso si trovano inoltre diverse piccole cappelle, che vengono utilizzate per la celebrazione quotidiana della Messa in forma privata da parte degli ospiti della struttura."}
{"id": "88150", "revid": "767487", "url": "https://it.wikipedia.org/wiki?curid=88150", "title": "Entalpia di vaporizzazione", "text": "L'entalpia di vaporizzazione (o entalpia di ebollizione) \u00e8 una propriet\u00e0 fisica di ogni sostanza, definita come il calore richiesto per vaporizzare una mole di sostanza al suo punto di ebollizione a pressione standard (101.325 Pa). L'entalpia di ebollizione viene espressa nel SI in kJ/mol.\nViene anche utilizzato il termine di entalpia di condensazione per il processo inverso all'entalpia di vaporizzazione. Questo \u00e8 definito come calore rilasciato, quando una mole di sostanza, condensa al suo punto di ebollizione a pressione standard.\nL'entalpia di ebollizione o calore di vaporizzazione dell'acqua \u00e8 di circa 2260 kJ/kg equivalente a 40,8 kJ/mol. Questo \u00e8 molto elevato: cinque volte l'energia necessaria per scaldare l'acqua da 0 a 100 gradi Celsius."}
{"id": "88154", "revid": "1313191", "url": "https://it.wikipedia.org/wiki?curid=88154", "title": "Specie di Delphinium", "text": "Elenco delle specie di \"Delphinium\":"}
{"id": "88158", "revid": "125381762", "url": "https://it.wikipedia.org/wiki?curid=88158", "title": "Friedrich Engels", "text": "Figlio di un proprietario di grandi fabbriche tessili nel Regno Unito e Prussia, fu amico e collaboratore di Marx, con cui scrisse lavori come \"L'Ideologia tedesca (1846)\", rimasto inedito, e il \"Manifesto del Partito comunista\" (1848), ottenendo un ruolo di spicco per la nascita del marxismo e dei movimenti comunisti, socialisti e operai. Fu un dirigente politico sia della Prima Internazionale (1864) sia della Seconda (1889). Altre opere importanti di Engels sono: l\"Anti-D\u00fchring\" (1878) e \"L'evoluzione del socialismo dall'utopia alla scienza\" (1880).\nDopo la morte di Marx pubblic\u00f2 il secondo e il terzo volume de \"Il Capitale\" (1885 e 1894), sistemandone gli appunti. Tale lavoro di sistemazione avrebbe dovuto riguardare anche gli appunti di Marx relativi alle \"Teorie del plusvalore\", ma mor\u00ec prima della pubblicazione e Karl Kautsky le pubblic\u00f2 come quarto volume de \"Il Capitale\" (1905\u20131910). Basandosi in gran parte sulle ricerche di Marx pubblic\u00f2 \"L'origine della famiglia, della propriet\u00e0 privata e dello Stato\" (1884).\nBiografia.\nFra religione e democrazia.\nEngels nacque il 28 novembre 1820 a Barmen, al secolo il pi\u00f9 importante centro industriale tedesco, nell'allora provincia prussiana di J\u00fclich-Kleve-Berg (oggi Wuppertal, nella Renania Settentrionale-Vestfalia), primogenito dei nove figli di Friedrich Engels (1796\u20131860) e di Elisabeth Franziska Mauritia van Haar, detta Elise (1797\u20131873). Il padre \u00e8 un proprietario di filande di cotone e un severo pietista (il pietismo \u00e8 una corrente religiosa protestante indirizzata al misticismo e avversa a ogni forma di vita mondana e di diffusione della cultura) che non gli permette di terminare il liceo a Elberfeld, preferendo farlo lavorare dal settembre 1837 nel proprio ufficio commerciale di Barmen e l'anno dopo a Brema nella ditta di esportazioni del console sassone Heinrich Leupold.\nA Brema, citt\u00e0 libera e perci\u00f2 culturalmente vivace, segue la vita politica, legge, studia musica e scrive poesie. Una di queste, che \u00e8 il suo primo scritto pubblico, \"I beduini\", appare il 16 settembre 1838 nel \"Bremisches Unterhaltungsblatt\" (\"Supplemento letterario di Brema\"): vi critica il drammaturgo August von Kotzebue e vi esalta Schiller. Sono gli anni in cui il movimento letterario pi\u00f9 progressista \u00e8 quello della Giovane Germania, che ha in Heinrich Heine, Karl Ludwig B\u00f6rne e Karl Gutzkow gli esponenti di maggiore spicco mentre la corrente filosofica che attrae maggiormente gli spiriti liberali tedeschi \u00e8 quella della sinistra hegeliana di Arnold Ruge, Bruno Bauer e David Friedrich Strau\u00df.\nNon ancora diciannovenne, nell'aprile 1839 pubblica con lo pseudonimo di Friedrich Oswald nel \"Telegraph f\u00fcr Deutschland\" (\"Telegrafo per la Germania\"), diretta da Gutzkow, l'articolo \"Lettere dal Wuppertal\", descrivendo le miserabili condizioni di vita degli operai della propria regione: \u00abQuesto lavoro compiuto in stanze basse, nelle quali gli operai respirano pi\u00f9 vapore di carbone e polvere che ossigeno, e per lo pi\u00f9 sin dall'et\u00e0 di sei anni, \u00e8 destinato a toglier loro la forza e la gioia di vivere\u00bb. I padroni delle fabbriche, per lo pi\u00f9 pietisti e mistici, che impiegano volentieri i bambini, potendoli pagare meno degli adulti, sono responsabili di questo stato di cose, aggravate dalla loro avversione per ogni forma di cultura: \u00abQuesta \u00e8 l'attivit\u00e0 dei pietisti nel Wuppertal; \u00e8 incomprensibile che tutto questo possa accadere nel nostro tempo, ma sembra che anche lo scoglio dell'antico oscurantismo non possa pi\u00f9 reggere di fronte alla tempestosa corrente del tempo\u00bb.\n\u00c8 evidente la sua presa di distanza dalla religione paterna alla quale non ha del resto mai aderito, ma resta ancora un credente, o come egli stesso si definisce in quegli anni un \u00absoprannaturalista liberale\u00bb. In corrispondenza con la sorella Maria (1824\u20131901) e con gli amici nonch\u00e9 studenti di teologia, Friedrich e Wilhelm Graeber, scrive con entusiasmo della rivoluzione francese del 1830, vedendo in essa un'affermazione delle idee democratiche: \u00abQueste idee non hanno un carattere demagogico o anticristiano, com'\u00e8 stato rimproverato, ma si fondano sul diritto naturale di ciascun uomo [...] partecipazione del popolo all'amministrazione dello Stato, ossia regime costituzionale; poi, emancipazione degli ebrei, abolizione di ogni oppressione religiosa e dell'aristocrazia del denaro\u00bb.\nLegge la \"Vita di Ges\u00f9\" di Strau\u00df, che considera i Vangeli una raccolta di miti privi di verit\u00e0 storica, ma studia anche Friedrich Schleiermacher, il filosofo cristiano del sentimento religioso, cercando di conciliare sentimento e ragione per giungere a un rinnovamento della coscienza religiosa, ovvero \u00abcredere con il cuore\u00bb, ma mantenendo un atteggiamento critico che respinga da s\u00e9 ci\u00f2 che \u00e8 inaccettabile alla ragione. L'8 ottobre 1839 scrive scherzosamente all'amico Wilhelm Graeber: \u00abOra sono un seguace entusiasta di Strau\u00df, sono armato di corazza e d'elmo, son sicuro di me... malgrado tutta la vostra teologia, voglio bastonarvi cos\u00ec bene che voi non saprete dove andare a nascondervi\u00bb.\nLo studio di Strau\u00df lo conduce all'hegelismo, scrivendo che \u00abnon diventer\u00f2 un hegeliano incallito come Hinrichs, ma dovr\u00f2 assimilare fin d'ora gran parte di questo sistema monumentale. Ho gi\u00e0 adottato l'idea hegeliana di Dio, e con questo entro a far parte di coloro che Leo e Hengstenberg chiamano i moderni panteisti\u00bb.\nContinua a collaborare, oltre che con il \"Telegraph f\u00fcr Deutschland\", al quale invia nel novembre 1839 un'altra relazione sulle condizioni di vita operaia della regione di Elberfeld, anche con il \"Morgenblatt f\u00fcr gebildete Leser\" (\"Giornale del mattino per lettori colti\") di Stoccarda. In un articolo al \"Telegraph\" del gennaio 1841 si occupa della guerra di liberazione tedesca del 1813 combattuta contro Napoleone, scrivendo che allora \u00abdiventammo per un certo tempo la fonte del potere dello Stato, affermandoci come potere sovrano [...] dopo la guerra, gli uomini che avevano assunto un atteggiamento pi\u00f9 risoluto [...] parvero pericolosi ai governanti\u00bb e riconosce i vantaggi della dominazione napoleonica in Germania, come l'adozione di un moderno codice civile e l'emancipazione degli ebrei, criticando invece la scuola storica tedesca del diritto, legata alla normativa delle corporazioni medievali e valorizza la moderna scuola di diritto del giurista Eduard Gans.\nGiovane hegeliano.\nIn un articolo dell'aprile 1841, ricordando lo scrittore Carl Leberecht Immermann (1796\u20131840), considera che le speranze di un miglior futuro per la Germania sono da riporre nei giovani, i quali una volta passati attraverso la scuola di pensiero hegeliano dovrebbero trascurare idee ormai superate e negative. A ottobre \u00e8 a Berlino per compiervi il servizio militare, ricavandone una passione per la strategia e la tattica militare che sarebbe durata tutta la vita, tanto che quando diventa intimo amico di Karl Marx questi lo soprannomina \u00abIl generale\u00bb. Non perde comunque occasione di partecipare alla vita culturale della capitale prussiana, il centro della nuova filosofia.\nQuello \u00e8 anche l'anno in cui il governo affida a Friedrich Schelling la cattedra di filosofia dell'universit\u00e0, confidando che avviato alla fondazione di un pensiero irrazionalistico possa bilanciare le novit\u00e0, considerate pericolose nei suoi sviluppi politici, della filosofia di Georg Wilhelm Friedrich Hegel. Dal dicembre 1841 al maggio 1842 scrive tre articoli su Schelling, lo \"Schelling \u00fcber Hegel\" (\"Schelling su Hegel\"), lo \"Schelling und die Offenbarung\" (\"Schelling e la rivelazione\") e lo \"Schelling, der Philosoph in Christo\" (\"Schelling, il filosofo di Cristo\"), dove critica tanto le contraddizioni politiche di Hegel, che parte da premesse progressiste per giungere a conclusioni conservatrici, quanto la filosofia della rivelazione di Schelling che dichiara che \u00ab\u00e8 razionale a priori e irrazionale a posteriori\u00bb allo scopo di reintrodurre al pi\u00f9 alto livello del pensiero tedesco la fede nell'autorit\u00e0, il misticismo e il dogma.\n\u00c8 socio del \"Doktorclub\", il circolo dei giovani hegeliani liberali che hanno assunto il nome di Liberi (gli \"Hippelsche Freien\") e collabora dall'aprile 1842 con la \"Rheinische Zeitung\" (\"Gazzetta Renana\"), il quotidiano di Colonia pi\u00f9 progressista della Germania, dove denuncia la mancanza di libert\u00e0 di stampa, la necessit\u00e0 di ottenere una costituzione liberale e la rottura dell'alleanza politica della Prussia con la Russia.\nUna volta terminato il servizio militare l'8 ottobre 1842 torna a Barmen da dove deve raggiungere Manchester per occuparsi dell'azienda Ermen &amp; Engels, di cui il padre \u00e8 comproprietario. Passando per Colonia nella redazione della \"Rheinische Zeitung\" incontra Marx per la prima volta, ma \u00e8 un incontro freddo perch\u00e9 questi ha appena rotto i rapporti con i Liberi, che giudica dei parolai politicamente inaffidabili mentre Engels \u00e8 tuttora in rapporto con loro.\nNel Regno Unito.\nDal Regno Unito continua a inviare corrispondenze sulla situazione sociale inglese, considerando inevitabile una rivoluzione perch\u00e9 \u00absolo il radicale abbattimento dell'aristocrazia nobiliare e industriale possono migliorare la situazione materiale del proletariato. Da questa rivoluzione violenta ancora li trattiene solo il rispetto della legge, tipico degli inglesi, ma [...] \u00e8 prevedibile una generale disoccupazione e allora il timore di morire di fame sar\u00e0 pi\u00f9 forte del timore della legge [...] questa rivoluzione non sar\u00e0 politica ma sociale\u00bb.\nAlle divisioni di classe corrisponde nel Regno Unito una precisa appartenenza di partito, scrivendo che \u00abi \"tories\" s'identificano con i nobili e con i bigotti [...] mentre i \"whigs\" sono fabbricanti, commercianti, protestanti dissidenti. [...] [L]a classe media inferiore costituisce i cosiddetti radicali e, infine, il cartismo trae la sua forza dai proletari\u00bb.\nAi \"Deutsch-franz\u00f6sische Jahrb\u00fccher\" (\"Annali franco-tedeschi\") diretti a Parigi da Marx e Ruge invia l'articolo \"Lineamenti di una critica dell'economia politica\", rilevando come le rivoluzioni del Settecento siano state unilaterali e parziali, passando da un estremo all'altro, opponendo \u00aball'astratto spiritualismo l'astratto materialismo, alla monarchia la repubblica, al diritto divino il contratto sociale [...] il materialismo non ha attaccato il disprezzo e la mortificazione cristiana dell'uomo, ma si \u00e8 limitato a opporre al dio cristiano la natura come assoluto; la politica non ha preso in esame i presupposti dello Stato in s\u00e9 e per s\u00e9; all'economia non \u00e8 venuto in mente di interrogarsi della legittimit\u00e0 della propriet\u00e0 privata\u00bb.\nSono analisi molto vicine a quelle che Marx va elaborando in questi anni: \u00abCome il capitale \u00e8 stato separato dal lavoro, cos\u00ec ora il lavoro si scinde nuovamente; il prodotto del lavoro gli si contrappone, separato, come salario [...] sopprimendo la propriet\u00e0 privata, cadr\u00e0 anche quest'innaturale separazione, il lavoro diventa salario a s\u00e9 stesso, mostrando il vero significato del lavoro alienato\u00bb.\nCon questo scritto formalizza il suo passaggio dall'idealismo al materialismo e al comunismo. La dialettica hegeliana, utilizzata dal suo fondatore per fare della natura e della storia umana del passato la creazione di uno \u00abspirito assoluto\u00bb, senza tuttavia utilizzarla a indagare delle societ\u00e0 presenti e future, serve a Engels per riconoscere la transitoriet\u00e0 delle formazioni sociali.\nA Manchester conosce Mary Burns, un'operaia irlandese con la quale convive. Frequenta i circoli cartisti e il direttore del giornale \"The Northern Star\", George Julian Harney. Collabora inoltre con il \"New Moral World\", quotidiano di Robert Owen, pubblicandovi articoli sui movimenti socialisti tedeschi, francesi e svizzeri, sui loro maggiori esponenti quali Henri de Saint-Simon, Charles Fourier, \u00c9tienne Cabet, Pierre Leroux, Pierre-Joseph Proudhon e Wilhelm Weitling e sulle teorie filosofiche tedesche.\nAlla fine dell'agosto 1844 Engels lascia Manchester per tornare in Germania. Passando per Parigi incontra per la seconda volta Marx, ma ora entrambi sono d'accordo su tutte le loro teorie e inizia un'amicizia che sarebbe continuata fino alla morte di Marx. Nei pochi giorni che si trattiene in casa di Marx d\u00e0 un piccolo contributo alla stesura che Marx va compiendo de \"La sacra famiglia, ovvero Critica della critica critica\", un attacco alla filosofia dell'ex amico Bruno Bauer, la quale \u00abspiritualistica, teologica, conosce solo - almeno nella sua immaginazione - i fatti politici, letterari e teologici della storia, quelli principali e di rilievo statale. Come separa il pensiero dai sensi, l'anima dal corpo, se stessa dal mondo, allo stesso modo vede il luogo di nascita della storia non nella produzione rozzamente materiale che avviene nella terra, ma in cielo, nel formarsi vaporoso delle nuvole\u00bb.\nUn'applicazione concreta e materialistica della dialettica pu\u00f2 mostrarsi nel fatto che \u00abla propriet\u00e0 privata come tale, come ricchezza, \u00e8 costretta a mantenere nell\"esistenza se stessa\" e con ci\u00f2 il suo opposto, il proletariato. Essa \u00e8 il lato \"positivo\" dell'opposizione; la propriet\u00e0 privata che ha in s\u00e9 il suo appagamento. Il proletariato, invece, come proletariato, \u00e8 costretto a togliere se stesso e con ci\u00f2 l'opposto che lo condiziona e lo fa proletariato, la propriet\u00e0 privata. Esso \u00e8 il lato \"negativo\" dell'opposizione, la sua irrequietezza in s\u00e9, la propriet\u00e0 privata dissolta e dissolventesi\u00bb.\n\"La situazione della classe operaia in Inghilterra\".\nNel maggio 1845 esce il suo scritto \"La situazione della classe operaia in Inghilterra\". Con l'invenzione della macchina a vapore e la progressiva introduzione delle macchine nelle lavorazioni industriali \u00abla vittoria del lavoro a macchina sul lavoro a mano nei principali rami dell'industria inglese era ormai decisa e tutta la storia di quest'ultima ci racconta come da allora i lavoratori furono cacciati da una posizione dopo l'altra a opera delle macchine. Le conseguenze furono, da una parte, la rapida caduta dei prezzi di tutti i manufatti, la fioritura del commercio e dell'industria, la conquista di quasi tutti i mercati esteri non protetti, la rapida crescita dei capitali e della ricchezza nazionale; dall'altra, un ancor pi\u00f9 rapido aumento dei proletariato, la distruzione di ogni propriet\u00e0 e di sicurezza di lavoro per la classe operaia\u00bb.\nIl proletariato riceve dalla borghesia i mezzi per vivere in cambio del lavoro prestato attraverso un contratto formalmente libero e spontaneo: \u00abBella libert\u00e0, nella quale all'operaio non resta che sottoscrivere le condizioni imposte dalla borghesia, a meno di non morire di fame e di freddo\u00bb. La borghesia dispone di un esercito di proletari disoccupati, pronti a fare concorrenza e a prendere il posto di coloro che non accettino le sue condizioni, oltre naturalmente a disporre della forza materiale dello Stato per schiacciare le rivolte operaie.\nSecondo Engels gli allora dirigenti socialisti \u00abnon riconoscono l'evoluzione storica, e perci\u00f2 vogliono trasporre subito la nazione in una situazione del comunismo, senza un progresso politico\u00bb. Engels considera necessaria una rivoluzione violenta: \u00abNella misura in cui il proletariato accoglier\u00e0 elementi socialisti e comunisti, le stragi, le vendette e il furore della rivoluzione diminuiranno. Per i suoi principi, il comunismo \u00e8 al di sopra del conflitto tra borghesia e proletariato, giustificandolo storicamente nel presente, non per il futuro; esso sopprime tale conflitto ma riconosce, finch\u00e9 permane il conflitto di classe, che l'ostilit\u00e0 del proletariato verso i suoi oppressori \u00e8 una necessit\u00e0 e rappresenta la leva pi\u00f9 importante del movimento operaio \"al suo inizio\"; ma va oltre tale ostilit\u00e0, perch\u00e9 il comunismo \u00e8 la causa di tutta l'umanit\u00e0, non solo della classe operaia\u00bb.\n\"L'Ideologia tedesca\".\nNell'aprile 1845 incontra a Bruxelles Marx, espulso dalla Francia. Molti anni dopo avrebbe scritto che \u00abquando ci trovammo a Bruxelles, nella primavera del 1845, Marx [...] aveva gi\u00e0 pienamente elaborata la sua concezione materialistica della storia e ci accingemmo a sviluppare nei particolari questa nuova concezione. Ma questa scoperta, che rivoluzionava la scienza storica e che, come si vede, \u00e8 essenzialmente opera di Marx, e della quale non posso attribuirmi che una parte minima, era di un'importanza immediata per il movimento operaio di quel tempo. [...] Questi movimenti apparivano ora come un movimento della moderna classe oppressa, il proletariato, come forme [...] della lotta di classe diverse da tutte le altre precedenti, perch\u00e9 oggi, la classe oppressa, il proletariato, non pu\u00f2 compiere la propria emancipazione senza emancipare, nello stesso tempo, tutta la societ\u00e0 dalla divisione in classi e dunque dalle lotte di classe. Ora il comunismo non era pi\u00f9 un'elaborazione fantasiosa di una perfetta societ\u00e0 ideale, ma una comprensione della natura, delle condizioni e della conseguente lotta del proletariato per il raggiungimento dei propri obbiettivi\u00bb.\nIn seguito a nuovi articoli polemici di Bauer e Stirner, apparsi nel settembre 1845, Marx e Engels scrivono insieme nel maggio 1846 \"L'Ideologia tedesca. Critica della pi\u00f9 recente filosofia tedesca nei suoi rappresentanti Feuerbach, B. Bauer e Stirner e del socialismo tedesco nei suoi vari profeti\". Per vari motivi il manoscritto venne \u00ababbandonato alla rodente critica dei topi\u00bb e fu pubblicato in Unione Sovietica soltanto nel 1932.\nPrendono per la prima volta le distanze da Ludwig Feuerbach, al quale rimproverano, malgrado i progressi da lui compiuti rispetto alla filosofia hegeliana, di aver concepito gli uomini come individui ancora astratti e indeterminati. Solo rappresentando individui reali e pratici, ossia realmente operanti in condizioni materiali determinate, si pu\u00f2 avere una obbiettiva conoscenza degli individui e della societ\u00e0 in cui essi vivono: \u00abLa produzione delle idee, delle rappresentazioni, della coscienza, \u00e8 in primo luogo direttamente intrecciata all'attivit\u00e0 materiale e alle relazioni materiali degli uomini, il linguaggio della vita reale. Le rappresentazioni e i pensieri, lo scambio spirituale degli uomini appaiono qui ancora come emanazione diretta del loro comportamento materiale. Ci\u00f2 vale allo stesso modo per la produzione spirituale, come si manifesta nel linguaggio della politica, delle leggi, della morale, della religione, della metafisica ecc., di un popolo. Sono gli uomini i produttori delle loro rappresentazioni, idee. [...] La coscienza non pu\u00f2 mai essere qualcosa di diverso dall'essere cosciente e l'essere degli uomini \u00e8 il processo reale della loro vita. [...] La morale, la religione, la metafisica e ogni altra forma ideologica, e le forme di coscienza corrispondenti [...] non hanno storia, non hanno sviluppo, ma sono gli uomini, sviluppando la loro produzione materiale e le loro relazioni materiali, a trasformare, insieme con la loro realt\u00e0, anche il loro pensiero e i prodotti del loro pensiero. Non \u00e8 la coscienza a determinare la vita, ma \u00e8 la vita a determinare la coscienza degli uomini\u00bb.\nAnche le lotte politiche che si sono svolte nella storia nell'ambito delle forme giuridiche e statuali hanno assunto forme ideologiche illusorie, come quelle fra monarchia e repubblica o fra aristocrazia e democrazia. nascondendo le reali lotte di classe. La classe vincitrice si \u00e8 impossessata dello Stato, pretendendo di mostrare a tutte le altre che i propri interessi erano gli interessi comuni di tutta la societ\u00e0. Infatti \u00able idee delle classi dominanti sono, in ogni epoca, le idee dominanti; la classe che \u00e8 la potenza \"materiale\" dominante della societ\u00e0 \u00e8 nello stesso tempo la sua potenza \"spirituale\" dominante. La classe che dispone dei mezzi della produzione materiale dispone, con ci\u00f2 stesso, dei mezzi della produzione intellettuale, cosicch\u00e9 a essa sono, nel complesso, assoggettate le idee di coloro ai quali mancano i mezzi della produzione intellettuale\u00bb.\nAnche nella classe dominante vi \u00e8 una divisione del lavoro, una parte di essa essendo costituita dagli elaboratori delle idee della classe, della quale esaltano i valori mentre criticano quelli delle classi subalterne. Anche se all'interno della classe dominante possono prodursi dei conflitti ideologici, questi dileguano nel momento in cui apparissero un pericolo per il dominio di classe e allora \u00absi dilegua anche la parvenza che le idee dominanti non siano le idee di quella stessa classe e abbiano un potere indipendente dal potere della classe\u00bb.\nQuando l'umanit\u00e0 diventa priva di propriet\u00e0 e in contraddizione con un mondo opposto detentore di tutta la propriet\u00e0, condizione che presuppone un grande sviluppo delle forze produttive della societ\u00e0, allora per Marx e Engels pu\u00f2 instaurarsi il comunismo, altrimenti il comunismo in condizioni sociali retrive abolendo le differenze di classe sarebbe solo la generalizzazione di una miseria collettiva, il quale non \u00e8 pertanto un ideale a cui la realt\u00e0 deve conformarsi, ma \u00e8 il movimento reale che abolisce lo stato delle cose presenti e che \u00e8 l'espressione di un'esistenza storica universale.\n\"Il Manifesto del Partito Comunista\".\nGi\u00e0 nel 1843 Engels aveva conosciuto a Londra i dirigenti della Lega dei Giusti, Karl Schapper, Heinrich Bauer e Joseph Moll, che ricontatta nel 1845 insieme con Marx.\nNel giugno 1847 si svolge a Londra il congresso della Lega dei Giusti in cui si decide di assumere il nome di Lega dei Comunisti, adottando al posto del precedente slogan \u00abTutti gli uomini sono fratelli\u00bb quello classista di \u00abProletari di tutti i paesi, unitevi!\u00bb. Nel secondo congresso londinese del 29 novembre 1847, presenti Engels e Marx, il primo articolo dello statuto stabilisce che lo scopo della Lega dei Comunisti \u00e8 \u00abl'abbattimento della borghesia, il dominio del proletariato, la liquidazione della vecchia societ\u00e0 borghese, basata sugli antagonismi di classe e la fondazione di una nuova societ\u00e0 senza classi e senza propriet\u00e0 privata\u00bb. Il Congresso incaric\u00f2 Marx e Engels di redigere un manifesto del nuovo partito.\nGi\u00e0 Engels aveva predisposto nel novembre uno scritto in forma catechistica intitolato \"I principi del comunismo\", tuttavia senza esserne soddisfatto, come scriveva a Marx: \u00abCredo che faremmo una cosa migliore abbandonando la forma del catechismo e intitolando la cosa \"Manifesto\" comunista\u00bb. Nel febbraio 1848 appare a Londra su mandato del secondo congresso della Lega dei Comunisti, redatto da Marx e Engels, il \"Manifesto del Partito Comunista\". Engels avrebbe poi scritto come il \"Manifesto\" divenne l'opera pi\u00f9 diffusa e pi\u00f9 internazionale di tutta la letteratura socialista nonch\u00e9 il programma di milioni di operai di tutti i Paesi dalla Siberia alla California.\nInizia con le note parole: \u00abUno spettro s'aggira per l'Europa - lo spettro del comunismo. Tutte le potenze della vecchia Europa si sono alleate in una santa battuta di caccia contro questo spettro: papa e zar, Metternich e Guizot, radicali francesi e poliziotti tedeschi. Quale partito d'opposizione non \u00e8 stato tacciato di comunismo dai suoi avversari di governo; qual partito d'opposizione non ha rilanciato l'infamante accusa di comunismo tanto sugli uomini pi\u00f9 progrediti dell'opposizione stessa, quanto sui propri avversari reazionari? Da questo fatto scaturiscono due specie di conclusioni. Il comunismo \u00e8 di gi\u00e0 riconosciuto come potenza da tutte le potenze europee. \u00c8 ormai tempo che i comunisti espongano apertamente in faccia a tutto il mondo il loro modo di vedere, i loro fini, le loro tendenze, e che contrappongano alla favola dello spettro del comunismo un manifesto del partito stesso\u00bb.\nDelinea la configurazione delle societ\u00e0 storicamente determinate: \u00abLa storia di ogni societ\u00e0 esistita fino a questo momento, \u00e8 storia di lotte di classi. Liberi e schiavi, patrizi e plebei, baroni e servi della gleba, membri delle corporazioni e garzoni, in breve, oppressori e oppressi, furono continuamente in reciproco contrasto, e condussero una lotta ininterrotta, ora latente ora aperta; lotta che ogni volta \u00e8 finita o con una trasformazione rivoluzionaria di tutta la societ\u00e0 o con la comune rovina delle classi in lotta. Nelle epoche passate della storia troviamo quasi dappertutto una completa articolazione della societ\u00e0 in differenti ordini, una molteplice graduazione delle posizioni sociali. In Roma antica abbiamo patrizi, cavalieri, plebei, schiavi; nel medioevo signori feudali, vassalli, membri delle corporazioni, garzoni, servi della gleba, e, per di pi\u00f9, anche particolari graduazioni in quasi ognuna di queste classi. La societ\u00e0 civile moderna, sorta dal tramonto della societ\u00e0 feudale, non ha eliminato gli antagonismi fra le classi. Essa ha soltanto sostituito alle antiche, nuove classi, nuove condizioni di oppressione, nuove forme di lotta. La nostra epoca, l'epoca della borghesia, si distingue per\u00f2 dalle altre per aver semplificato gli antagonismi di classe. L'intera societ\u00e0 si va scindendo sempre pi\u00f9 in due grandi campi nemici, in due grandi classi direttamente contrapposte l'una all'altra: borghesia e proletariato\u00bb.\nMostra il rivoluzionamento operato dalla borghesia rispetto a ogni societ\u00e0 fin allora esistita: \u00abCon lo sfruttamento del mercato mondiale la borghesia ha dato un'impronta cosmopolitica alla produzione e al consumo di tutti i paesi. Ha tolto di sotto i piedi dell'industria il suo terreno nazionale, con gran rammarico dei reazionari. Le antichissime industrie nazionali sono state distrutte, e ancora adesso vengono distrutte ogni giorno. Vengono soppiantate da industrie nuove, la cui introduzione diventa questione di vita o di morte per tutte le nazioni civili, da industrie che non lavorano pi\u00f9 soltanto le materie prime del luogo, ma delle zone pi\u00f9 remote, e i cui prodotti non vengono consumati solo dal paese stesso, ma anche in tutte le parti del mondo. Ai vecchi bisogni, soddisfatti con i prodotti del paese, subentrano bisogni nuovi, che per essere soddisfatti esigono i prodotti dei paesi e dei climi pi\u00f9 lontani. All'antica autosufficienza e all'antico isolamento locali e nazionali subentra uno scambio universale, una interdipendenza universale fra le nazioni. E come per la produzione materiale, cos\u00ec per quella intellettuale. I prodotti intellettuali delle singole nazioni divengono bene comune. L'unilateralit\u00e0 e la ristrettezza nazionali divengono sempre pi\u00f9 impossibili, e dalle molte letterature nazionali e locali si forma una letteratura mondiale\u00bb.\nIndividua come prerogativa del moderno capitalismo lo sfruttamento della classe subordinata: \u00abLa condizione pi\u00f9 importante per l'esistenza e per il dominio della classe borghese \u00e8 l'accumularsi della ricchezza nelle mani di privati, la formazione e la moltiplicazione del capitale; condizione del capitale \u00e8 il lavoro salariato. Il lavoro salariato poggia esclusivamente sulla concorrenza degli operai tra di loro. Il progresso dell'industria, del quale la borghesia \u00e8 veicolo involontario e passivo, fa subentrare all'isolamento degli operai risultante dalla concorrenza, la loro unione rivoluzionaria, risultante dall'associazione. Con lo sviluppo della grande industria, dunque, vien tolto di sotto i piedi della borghesia il terreno stesso sul quale essa produce e si appropria i prodotti. Essa produce anzitutto i suoi seppellitori. Il suo tramonto e la vittoria del proletariato sono del pari inevitabili\u00bb\nEngels afferma che il prezzo medio del lavoro salariato \u00ab\u00e8 il minimo del salario del lavoro, cio\u00e8 \u00e8 la somma dei mezzi di sussistenza che sono necessari per mantenere in vita l'operaio in quanto operaio. Dunque, quello che l'operaio salariato s'appropria mediante la sua attivit\u00e0 \u00e8 sufficiente soltanto per riprodurre la sua nuda esistenza. Noi non vogliamo affatto abolire questa appropriazione personale dei prodotti del lavoro per la riproduzione della esistenza immediata, appropriazione che non lascia alcun residuo di profitto netto tale da poter conferire potere sul lavoro altrui. Vogliamo eliminare soltanto il carattere miserabile di questa appropriazione, nella quale l'operaio vive solo allo scopo di accrescere il capitale, e vive solo quel tanto che esige l'interesse della classe dominante. Nella societ\u00e0 borghese il lavoro vivo \u00e8 soltanto un mezzo per moltiplicare il lavoro accumulato. Nella societ\u00e0 comunista il lavoro accumulato \u00e8 soltanto un mezzo per ampliare, per arricchire, per far progredire il ritmo d'esistenza degli operai. Dunque nella societ\u00e0 borghese il passato domina sul presente, nella societ\u00e0 comunista il presente domina sul passato. Nella societ\u00e0 borghese il capitale \u00e8 indipendente e personale, mentre l'individuo operante \u00e8 dipendente e impersonale. E la borghesia chiama abolizione della personalit\u00e0 e della libert\u00e0 l'abolizione di questo rapporto! E a ragione: infatti, si tratta dell'abolizione della personalit\u00e0, della indipendenza e della libert\u00e0 del borghese\u00bb.\nDescrive poi l'abbattimento del capitalismo: \u00abQuando le differenze di classe saranno scomparse nel corso dell'evoluzione, e tutta la produzione sar\u00e0 concentrata in mano agli individui associati, il pubblico potere perder\u00e0 il suo carattere politico. In senso proprio, il potere politico \u00e8 il potere di una classe organizzato per opprimerne un'altra. Il proletariato, unendosi di necessit\u00e0 in classe nella lotta contro la borghesia, facendosi classe dominante attraverso una rivoluzione, ed abolendo con la forza, come classe dominante, gli antichi rapporti di produzione, abolisce insieme a quei rapporti di produzione le condizioni di esistenza dell'antagonismo di classe, cio\u00e8 abolisce le condizioni d'esistenza delle classi in genere, e cos\u00ec anche il suo proprio dominio in quanto classe. Alla vecchia societ\u00e0 borghese con le sue classi e i suoi antagonismi fra le classi subentra una associazione in cui il libero sviluppo di ciascuno \u00e8 condizione del libero sviluppo di tutti\u00bb.\nIl manoscritto chiude cos\u00ec: \u00abI comunisti sdegnano di nascondere le loro opinioni e le loro intenzioni. Dichiarano apertamente che i loro fini possono esser raggiunti soltanto col rovesciamento violento di tutto l'ordinamento sociale finora esistente. Le classi dominanti tremino al pensiero d'una rivoluzione comunista. I proletari non hanno da perdervi che le loro catene. Hanno un mondo da guadagnare. Proletari di tutti i paesi, unitevi!\u00bb.\nRivoluzioni del 1848.\nIl 23 febbraio 1848 gli operai parigini insorgono e dopo la fuga di Luigi Filippo il governo provvisorio francese proclama la repubblica. La rivoluzione si estende in Europa in Italia, in Ungheria, il 13 marzo a Vienna e il 18 marzo a Berlino. Le richieste dei rivoluzionari sono eminentemente democratiche in quanto chiedono la fine dei regimi assolutistici, la concessione della Costituzione e inoltre in Ungheria e in Italia la fine della dominazione straniera e la formazione di Stati liberali nazionali.\nIn un primo tempo espulso da Parigi, Engels \u00e8 a Bruxelles, da dove Marx, a sua volta espulso il 4 marzo, \u00e8 accolto a Parigi, dove Engels pu\u00f2 raggiungerlo alla fine del mese. Insieme redigono le \"Rivendicazioni del Partito comunista tedesco\" con le quali richiedono la formazione di una repubblica tedesca, una moneta unica, la fine dei privilegi feudali, la riforma agraria, la nazionalizzazione delle banche, dei trasporti e delle miniere, un'imposta progressiva e la separazione fra Stato e Chiesa. Riconoscendo il carattere democratico-borghese della rivoluzione in atto, cercano di trarne da essa le conseguenze pi\u00f9 avanzate.\nIn aprile sono in Germania a Colonia, dove fondano la \"Neue Rheinische Zeitung\" (\"Nuova Gazzetta Renana\"), il cui primo numero esce il 1\u00ba giugno 1848. Nell'unico giornale che appoggi senza condizioni le rivendicazioni democratiche Engels vi denuncia la timidezza della borghesia tedesca, pronta a tradire la rivoluzione per timore delle richieste operaie e il pericolo che la reazione zarista schiacci con l'esercito la rivoluzione polacca, ceca e ungherese.\nL'insurrezione parigina del giugno 1848 \u00e8 soffocata dall'esercito del generale Cavaignac e la \"Nuova Gazzetta Renana\" denuncia un prossimo tentativo controrivoluzionario anche in Germania. Il 13 settembre Engels organizza a Colonia un Comitato di salute pubblica.\nFrancoforte insorge il 17 settembre e il quotidiano appoggia gli insorti, ma il governo prussiano prepara la repressione. Il 26 settembre proclama lo stato d'assedio a Colonia, proibisce la stampa e arresta i dirigenti socialisti. Engels fugge a Bruxelles da dove \u00e8 subito espulso e allora ripara a Parigi e di qui in Svizzera. Nel dicembre a Berna partecipa al congresso operaio svizzero.\nNel gennaio 1849 torna a Colonia, dove la \"Nuova Gazzetta Renana\" ha ripreso le pubblicazioni invitando a non pagare le imposte e ad armare la popolazione. L'Assemblea Nazionale di Berlino, formalmente democratica, era irresoluta e il 5 dicembre 1848 era stata sciolta dal governo prussiano. Processati il 5 febbraio 1849 per attivit\u00e0 sovversiva, i due vengono tuttavia assolti.\nIntanto il Parlamento di Francoforte redige una Costituzione valida per tutta la Germania che viene respinta dai governi di tutti gli Stati tedeschi. All'insurrezione della Renania va a Elberfeld per organizzarvi la lotta armata, che viene repressa dall'esercito prussiano. Il 19 maggio esce l'ultimo numero della \"Nuova Gazzetta Renana\" e insieme a Marx passa da Colonia prima a Mannheim, nel Baden, poi nel Palatinato, cercando di organizzare forme di resistenza armata, ma senza successo. Mentre Marx torna a Parigi Engels partecipa in giugno agli ultimi disperati combattimenti con le forze armate rivoluzionarie comandate da August Willich, membro della Lega dei Comunisti. Il 12 luglio 1849 con Willich e gli ultimi combattenti ripara in Svizzera in quanto la rivoluzione tedesca ed europea era stata sconfitta.\nAssociazione Internazionale dei Lavoratori.\nDalla Svizzera passa in Italia e si imbarca a Genova il 6 ottobre 1849 per Londra. Nel marzo 1850 Engels e Marx scrivono a Londra l\"Indirizzo del Comitato centrale della Lega dei comunisti\" in cui anche sulla base delle esperienze appena trascorse sostengono la necessit\u00e0 che i comunisti stringano alleanze con le forze progressiste democratiche per ottenere insieme con esse le maggiori conquiste democratiche possibili, ma nello stesso tempo rendendo \u00abpermanente la rivoluzione finch\u00e9 tutte le classi possidenti non siano cacciate dal potere, finch\u00e9 il proletariato non abbia conquistato il potere dello Stato. Non si tratta di una trasformazione della propriet\u00e0 privata, ma della sua distruzione, dell'abolizione delle classi, della fondazione di una nuova societ\u00e0\u00bb. Appare qui per la prima volta la nozione di rivoluzione permanente, intesa come necessit\u00e0 di appoggiare e condurre a termine una rivoluzione democratica fino a trasformarla in rivoluzione socialista.\nRicostituita la \"Neue Rheinische Zeitung. Politisch-\u00f6konomische Revue\", stampata ad Amburgo e diretta da Marx, della quale escono sei numeri e dove Engels pubblica \"La guerra dei contadini in Germania\", vi vengono analizzate le prospettive politiche immediate in Europa che non vengono giudicate favorevoli a iniziative rivoluzionarie. Di fronte all'atteggiamento intransigente dei comunisti Willich, Shapper, Fr\u00e4nkel e Lehmann, favorevoli a iniziative rivoluzionarie a ogni costo, si giunge all'espulsione del gruppo di Willich nel novembre 1850 e infine allo scioglimento della stessa Lega dei Comunisti nel 1852.\nDal novembre 1850 Engels vive nuovamente a Manchester lavorando nell'azienda paterna, aiutando economicamente Marx che si dedica pressoch\u00e9 esclusivamente agli studi economici preparando la sua futura opera maggiore, \"Il Capitale\". Il 6 gennaio 1863 muore la sua compagna Mary Burns. Nel 1864 dopo la morte del padre diviene socio dell'azienda. Studia scienze fisiche e naturali restandovi entusiasta dell'opera di Charles Darwin, l\"Origine delle specie\", oltre che le lingue straniere, arrivando a conoscerne quasi una decina, seguendo allo stesso tempo le vicende politiche contemporanee.\nIl 28 settembre 1864 viene fondata a Londra la prima Associazione internazionale dei lavoratori, comunemente denominata l'Internazionale. Rimasto a Manchester, Engels non pot\u00e9 partecipare ai lavori precedenti e immediatamente seguenti la fondazione. Intervenne con scritti a partire dal primo congresso dell'Internazionale tenuto a Ginevra dal 6 al 13 settembre 1866 contro i proudhoniani e poi contro i lassalliani della rivista tedesca \"Il socialdemocratico\" che legati alla politica di Otto von Bismarck non avevano aderito all'Internazionale, ma mantenevano una forte influenza fra i socialisti tedeschi. Tuttavia nel 1869 August Bebel e Wilhelm Liebknecht fondano a Eisenach il Partito Socialdemocratico Operaio, aderendo subito all'Internazionale.\nAiuta Marx che \u00e8 in continue difficolt\u00e0 economiche. Il 27 marzo 1867 Marx lo informa di aver concluso il primo libro de \"Il Capitale\" e il 16 agosto di averne corretto le bozze e di aver mandato all'editore di Amburgo la prefazione. Il libro viene accolto dal silenzio della stampa, tanto che Engels non esita a pubblicare sotto falso nome nei quotidiani antisocialisti apparenti critiche all'opera di Marx pur di informare il pubblico.\nLascia nel 1869 l'amministrazione dell'azienda e insieme con la nuova compagna Lizzie Burns, sorella di Mary, oltre che una delle figlie di Marx, Eleanor, viaggia in Irlanda in cui \u00e8 viva la lotta per l'indipendenza dall'Inghilterra condotta dai Feniani, ai quali Engels e l'Internazionale guardano con simpatia pur criticandone la condotta politica basata sulla cospirazione.\nComune di Parigi.\nIl 19 luglio 1870 inizia la guerra franco-prussiana. L'Internazionale denuncia tanto il carattere imperialistico della guerra condotta dalla Francia di Napoleone III interessato al mantenimento della divisione nazionale dei tedeschi quanto le analoghe mire della Prussia di Bismarck: Marx scrive il 15 agosto a Engels che nella valutazione della guerra in corso occorre separare gli interessi nazionali dei tedeschi dalle mire annessionistiche dell'Alsazia e della Lorena. Si prevede la sconfitta francese e la caduta dell'impero, con la conseguente proclamazione della Repubblica che il movimento operaio europeo dovr\u00e0 appoggiare.\nNel settembre 1870 Engels si trasferisce da Manchester a Londra a poche centinaia di metri dalla casa di Marx ed entra a far parte del Consiglio generale dell'Internazionale, diventando il primo segretario per il Belgio, poi segretario corrispondente per la Spagna, dall'agosto 1871 segretario per l'Italia e poi per il Portogallo. Scrive gli \"Appunti della guerra\", attaccando la politica di Bismarck e appoggiando la resistenza contro l'esercito tedesco che assedia la capitale condotta dalla Guardia nazionale repubblicana.\nIl 18 marzo 1871 Parigi insorge contro il governo Thiers, che aveva tentato invano di disarmare l'esercito popolare e si era rifugiato a Versailles. \u00c8 la proclamazione della Comune, il primo governo proletario della storia. Malgrado gli errori dei comunardi e la loro sconfitta, l'esperienza della Comune fu ricca di insegnamenti. Infatti ne \"Il partito e l'Internazionale\" Marx e Engels scrivono che la Comune fu \u00abuna rivoluzione contro lo \"Stato\" stesso, contro questo sovrannaturale aborto della societ\u00e0; fu un ravvivarsi attraverso il popolo della vita sociale del popolo. Non fu una rivoluzione per trasferire il potere statale da una frazione all'altra delle classi dominanti, ma una rivoluzione per spezzare questa spaventosa macchina del dominio di classe\u00bb.\nL'autogoverno dei produttori \u00e8 l'obbiettivo che la Comune si era posto in quanto essa doveva essere non un organismo parlamentare, ma di lavoro tanto esecutivo che legislativo. Tuttavia \u00abla classe operaia non si poteva attendere miracoli dalla Comune. Non ha utopie da introdurre \"par d\u00e9cret du peuple\", non ha da realizzare ideali, ma da liberare gli elementi della nuova societ\u00e0 dei quali \u00e8 gravida la vecchia e cadente societ\u00e0 borghese\u00bb.\nScritti filosofici.\nIntorno al 1875 cominci\u00f2 a riscuotere in Germania un notevole successo l'insegnamento di Karl Eugen D\u00fchring, professore dell'Universit\u00e0 di Berlino, che esponeva teorie socialistiche, filosofiche ed economiche apprezzate anche da molti socialdemocratici. Fu Liebknecht a invitare Engels a confutarle. Gli articoli di Engels, usciti nel 1877 dapprima nel periodico socialdemocratico \"Vorw\u00e4rts!\" (\"Avanti!\"), poi nel suo supplemento scientifico, col titolo \"Il rovesciamento della scienza del signor Eugen D\u00fchring\", vennero raccolti nel 1878 in un volume pi\u00f9 noto col titolo di \"Anti-D\u00fchring\".\nPer Engels \u00abse noi parliamo dell'essere, e semplicemente dell'essere, l'unit\u00e0 [della realt\u00e0] pu\u00f2 consistere solo nel fatto che tutti gli oggetti di cui si tratta sono, esistono. Essi sono raccolti nell'unit\u00e0 di quest'essere e in nessun'altra\u00bb; una volta presupposta l'esistenza della realt\u00e0 delle cose, ne osserviamo le differenze e dunque l'unit\u00e0 del mondo - ossia ci\u00f2 che tutte le cose hanno in comune - non consiste nel suo esistere ma nella sua materialit\u00e0, dimostrata \u00abda uno sviluppo lungo e laborioso della filosofia e delle scienze naturali\u00bb. Forme dell'essere della materia sono lo spazio e il tempo e \u00abun essere fuori del tempo \u00e8 un assurdo altrettanto grande quanto un essere fuori dello spazio\u00bb.\nIl modo di esistere della materia \u00e8 il movimento. Non pu\u00f2 esistere materia senza movimento, moto nello spazio o moto molecolare o vita organica. Ogni stato di quiete o di equilibrio \u00e8 solo relativo in quanto \u00abmateria senza movimento \u00e8 altrettanto impensabile quanto movimento senza materia. Il movimento \u00e8 perci\u00f2 altrettanto increabile e indistruttibile quanto la materia stessa\u00bb.\nI principi della coscienza e del pensiero non sono il punto di partenza dell'indagine conoscitiva della realt\u00e0, ma ne sono il risultato in quanto \u00abnon gi\u00e0 la natura e il regno dell'uomo si conformano ai principi, ma i principi, in quanto sono giusti, si accordano con la natura e la storia\u00bb. Pensiero e coscienza \u00absono prodotti del cervello umano e l'uomo stesso \u00e8 un prodotto della natura che si \u00e8 sviluppato col e nel suo ambiente\u00bb e i prodotti del cervello umano sono anch'essi prodotti naturali.\nDa queste analisi fu poi tratta dai teorici della Seconda Internazionale, ma anche da Vladimir Lenin e dagli altri teorici sovietici la teoria della conoscenza come rispecchiamento della realt\u00e0 oggettiva sulla coscienza soggettiva, che non \u00e8 diversa dalla gnoseologia materialistica settecentesca e resta in ombra nell\"AntiD\u00fchring\" il concetto di prassi dell'attivit\u00e0 umana che modifica la natura evidenziato negli scritti del giovane Marx, concetto che tuttavia viene tenuto presente nella posteriore \"Dialettica della natura\", dove Engels scrive che \u00abdall'attivit\u00e0 dell'uomo trae il suo fondamento l'idea della causalit\u00e0, l'idea che un movimento \u00e8 la causa di un altro. Invero, il regolare succedersi di certi fenomeni naturali pu\u00f2 s\u00ec, di per s\u00e9 solo, generare l'idea di causalit\u00e0, ma l'attivit\u00e0 dell'uomo costruisce la prova della causalit\u00e0\u00bb. Nella \"Dialettica della natura\" scrive ancora che \u00abtanto la scienza che la filosofia hanno finora trascurato completamente l'influsso dell'attivit\u00e0 umana sul suo pensiero: esse conoscono soltanto la natura da una parte e il pensiero dall'altra. Ma il fondamento pi\u00f9 essenziale e immediato del pensiero umano \u00e8 proprio la modificazione della natura a opera dell'uomo, non gi\u00e0 la natura in quanto tale e l'intelligenza dell'uomo crebbe nella misura in cui l'uomo apprese a modificare la natura\u00bb.\nAnche nella successiva \"L'evoluzione del socialismo dall'utopia alla scienza\" scrive ancora che usando gli oggetti noi \u00absottoponiamo a una prova infallibile l'esattezza o meno delle percezioni dei nostri sensi. Se queste percezioni erano false, anche il nostro giudizio circa l'uso dell'oggetto deve fallire. Ma se riusciamo a raggiungere il nostro scopo, se troviamo che l'oggetto corrisponde all'idea che ne abbiamo, che esso serva allo scopo a cui l'abbiamo destinato, questa \u00e8 la prova positiva che entro questi limiti le nostre percezioni dell'oggetto e delle sue qualit\u00e0 concordano con la realt\u00e0 esistente fuori di noi\u00bb.\nDialettica.\nSe il pensiero e la conoscenza sono un prodotto storico e la dialettica \u00e8 \u00abla forma di pensiero pi\u00f9 importante, perch\u00e9 essa sola offre le analogie e i metodi per comprendere i processi di sviluppo della natura\u00bb, per Engels la dialettica \u00e8 anche il modo in cui l'essere, tutto ci\u00f2 che esiste, si muove, ossia si trasforma e si sviluppa. Se infatti il nostro pensiero ha una struttura dialettica, tale struttura deve appartenere anche alla natura, altrimenti vi sarebbe dualismo fra pensiero e realt\u00e0 e la prassi umana sarebbe inefficace e impossibile.\nPer Engels vi sono tre leggi della dialettica ricavabili dalla storia della natura che comprende quella della societ\u00e0 umana e che sono dunque anche leggi del pensiero:\nSviluppate in maniera astratta e mistica da Hegel senza essere state ricavate dalla natura e dalla storia, ma dal pensiero, ne consegu\u00ec la concezione idealistica per la quale l'universo risultava \u00abil prodotto di un certo grado di sviluppo del pensiero umano. Se capovolgiamo la cosa, tutto diviene semplice; le leggi della dialettica, che nella filosofia idealistica appaiono estremamente misteriose, divengono subito semplici e chiare come il sole\u00bb.\nSeguendo Hegel, per Engels la libert\u00e0 \u00e8 \u00abcoscienza della necessit\u00e0\u00bb, cio\u00e8 il riconoscimento della necessit\u00e0. Infatti \u00abla libert\u00e0 non consiste nel sognare l'indipendenza dalle leggi della natura, ma nella conoscenza di queste leggi e nella possibilit\u00e0, legata a questa conoscenza, di farle agire secondo un piano per un fine determinato. La libert\u00e0 consiste dunque nel dominio di noi stessi e della natura esterna fondato sulla conoscenza delle necessit\u00e0 naturali: essa \u00e8 perci\u00f2 necessariamente un prodotto dello sviluppo storico. I primi uomini che si separarono dal regno degli animali erano tanto privi di libert\u00e0 in tutto quello che \u00e8 essenziale, quanto gli stessi animali, ma ogni progresso nella civilt\u00e0 era un passo verso la libert\u00e0\u00bb.\nIl principio di contraddizione, fondamento della dialettica, \u00e8 presente in tutti i fenomeni naturali, \u00abcontraddizione che continuamente si pone e continuamente si risolve; e non appena la contraddizione cessa, cessa anche la vita e sopraggiunge la morte\u00bb. Analogamente nei fenomeni della natura si dimostra che cambiamenti quantitativi cambiano la qualit\u00e0 delle cose e viceversa.\nLa negazione della negazione, ossia la superiore sintesi della contraddizione dialettica, viene affermata da Engels citando Marx, laddove ne \"Il Capitale\" scrive: \u00abIl modo di appropriazione capitalistico che nasce dal modo di produzione capitalistico, e quindi la propriet\u00e0 privata capitalistica, sono la prima negazione della propriet\u00e0 privata individuale, fondata sul lavoro personale. Ma la produzione capitalistica genera essa stessa, con l'ineluttabilit\u00e0 di un processo naturale, la propria negazione. \u00c8 \"la negazione della negazione\". E questa non ristabilisce la propriet\u00e0 privata, ma invece la propriet\u00e0 individuale fondata sulla conquista dell'era capitalistica, sulla cooperazione e sul possesso collettivo della terra e dei mezzi di produzione prodotti dal lavoro stesso\u00bb.\nCita anche Jean-Jacques Rousseau del \"Discorso sull'origine e i fondamenti dell'ineguaglianza tra gli uomini\" che vedeva nello stato di natura umana uno stato di eguaglianza negato con il progredire sociale che introdusse la diseguaglianza fra gli uomini fino a che la diseguaglianza, giunta al culmine sotto la tirannia, rende tutti gli uomini uguali perch\u00e9 tutti non sono niente: \u00abE cos\u00ec la diseguaglianza si muta a sua volta in eguaglianza, non per\u00f2 nell'antica eguaglianza naturale degli uomini primitivi privi di linguaggio, ma in quella pi\u00f9 elevata del contratto sociale. Gli oppressori vengono oppressi. \u00c8 negazione della negazione\u00bb.\nIdeologia, religione e morale.\nCome per Marx, anche per Engels l'ideologia \u00e8 una falsa coscienza. Come scrive nel 1893 a Franz Mehring, le vere forze che muovono l'ideologo gli sono sconosciute, ma si immagina illusorie forze derivanti dal puro pensiero, che pu\u00f2 essere tanto il suo stesso che quello di suoi predecessori. L'ideologo \u00ablavora con puro materiale intellettivo che, senza accorgersene, egli crede prodotto dal pensiero, non preoccupandosi di andare in cerca di un'origine pi\u00f9 remota, indipendente dal pensiero; e tutto ci\u00f2 gli riesce di per s\u00e9 evidente, perch\u00e9 ogni azione in quanto mediata dal pensiero, gli appare anche fondata nel pensiero\u00bb.\nTutta una serie di dottrine, politiche, giuridiche, filosofiche e teologiche si sono stratificate da generazioni lontane fino ad acquisire l'apparenza di fatti reali e non, come sono in realt\u00e0, risultato di un semplice processo intellettivo.\nNe \u00e8 derivata cos\u00ec \u00abquest'apparenza di una storia indipendente delle costituzioni statali, dei sistemi giuridici, delle concezioni ideologiche in ogni particolare campo, che acceca i pi\u00f9. Quando Lutero e Calvino \"superano\" la religione ufficiale cattolica, quando Hegel supera i Fichte e i Kant, e Rousseau con il suo repubblicano \"Contrat social\" supera il costituzionale Montesquieu, questo \u00e8 un evento che resta nell'ambito della teologia, della filosofia, della scienza politica; che rappresenta una tappa nella storia di questi campi del pensiero, e da questi campi non c'\u00e8 verso di farlo uscire. E da quando \u00e8 sopravvenuta l'illusione borghese dell'eternit\u00e0 e definitivit\u00e0 della produzione capitalistica, perfino il superamento dei mercantilisti ad opera dei fisiocratici e di Adam Smith passa per una semplice vittoria del pensiero e non per il riflesso nel pensiero di fatti economici mutati\u00bb.\nAveva gi\u00e0 sottolineato questi concetti in una lettera a Conrad Schmidt nel 1890, scrivendo come il rispecchiamento dei rapporti economici come principi giuridici venga capovolto nel giurista che si immagina di operare con principi aprioristici, prodotti di un pensiero giuridico indipendente mentre questi sono in realt\u00e0 dei riflessi economici, aggiungendo tuttavia \u00abche poi questo rovesciamento, il quale fin quando resta ignoto costituisce quel che chiamiamo visione ideologica, si ripercuota a sua volta sulla base economica e possa entro certi limiti modificarla mi pare evidente\u00bb.\nSugli ambiti ideologici \u00abmaggiormente campati in aria, religione, filosofia, ecc., questi hanno a che fare con un patrimonio che risale alla preistoria e che il periodo storico ha trovato e si \u00e8 accollato - quella che oggi chiameremmo stupidit\u00e0. Il fattore economico \u00e8 alla base di queste varie idee sbagliate sulla natura, sulla stessa condizione umana, su spiriti, forze magiche, ecc., per lo pi\u00f9 solo in modo negativo; il basso sviluppo economico del periodo preistorico ha come complemento, ma talvolta come condizione e persino come causa, le idee sbagliate sulla natura. E anche se l'esigenza economica era ed \u00e8 sempre pi\u00f9 divenuta il principale impulso per la progressiva conoscenza della natura, sarebbe da pedanti voler cercare cause economiche per tutte queste stupidit\u00e0 primitive\u00bb.\nAnche gli elaboratori di questo tipo di ideologie, che mediante il progresso della conoscenza scientifica vengono trasformate in \u00abstupidit\u00e0 nuove, ma sempre meno assurde\u00bb, appartengono a sfere della divisione del lavoro e costituendo essi un gruppo autonomo \u00able loro produzioni, compresi i loro errori, hanno un influsso che si ripercuote sull'intero sviluppo sociale, persino su quello economico. Con tutto ci\u00f2 sono per\u00f2 a loro volta sotto l'influsso dominante dello sviluppo economico\u00bb.\nI filosofi mostrano egualmente la dipendenza ideologica dallo sviluppo storico in atto quando essi si trovano a trattare la loro personale ideologia. Thomas Hobbes fu il primo materialista moderno, ma fu anche un assolutista perch\u00e9 la monarchia assoluta dominava allora in Inghilterra e in tutta Europa. In religione come in politica John Locke fu invece \u00abfiglio del compromesso di classe del 1688\u00bb mentre i deisti inglesi e i materialisti francesi furono gli autentici filosofi della borghesia.\nNella filosofia tedesca da Immanuel Kant a Georg Wilhelm Friedrich Hegel \u00abpenetra il piccolo borghese tedesco - ora in positivo, ora in negativo\u00bb e in generale ogni filosofia presuppone un materiale concettuale tramandato dal quale prende le mosse. In filosofia gli influssi economici non creano nulla di nuovo, ma determinano la modificazione del materiale concettuale preesistente, spesso in modo indiretto, \u00abessendo i riflessi politici, giuridici, morali quelli che esercitano sulla filosofia la maggiore influenza diretta\u00bb.\nAnche la morale \u00e8 il risultato in ultima istanza delle condizioni economiche della societ\u00e0, che essendo di classe l'ha resa una morale di classe per giustificare gli interessi della classe dominante e quando una classe subalterna \u00e8 divenuta sufficientemente forte ha rappresentato tanto la legittimit\u00e0 della rivolta di questa classe emergente quanto i suoi propri interessi. Scrive nell\"Anti-D\u00fchring\" che nella societ\u00e0 odierna vi \u00e8 una morale per ogni classe (aristocratica, borghese e proletaria), cosa che dimostra come gli uomini derivino, consapevolmente o meno, le concezioni morali dalle loro condizioni di classe e pertanto \u00abuna morale che superi gli antagonismi di classe e le loro sopravvivenze nel pensiero, una morale veramente umana, \u00e8 possibile solo a un livello sociale in cui gli antagonismi delle classi siano non solo superati ma anche dimenticati dalla prassi concreta della vita\u00bb.\nStruttura economica e sovrastruttura.\nIn diverse lettere Engels sottolinea come la concezione materialistica della storia non sia un comodo schema con il quale interpretare i fatti e i processi storici, non \u00e8 una leva con la quale si possano fare delle costruzioni alla maniera dello hegelismo, ma \u00e8 una direttiva per lo studio della storia. Il 21 settembre 1890 scriveva a Joseph Bloch che \u00absecondo la concezione materialistica della storia la produzione e riproduzione della vita reale \u00e8 nella storia il momento \"in ultima istanza\" determinante. Di pi\u00f9 n\u00e9 io n\u00e9 Marx abbiamo mai affermato. Se ora qualcuno distorce quell'affermazione in modo che il momento economico risulti essere l\"unico\" determinante, trasforma quel principio in una frase fatta insignificante, astratta e assurda. La situazione economica \u00e8 la base, ma i diversi momenti della sovrastruttura - le forme politiche della lotta di classe e i risultati di questa - costituzioni stabilite dalla classe vittoriosa dopo una battaglia vinta, ecc. - le forme giuridiche, anzi persino i riflessi di tutte queste lotte reali nel cervello di coloro che vi prendono parte, le teorie politiche, giuridiche, filosofiche, le visioni religiose ed il loro successivo sviluppo in sistemi dogmatici, esercitano altres\u00ec la loro influenza sul decorso delle lotte storiche e in molti casi ne determinano in modo preponderante la \"forma\". \u00c8 un'azione reciproca di tutti questi momenti, in cui alla fine il movimento economico si impone come fattore necessario attraverso un'enorme quantit\u00e0 di fatti casuali (cio\u00e8 di cose e di eventi il cui interno nesso \u00e8 cos\u00ec vago e cos\u00ec poco dimostrabile che noi possiamo fare come se non ci fosse e trascurarlo). In caso contrario, applicare la teoria a un qualsiasi periodo storico sarebbe certo pi\u00f9 facile che risolvere una semplice equazione di primo grado.\nCi facciamo da noi la nostra storia, ma, innanzitutto, a presupposti e condizioni assai precisi. Tra di essi quelli economici sono in fin dei conti decisivi. Ma anche quelli politici, ecc., anzi addirittura la tradizione che vive nelle teste degli uomini ha la sua importanza, anche se non decisiva. [...]\nMa in secondo luogo la storia si fa in modo tale che il risultato finale scaturisce sempre dai conflitti di molte volont\u00e0 singole, ognuna delle quali a sua volta \u00e8 resa quel che \u00e8 da una gran quantit\u00e0 di particolari condizioni di vita; sono perci\u00f2 innumerevoli forze che si intersecano tra loro, un gruppo infinito di parallelogrammi di forze, da cui scaturisce una risultante - l'avvenimento storico - che a sua volta pu\u00f2 esser considerata come il prodotto di una potenza che agisce come totalit\u00e0, in modo \"non cosciente\" e non volontario. Infatti quel che ogni singolo vuole \u00e8 ostacolato da ogni altro, e quel che ne viene fuori \u00e8 qualcosa che nessuno ha voluto. Cos\u00ec la storia, quale \u00e8 stata finora, si svolge a guisa di un processo naturale, ed essenzialmente \u00e8 soggetta anche alle stesse leggi di movimento. [...]\nVorrei del resto pregarla di studiare questa teoria sulle fonti originali e non di seconda mano, \u00e8 veramente molto pi\u00f9 semplice. Non c'\u00e8 praticamente nulla di ci\u00f2 che ha scritto Marx in cui essa non si faccia sentire. Ma in particolare \"Il 18 brumario di Luigi Bonaparte\", \u00e8 un esempio davvero eccellente della sua applicazione. Anche ne \"Il Capitale\" ci sono molte indicazioni. E posso poi rimandarla anche ai miei scritti \"La scienza sovvertita dal signor E. D\u00fchring\" e \"L. Feuerbach e il punto d'approdo della filosofia classica tedesca\", in cui ho offerto la pi\u00f9 dettagliata esposizione del materialismo storico che a quanto ne so esista. Del fatto che da parte dei pi\u00f9 giovani si attribuisca talvolta al lato economico pi\u00f9 rilevanza di quanta convenga, siamo in parte responsabili anche Marx ed io. Di fronte agli avversari dovevamo accentuare il principio fondamentale, che essi negavano, e non sempre c'era il tempo, il luogo e l'occasione di riconoscere quel che spettava agli altri fattori che entrano nell'azione reciproca. Ma appena si arrivava alla descrizione di un periodo storico, e perci\u00f2 a un'applicazione pratica, le cose cambiavano, e nessun errore era qui possibile\u00bb.\nIn un'altra lettera del 25 gennaio 1894 a Heinz Starkenburg ribadisce che \u00abgli uomini fanno essi stessi la loro storia, ma finora neppure in una determinata societ\u00e0 ben delimitata, non con una volont\u00e0 collettiva, secondo un piano d'assieme. I loro sforzi si intersecano contrastandosi e, proprio per questo, in ogni societ\u00e0 di questo genere regna la necessit\u00e0, il cui complemento e la cui forma di manifestazione \u00e8 l'accidentalit\u00e0. La necessit\u00e0 che si impone attraverso ogni accidentalit\u00e0 \u00e8 di nuovo, in fin dei conti, quella economica. Qui \u00e8 il momento di trattare dei cosiddetti grandi uomini. Il fatto che il tale uomo, quello e non altri, sia comparso in quel momento determinato, in quel determinato paese, \u00e8 naturalmente un puro caso. Ma sopprimiamolo, e c'\u00e8 subito l'esigenza di un sostituto, e questo sostituto lo si trova, bene o male, ma a lungo andare lo si trova. Che proprio Napoleone, questo corso, fosse il dittatore militare reso necessario dal fatto che la repubblica francese fosse stremata dalle proprie guerre, fu un caso; ma che, in assenza di Napoleone, un altro ne avrebbe preso il posto, \u00e8 provato dal fatto che ogni qualvolta era necessario si \u00e8 sempre trovato l'uomo adatto: Cesare, Augusto, Cromwell, ecc. Se Marx ha scoperto la concezione materialistica della storia, Thierry, Mignet, Guizot e tutti gli storici inglesi fino al 1850 dimostrano che vi era una tendenza in questo senso, e la scoperta della stessa concezione da parte di Morgan prova che i tempi erano maturi per essa e che la si doveva necessariamente scoprire.\nLo stesso vale per tutti gli altri fatti casuali o apparentemente casuali nella storia. Quanto pi\u00f9 il terreno che stiamo indagando si allontana dall'economico e si avvicina al puro e astrattamente ideologico, tanto pi\u00f9 troveremo che esso presenta nella sua evoluzione degli elementi fortuiti, tanto pi\u00f9 la sua curva procede a zigzag. Ma se Lei traccia l'asse mediana della curva trover\u00e0 che quanto pi\u00f9 lungo \u00e8 il periodo in esame, quanto pi\u00f9 esteso \u00e8 il terreno studiato, tanto pi\u00f9 questo asse corre parallelo all'asse dell'evoluzione economica\u00bb.\nProblema dello Stato.\nDa marzo a maggio 1884 scrive \"L'origine della famiglia, della propriet\u00e0 privata e dello Stato\", pubblicato a Zurigo nell'ottobre 1884, basandosi anche su appunti di Marx e soprattutto su \"La societ\u00e0 antica\" dell'etnologo statunitense Lewis Henry Morgan, uno studio delle trib\u00f9 indiane nordamericane. Il problema che interessa Engels \u00e8 dimostrare la storicit\u00e0 e perci\u00f2 la provvisoriet\u00e0 di istituti che la scienza borghese considera naturali ed eterni.\nPer esempio, nella Grecia arcaica al tempo dell'organizzazione sociale per \"gentes\" esisteva un diritto patriarcale con la trasmissione dell'eredit\u00e0 ai figli maschi, favorendo cos\u00ec l'accumulazione di ricchezza nella famiglia che divenne una potenza rispetto alla \"gens\", l'insieme delle famiglie. Di qui la formazione di una nobilt\u00e0 ereditaria e poi dell'istituto monarchico. La guerra per acquistare nuove ricchezze si generalizza, estendendo l'istituto della schiavit\u00f9: \u00abMancava solo una cosa: un'istituzione che non solo assicurasse le ricchezze degli individui recentemente acquisite contro le tradizioni comunistiche dell'ordinamento gentilizio, che non solo consacrasse la propriet\u00e0 privata, cos\u00ec poco stimata nel passato, e dichiarasse questa consacrazione lo scopo pi\u00f9 elevato di ogni comunit\u00e0 umana, ma che imprimesse anche il marchio del generale riconoscimento sociale alle nuove forme d'acquisto di propriet\u00e0. Mancava un'istituzione che rendesse eterni non solo la nascente divisione della societ\u00e0 in classi, ma anche il diritto della classe dominante allo sfruttamento della classe non abbiente e il suo dominio su questa. E questa istituzione venne. Fu inventato lo Stato\u00bb. Dunque lo Stato non esiste dall'eternit\u00e0, tanto che vi sono state societ\u00e0 che non avevano alcuna idea di un potere statale, ma \u00abin un determinato grado dello sviluppo economico, necessariamente legato alla divisione della societ\u00e0 in classi, proprio a causa di questa divisione lo Stato \u00e8 diventato una necessit\u00e0. Ma ora ci avviciniamo a grandi passi a uno stadio di sviluppo della produzione nel quale l'esistenza di queste classi non solo ha cessato di essere una necessit\u00e0, ma diventa un ostacolo effettivo alla produzione. Perci\u00f2 esse cadranno cos\u00ec ineluttabilmente come sono sorte. Con esse cadr\u00e0 ineluttabilmente lo Stato. La societ\u00e0 che riorganizza la produzione in base a una libera e uguale associazione di produttori, relega l'intera macchina statale nel posto che da quel momento le spetta, cio\u00e8 nel museo delle antichit\u00e0 accanto alla rocca per filare e all'ascia di bronzo\u00bb.\nNell\"Anti-D\u00fchring\" ipotizza come lo Stato possa cadere: \u00ab\"Il proletariato s'impadronisce del potere dello Stato e anzitutto trasforma i mezzi di produzione in propriet\u00e0 dello Stato\". Ma cos\u00ec sopprime se stesso come proletariato, sopprime ogni differenza e ogni antagonismo di classe e sopprime lo Stato come Stato. La societ\u00e0 esistita finora, muovendosi sul piano degli antagonismi di classe, aveva necessit\u00e0 dello Stato, cio\u00e8 di un'organizzazione della classe sfruttatrice in ogni periodo, per conservare le condizioni esterne della sua produzione e quindi specialmente per tenere con la forza la classe sfruttata nelle condizione di oppressione date dal modo vigente di produzione (schiavit\u00f9, servit\u00f9 della gleba, semiservit\u00f9 feudale, lavoro salariato). Lo Stato era il rappresentante ufficiale di tutta la societ\u00e0, ma in quanto Stato di quella classe che per il suo tempo rappresentava, essa stessa, tutta la societ\u00e0: nell'antichit\u00e0, lo Stato dei cittadini padroni di schiavi, nel medioevo lo Stato della nobilt\u00e0 feudale, nel nostro tempo lo Stato della borghesia. Ma diventando alla fine effettivamente il rappresentante di tutta la societ\u00e0, esso si rende superfluo. Il primo atto con il quale lo Stato si presenta realmente come rappresentante di tutta la societ\u00e0 \u00e8 anche l'ultimo suo atto indipendente in quanto Stato. L'intervento di una forza statale nei rapporti sociali diviene superfluo via via in ogni campo e poi viene meno da se stesso. Lo Stato non viene \"abolito\": esso si \"estingue\"\u00bb.\nUltimi anni.\nIl 14 marzo 1883 muore Marx. Engels scrive a Liebknecht che \u00abmalgrado l'abbia visto stasera immobile nel suo letto, con il volto pietrificato per sempre, non posso pensare che la sua geniale intelligenza abbia smesso di arricchire il movimento proletario\u00bb.\nIl compito pi\u00f9 importante che gli resta \u00e8 ordinare e pubblicare le migliaia di pagine lasciate manoscritte da Marx che dovevano concludere \"Il Capitale\". Teme di non riuscire data l'et\u00e0 avanzata e scrive di essere \u00abl'unico in grado di decifrare questa scrittura, di comprenderne le abbreviazioni, non solo di qualche parola ma di frasi intere\u00bb. Assume un segretario al quale detta giornalmente lo scritto dalle 10 della mattina alle 5 della sera.\nNel febbraio 1885 Engels conclude il secondo volume de \"Il Capitale\". Conclude il terzo nel 1894 mentre un quarto volume, comunemente intitolato \"Teorie sul plusvalore\", viene pubblicato a cura del dirigente socialdemocratico tedesco Karl Kautsky dopo la morte di Engels.\nNel 1888 appare il suo \"Ludwig Feuerbach e il punto d'approdo della filosofia classica tedesca\" in cui ripercorre il periodo di formazione suo e di Marx. Nel 1889 a Parigi si tiene il congresso di fondazione della Seconda Internazionale che stabilisce nel 1\u00ba maggio la giornata internazionale dei lavoratori e proprio il 1\u00ba maggio dell'anno successivo scrive la prefazione alla nuova edizione tedesca del \"Manifesto\".\nIl 18 marzo 1891, anniversario della Comune di Parigi, scrive l'introduzione all'edizione tedesca de \"La guerra civile in Francia\" di Marx, tornando fra l'altro sul problema dello Stato. La Comune invit\u00f2 alla creazione al posto del vecchio Stato di una libera federazione di tutti i comuni francesi perch\u00e9 non era possibile amministrare una societ\u00e0 nuova che mira alla tutela di interessi comuni con la vecchia macchina repressiva che tutela solo interessi particolari.\nEngels rileva come anche nel Nord America il potere dello Stato si sia reso presto indipendente dalla nuova societ\u00e0 della quale doveva inizialmente essere uno strumento: \u00abQui non esiste dinastia, non nobilt\u00e0, non esercito permanente, all'infuori di un manipolo di uomini per la vigilanza degli Indiani, non burocrazia con impieghi stabili o diritto alla pensione. E tuttavia ci sono due grandi bande di speculatori politici che entrano in possesso del potere, alternativamente, e lo sfruttano con i mezzi pi\u00f9 corrotti e ai pi\u00f9 corrotti fini; e la nazione \u00e8 impotente contro questi due grandi cartelli di politicanti che si presumono al suo servizio ma in realt\u00e0 la dominano e la saccheggiano\u00bb.\n\u00c8 presente nel 1891 anche al secondo congresso di Bruxelles dell'Internazionale e al terzo congresso tenuto a Zurigo nel 1893. Nel 1894 critica il programma del Partito Operaio Francese presentato nel congresso di Nantes, cos\u00ec come quello del Partito Socialdemocratico Tedesco esposto nel congresso di Francoforte, per quelle che egli considera le illusioni dei socialisti francesi e tedeschi circa la possibilit\u00e0 di conservare la piccola propriet\u00e0 contadina allo scopo di guadagnarsene il consenso di fronte all'irruzione della grande propriet\u00e0 terriera. Sostiene che occorra presentare un programma che preveda lo sviluppo di cooperative agricole perch\u00e9 \u00abquando conquisteremo il potere dello Stato, non potremo pensare di espropriare con la violenza i piccoli proprietari, con o senza indennizzi, come invece andr\u00e0 fatto con i grandi proprietari. Il nostro compito sar\u00e0 di indirizzare la loro produzione individuale e la loro propriet\u00e0 privata in un regime cooperativo, senza usare la forza, ma con l'esempio e l'aiuto\u00bb.\nMalato da alcuni anni di un cancro alla laringe, muore a Londra il 5 agosto 1895. Da tutta l'Europa vengono a rendergli omaggio i delegati dei partiti socialisti, poi secondo le sue volont\u00e0 il corpo viene cremato e le ceneri sono disperse nel mare al largo della cittadina di Eastbourne, nel Sussex, il suo luogo di vacanza preferito.\nEngels fu celebrato dai comunisti russi che dedicarono alla sua memoria la citt\u00e0 di Pokrovsk, chiamata \u0116ngel's dal 1931."}
{"id": "88161", "revid": "1543377", "url": "https://it.wikipedia.org/wiki?curid=88161", "title": "Luke Skywalker", "text": "Luke Skywalker \u00e8 un personaggio immaginario dell'universo fantascientifico di \"Guerre stellari\" e protagonista della trilogia originale. \u00c8 interpretato da Mark Hamill nella trilogia originale, nella trilogia sequel e nella serie TV \"The Mandalorian\", da Aidan Barton nelle scene in cui appare come neonato ne \"\".\nLuke \u00e8 il figlio di Anakin Skywalker e di Padm\u00e9 Amidala, nonch\u00e9 fratello gemello della Principessa Leila. In \"Una nuova speranza\" si sottopone all'allenamento di Obi-Wan Kenobi per diventare un cavaliere Jedi; prende quindi parte alla guerra civile galattica combattendo con l'Alleanza Ribelle contro l'Impero, riuscendo a distruggere la \"Morte Nera\", con l'aiuto di Ian Solo. Ne \"Il ritorno dello Jedi\" affronta infine suo padre Dart Fener, portandolo a pentirsi, a ribellarsi e a uccidere l'imperatore, causando cos\u00ec la caduta definitiva dell'Impero Galattico.\nPersonaggio molto popolare, ha stimolato la fantasia di numerosi autori comparendo in molte opere dell'Universo espanso.\nIl personaggio.\nConcezione e sviluppo.\nAbbozzata a grandi linee la storia di un genitore e dei suoi due figli, che avrebbe costituito il nucleo per \"Guerre stellari\", George Lucas ipotizz\u00f2 dapprima di rendere la femmina il personaggio principale della trilogia, salvo poi ricredersi. Luke venne reso un personaggio idealista, generoso, \"naif\", un ragazzo semplice e spaventato che parte alla scoperta del mondo, in modo da creare un contrasto con il cinico e consumato Ian Solo. Inizialmente il personaggio era stato chiamato \"Luke Starkiller\", ma George Lucas pens\u00f2 che il cognome fosse troppo minaccioso e in seguito lo cambi\u00f2 in \"Skywalker\".\nAttori e interpreti.\nBen Burtt, il sound designer dei film, era stato proposto inizialmente per interpretare Luke. Luke Skywalker \u00e8 interpretato da Mark Hamill nella trilogia originale, e da Aidan Barton nella trilogia prequel, nelle scene in cui appare come neonato. Hamill \u00e8 tornato in seguito nel ruolo di Luke per dare la sua voce al personaggio nelle versioni radiofoniche dei film. In molti videogiochi, la voce di Luke Skywalker \u00e8 data da Bob Bergen.\nMark Hamill \u00e8 tornato a interpretare Luke sul grande schermo nel settimo episodio della saga, ', uscito al cinema il 16 dicembre 2015; ha interpretato Luke anche in ', uscito nelle sale il 13 dicembre 2017, e nel nono episodio, \"\", uscito il 18 dicembre 2019.\nApparizioni.\nFilm.\n\"Guerre stellari\".\nIn seguito all'acquisto di due droidi, C-3PO e R2-D2, la vita di Luke cambia improvvisamente, scoprendo all'interno di R2 un messaggio della Principessa Leila in cui si richiede l'aiuto del cavaliere Jedi Obi-Wan Kenobi. Luke scopre che Ben Kenobi, un anziano stravagante del luogo, \u00e8 proprio il Jedi destinatario del messaggio e accetta la sua richiesta di accompagnarlo nella missione di salvataggio. Giunti al porto spaziale di Mos Eisley, Luke, Kenobi e i due droidi trovano un passaggio sul \"Millennium Falcon\", pilotato dal contrabbandiere Ian Solo e dal Wookiee Chewbecca. A bordo del \"Falcon\", Obi-Wan comincia a istruire il giovane nelle vie della Forza, ma tale addestramento viene interrotto quando, giunto nei pressi del distrutto sistema di Alderaan, il gruppo viene catturato dal raggio traente della stazione da battaglia dell'Impero, la \"Morte Nera\". Per permettere al \"Falcon\" di decollare, Kenobi si separa dal gruppo per disattivare il raggio traente, mentre Luke, Ian e Chewbecca, scoperta dove \u00e8 tenuta prigioniera la Principessa, la salvano; tuttavia, per permettere agli altri di fuggire, Obi-Wan viene ucciso dal suo vecchio allievo Dart Fener. Nella successiva battaglia di Yavin Luke riesce, mediante le istruzioni dello spirito di Obi-Wan e con l'aiuto di Ian Solo, a distruggere la \"Morte Nera\".\n\"L'Impero colpisce ancora\".\nDurante una missione esplorativa Luke scopre il pianeta ghiacciato Hoth che viene scelto come nuova base dell'Alleanza. Scoperta la base ribelle su Hoth, Fener invia un ingente numero di truppe sul pianeta, distruggendola. Seguendo il consiglio di Kenobi, Luke viaggia verso Dagobah per imparare le arti Jedi sotto la guida del maestro Yoda, il quale, malgrado la poca fiducia nelle capacit\u00e0 di Luke, riesce in poco tempo a insegnargli molto sulla Forza, senza riuscire, tuttavia, a completare l'addestramento: questo perch\u00e9 Luke, avendo una visione dei suoi amici sofferenti su Bespin, parte per soccorrerli, contro il consiglio dello stesso Yoda e dello spirito di Obi-Wan. Giunto su Bespin, Luke affronta Fener e, al termine del duello, viene sconfitto dal Sith, che gli mozza la mano destra. Per convincere il giovane a passare al lato oscuro della Forza, Fener rivela a Luke di essere suo padre. Malgrado tale rivelazione, Luke decide di non cedere al lato oscuro, lanciandosi nel condotto di ventilazione della citt\u00e0, dove viene salvato da Leila e Lando Calrissian, che lo portano via sul \"Falcon\". Giunti alla nuova base ribelle, Luke ottiene una protesi e pianifica coi suoi amici il salvataggio di Ian Solo, che nel frattempo \u00e8 stato catturato dal cacciatore di taglie Boba Fett e consegnato a Jabba the Hutt.\n\"Il ritorno dello Jedi\".\nPer liberare Ian da Jabba the Hutt, Luke torna su Tatooine dove sconfigge il rancor e distrugge il galeone a vela di Jabba, uccidendo lui e i suoi scagnozzi per poi fuggire coi suoi amici. In seguito, fa ritorno su Dagobah per completare la sua istruzione; tuttavia, trova Yoda molto ammalato e impossibilitato a riprendere la sua istruzione, anche se, secondo le parole dello stesso maestro, essa \u00e8 ormai completata dopo lo scontro del giovane con Fener, che gli conferma essere suo padre. Dopo aver assistito alla morte di Yoda, lo spirito di Obi-Wan gli rivela che Leila \u00e8 sua sorella. Tornato alla base, si riunisce ai suoi amici e parte con loro per la luna boscosa di Endor, per disattivare lo scudo di energia che il satellite proietta sulla nuova \"Morte Nera\" dell'Impero. Qui, Luke rivela a Leila la verit\u00e0 sulle loro origini e poi si consegna a suo padre, sperando di riportarlo al lato chiaro della Forza. Il tentativo \u00e8 per\u00f2 infruttuoso e Luke viene portato dal padre al cospetto dell'imperatore, il quale intende convertirlo al lato oscuro. Luke tenta di uccidere Palpatine, iniziando un nuovo scontro con Fener, sul quale riesce infine ad avere la meglio. All'ultimo, per\u00f2, decide di non finire suo padre, non passando al lato oscuro; pertanto, viene bersagliato di fulmini di Forza da Palpatine, implorando il padre di aiutarlo. Fener, provando piet\u00e0 per il figlio, si ribella al suo maestro, scagliandolo nel reattore della stazione spaziale e uccidendolo. Prima dell'esplosione della \"Morte Nera\", Luke fugge con il corpo ormai senza vita del padre e lo crema una volta atterrato su Endor. Festeggiando coi suoi amici la vittoria della Ribellione sull'Impero, Luke vede gli spiriti dei suoi maestri Obi-Wan e Yoda e del padre Anakin, ormai purificato.\nLuke Skywalker nasce sull'asteroide Polis Massa poco dopo l'inizio della grande purga Jedi. Pochi secondi dopo la nascita della gemella Leila, sua madre, la senatrice Padm\u00e9 Amidala, muore, lasciando senza genitori i due bambini. In seguito a ci\u00f2, i maestri Jedi Obi-Wan Kenobi e Yoda decidono di far crescere i neonati in luoghi in cui non possano essere rintracciati dal malvagio Palpatine e dal loro padre, Anakin Skywalker, divenuto uno spietato e temuto Sith agli ordini dell'imperatore col nome di Dart Fener. Yoda consiglia a Obi-Wan di mandare il piccolo Luke su Tatooine, presso i suoi zii Owen Lars e Beru Whitesun, e affida Leila alle cure del senatore Bail Organa, sovrano di Alderaan.\nDopo la vittoria sull'Impero, Luke prende con s\u00e9 una nuova generazione di ragazzi per addestrarli alle vie della Forza; tra di loro vi \u00e8 suo nipote Ben Solo, figlio di Ian e Leila, e nipote di Anakin Skywalker, che viene attratto dal lato oscuro e abbandona l'addestramento, divenendo Kylo Ren, l'apprendista del Leader Supremo Snoke, il capo del Primo Ordine (rinato dalle ceneri dell'Impero Galattico). Luke, sentendosi in colpa per il destino del ragazzo, decide di andare in un esilio volontario alla ricerca del primo tempio dei Jedi sul pianeta acquatico di Ahch-To. Circa trent'anni dopo la battaglia di Endor, viene ritrovato da Rey, una ragazza sensibile all'uso della Forza, che gli consegna la spada perduta su Bespin e un tempo appartenuta a suo padre.\nDopo essere stato ritrovato da Rey, Luke non \u00e8 per niente disposto a rinunciare al suo esilio e ad aiutare la Resistenza, e dopo essere stato supplicato si limita ad addestrare brevemente la ragazza, per poi confessarle di aver cercato di uccidere suo nipote Kylo Ren durante il suo addestramento, e per la vergogna di questo gesto si \u00e8 ritirato volontariamente in un posto isolato ai confini della galassia. Ma nonostante il rifiuto iniziale, alla fine aiuter\u00e0 comunque la Resistenza, creando una proiezione di s\u00e9 stesso come diversivo per farli fuggire dal Primo Ordine, ma lo sforzo lo affaticher\u00e0 a tal punto che morir\u00e0 scomparendo proprio come Yoda e Obi-Wan Kenobi.\nLuke appare a Rey sotto forma di fantasma di Forza, tentando di convincere la ragazza, disperata dopo aver scoperto di essere la nipote di Palpatine, che si scopre essere ancora vivo, a tornare in azione per aiutare la Resistenza a sconfiggere il Primo Ordine e Palpatine, e per aiutarla le dona il suo X-wing e la spada laser un tempo appartenuta a Leila. La sua voce \u00e8 udibile insieme a quella di tutti i Jedi del passato, quando Rey chiede il loro aiuto per sconfiggere Palpatine. Dopo la vittoria finale appare nuovamente su Tatooine, insieme a sua sorella Leila, morta anche lei, dando la sua approvazione a Rey quando decide di usare il cognome \"Skywalker\".\nFumetti.\n\"Star Wars (fumetto 2015)\".\nDopo la distruzione della \"Morte Nera\", Luke compie diverse missioni per l'Alleanza Ribelle; nelle settimane dopo la battaglia di Yavin, viene inviato sulla luna Cymoon 1 dove fronteggia per la prima volta Dart Fener e riesce a distruggere la pi\u00f9 grande fabbrica d'armi della Galassia.\nSerie TV.\n\"The Mandalorian\".\nCinque anni dopo la caduta dell'Impero, Luke, percepita la connessione con la Forza di Grogu, un bambino molto sensibile alla Forza appartenente alla stessa specie del maestro Yoda e rapito da Moff Gideon, si reca sull'incrociatore dell'imperiale dove il Mandaloriano lo ha appena liberato dalla prigionia, che lo vedeva utilizzato come donatore di sangue per esperimenti scientifici. A seguito del salvataggio, Luke porta il bambino via con s\u00e9 per addestrarlo nelle vie della Forza.\n\"The Book of Boba Fett\".\nNon molto tempo dopo i fatti accaduti nella seconda stagione di \"The Mandalorian\", Luke appare in compagnia di Grogu. Ormai maestro Jedi, si dedica all'addestramento del piccolo mettendo in pratica gli insegnamenti ricevuti da Obi-Wan Kenobi e Yoda. Assistito da R2-D2, si impegna anche per la costruzione di quella che sar\u00e0 una scuola per futuri Jedi. A costruzione ultimata, egli chiede a Grogu di decidere se riunirsi col suo vecchio amico, il Mandaloriano, o se proseguire con l'addestramento.\n\"Star Wars Legends\".\nNell'Universo espanso sono raccontate le sue avventure dopo gli eventi de \"Il ritorno dello Jedi\", il suo tentativo di ricostruzione dell'ordine Jedi e di contrastare la rinnovata minaccia dei Sith, spos\u00f2 anche Mara Jade, ed ebbe da lei il figlio Ben Skywalker.\nLa guerra civile galattica.\nDopo gli eventi narrati ne \"L'Impero colpisce ancora\", Skywalker viene messo al comando del Rogue Squadron. Durante una battaglia con le forze imperiali il computer di bordo si rompe e Luke deve usare la Forza per vedere i suoi bersagli. Senza spiegazione, la Forza gli dice di sparare alla nave di Shira Brie. Per questo Skywalker perde il comando e viene messo in prova. Come risultato la fiducia di Luke nella Forza diminuisce. Investigando scopre che Shira \u00e8 un'agente imperiale e a Luke vengono ridati i gradi. Il tempo passa e Luke diventa sempre pi\u00f9 potente nella Forza. Skywalker sventa anche alcuni tentativi di assassinio commissionati dal principe Xizor, il capo dell'organizzazione criminale Sole Nero.\nIl giorno dopo la battaglia di Endor, Luke e Wedge Antilles scoprono un droide che contiene un messaggio proveniente da Bakura. Skywalker comanda una missione verso il sistema di Bakura, che \u00e8 stranamente sotto assedio da una razza aliena, gli Ssi-Ruuk, che usano la forza vitale dei prigionieri per potenziare la loro tecnologia. Luke e Leila negoziano un'alleanza temporanea tra ribelli e forze imperiali per combattere gli invasori. Scoprendo una persona sensibile alla Forza, Luke si convince che l'ordine Jedi pu\u00f2 essere riformato.\nNel 2 ABY, Luke accompagna Leila in una missione diplomatica su Circarpous V, dove incontra per la prima volta Dart Fener. Luke e Fener cercano un potente cristallo in grado di assorbire la Forza, la gemma di Kaiburr. Ingaggiano un duello nel tempio del dio Pomojema, dove i movimenti di Skywalker sono guidati dallo spirito di Kenobi e potenziati dalla gemma, e il ragazzo riesce a tener testa al Sith tagliandogli il braccio destro. Mentre il Fener \u00e8 in procinto di riprendere a combattere cade in una sconnessione nel terreno, interrompendo il duello.\nIn cerca di seguaci.\nLuke diviene un membro vitale dell'Alleanza dei pianeti liberi, e in poco tempo anche della Nuova Repubblica. Negli anni seguenti prova a cercare persone sensibili alla Forza invano. Questo lo porta a Dathomir, dove trova le rovine di Chu'untor, un antico centro di addestramento. Lo spirito di Obi-Wan visita per l'ultima volta Luke cinque anni dopo la vittoria di Endor e gli dice che lui non era l'ultimo dei vecchi Jedi, ma il primo dei nuovi. Con l'inizio della campagna Thrawn, cominciano a spargersi voci riguardanti un maestro Jedi presso Wayland. Skywalker investiga e scopr\u00ec un Jedi oscuro folle, Joruus C'baoth che Luke tenta di convincere invano di rinunciare al lato oscuro. Joruus riesce a ricreare un clone malvagio di Luke, partendo dalla mano tagliata da Dart Fener su Bespin, che in qualche modo era stata recuperata da agenti imperiali. Luke sconfigge sia Joruus che Luuke, il suo clone.\nDurante il conflitto, Luke incontra Mara Jade: feroce guerriera e abile nella Forza quanto bella, Mara era stata al servizio di Palpatine. Ritenendo Luke responsabile della distruzione della sua carriera tenta di ucciderlo, ma a causa di situazioni particolari in cui si trovano a lavorare assieme per sopravvivere Mara lascia da parte l'odio, imparando a rispettare Luke; in seguito i due, innamoratisi, si sposeranno e avranno un figlio, Ben Skywalker (in onore al nome con cui Obi-Wan era conosciuto da Luke, appunto \"Ben\"). Arrivando su Coruscant, Luke scopre strani indizi portanti alle origini dell'imperatore. Prima che potesse capirne il significato una tempesta appare in cielo e un gigantesco vortice risucchia Luke e portandolo a Byss. Qui incontra una vecchia conoscenza: Palpatine in carne e ossa, che era riuscito a preservare il proprio spirito usando un'antica alchimia Sith, e usando un proprio clone. Palpatine ordina a Luke di inchinarsi di fronte a lui e diventare suo apprendista. Luke, pensando di avere davanti un nemico quasi invincibile, accetta di unirsi al lato oscuro della Forza, pensando (come pochi altri Jedi) di sconfiggere il lato oscuro scoprendone i segreti. Servendo Palpatine, Luke acquisisce due sentinelle imperiali. Pur riuscendo a sventare diversi piani pericolosi, Luke non riesce a pensare chiaramente mentre era immerso nel lato oscuro. Con l'aiuto di sua sorella Leila riesce a rivoltarsi contro il suo maestro e insieme lo distruggono, grazie anche al sacrificio di Empatojayos Brand che riesce a portare con s\u00e9 lo spirito del malvagio Sith.\nIl nuovo ordine Jedi.\nCol tempo Luke intuisce che la Nuova Repubblica ha bisogno di un ordine Jedi per proteggerla. Trovandosi essa d'accordo con lui, Luke comincia a cercare dei validi candidati da addestrare nel tempio su Yavin IV. Nel tempio Massassi era in attesa lo spirito del signore dei Sith Exar Kun, morto 4.000 anni prima. Kun riusc\u00ec a separare in qualche modo lo spirito di Luke dal corpo, ma viene sconfitto dai suoi studenti e distrutto. Nel videogioco \"\" Luke, insieme a Kyle Katarn e a Jaden Korr riesce a sventare il ritorno del signore oscuro Marka Ragnos, pianificato dai discepoli di Ragnos sotto la guida della Jedi oscura Tavion, vecchia apprendista del Jedi fallito Desann.\nQualche tempo dopo, una nuova minaccia comincia a preoccupare Luke: l'arrivo di una razza aliena extragalattica chiamata yuuzhan vong. Questi alieni erano molto interessati ai Jedi dichiarandoli come i peggiori tra gli infedeli della galassia. Per paura, molte associazioni della Repubblica si alleano con gli yuuzhan vong, catturando Jedi da dare come schiavi agli invasori. I vong distruggono i templi su Yavin IV, e Mara Jade viene infettata da una piaga creata dagli alieni. In breve la supremazia yuuzhan vong si estende in tutta la galassia, \"vongformando\" i pianeti conquistati. Con la conquista di Coruscant, la Nuova Repubblica viene dichiarata sconfitta, ma non si arrende. Luke, con l'aiuto del capo di Stato, crea la Federazione Galattica delle Alleanze Libere con base al vecchio tempio Jedi, concentrando i suoi sforzi per creare un nuovo consiglio Jedi. Con l'aiuto di Vergere, una Jedi dei tempi della Vecchia Repubblica che aveva passato decine di anni in mezzo agli yuuzhan vong, Luke viaggia fino alle profondit\u00e0 delle Regioni Ignote, cercando un mezzo per sconfiggere gli invasori. Insieme ad altri Jedi, viaggia fino al mondo vivente chiamato Zonama Sekot, dove persuade l'intelligenza vivente del pianeta, Sekot, ad aiutarlo a sconfiggere gli yuuzhan vong. Durante la parte finale del conflitto Luke uccide il supremo signore Shimrra; invece Jacen Solo, nipote di Luke, sconfigge il vero capo degli alieni, Onimi.\nLuke riesce a riorganizzare i Jedi rimasti per riformare un nuovo Ordine, e questa volta partendo da un consiglio Jedi. Su consiglio di Kam Solusar Luke Skywalker stabilisce la nuova accademia Jedi su Ossus dove avrebbe continuato ad addestrare i giovani Jedi nelle vie della Forza.\nDark Nest.\nDopo la fine della guerra, nella \"trilogia Dark Nest\", i Jedi cominciano a cambiare: discordanze interne causarono malcontento nell'ordine. Una parte, sostenuta da Kyp Durron e Mara Jade, era dell'idea che i Jedi non dovessero essere responsabili della protezione dell'Alleanza Galattica, e invece dovrebbero avere una pi\u00f9 ampia vista degli affari galattici per evitare di essere invischiati nella politica interna. L'altra parte, sostenuta da Kenth Hamner e Corran Horn, sostiene invece che i Jedi devono all'Alleanza Galattica una piena attenzione, perch\u00e9 era l'Alleanza che finanziava l'ordine, e aveva dato ai Jedi una nuova base. Essendo il consiglio formato non solo dai maestri Jedi, ma anche da rappresentanti della Repubblica, quest'ultima posizione sembrerebbe essere quella prevalente.\nQueste tensioni erano normalmente appianate da Luke, ormai gran maestro dell'ordine. Nel 35 ABY tutti i Jedi eccetto Tenel Ka rispondono a un richiamo tramite la Forza andando a investigare in una zona particolare. Durante la missione, il cavaliere Jedi Raynar Thul viene privato dei suoi poteri da due Jedi oscuri, Lomi Plo e Welk che lo portano sulla nave Tachyon Flier per fuggire verso le regioni ignote. La nave si schianta su un nido di killik chiamato Yoggoy. Il nido assorbe le loro menti rendendoli privi di volont\u00e0 e assoggettandoli al nido. Thul viene integrato nel nido Yoggoy, mentre gli altri due vengono assorbiti nel nido Gorog. I nidi killik prendono la personalit\u00e0 della gente integratasi: difatti i nidi Yoggoy prendono il senso di compassione e valore per la vita, mentre il nido Gorog si ritira in segreto. Il Gorog diventa il Covo Nero e comincia a controllare tutti gli altri nidi. Riescono a creare una costruzione immensa di nidi verso la zona abitata dai chiss con l'aiuto dei Jedi ignari. Luke, insieme ai due nipoti, cercano i Jedi rinnegati. Quando si incontrarono con Raynar vennero attaccati da dei killik strani.\nUna guerra in grande scala tra killik e chiss viene evitata con la firma di un trattato di pace, che tuttavia non sarebbe durata.\nAccoglienza.\nLuke Skywalker \u00e8 stato selezionato da \"Empire\" come 54\u00ba miglior personaggio cinematografico di sempre e al settimo tra le figure della saga; la rivista ha inoltre particolarmente elogiato l'interpretazione di Hamill nella scena in cui il personaggio scopre l'identit\u00e0 del suo vero padre e quelle in cui sembra avvicinarsi al Lato Oscuro della Forza. IGN lo ha collocato al 2\u00ba posto tra i migliori personaggi di \"Guerre stellari\", affermando che possiede tutte le tradizionali virt\u00f9 dell'eroe risultando per\u00f2 umile e \"migliore del padre\". Luke \u00e8 stato anche nominato per la lista \"100 Years... 100 Heroes and Villains\" dall'American Film Institute senza per\u00f2 rientrarvici.\nParodie.\nInsieme al cast di \"Guerre stellari\", Luke \u00e8 parodiato in numerosi media. Nel fumetto Disney \"Topokolossal\" Topolino interpreta un personaggio chiamato Mickey Skyrunner, che deve salvare la principessa Stella (Minni) dall'invasore Pietro Galactus (Gambadilegno, parodia a sua volta di Dart Fener) e usa come arma un filoncino di pane chiamato \"Baguette Catalitica\"."}
{"id": "88162", "revid": "729019", "url": "https://it.wikipedia.org/wiki?curid=88162", "title": "Madonna col Bambino (Artemisia Gentileschi)", "text": "La Madonna col Bambino \u00e8 un dipinto a olio su tela (116,5x86,5\u00a0cm) realizzato nel 1610-11 dalla pittrice italiana Artemisia Gentileschi. \u00c8 conservato nella Galleria Spada di Roma.\nDescrizione e stile.\nLa tela \u00e8 conservata nella Galleria Spada assieme ad un'altra opera del periodo giovanile di Artemisia Gentileschi, la \"Santa Cecilia\" in veste di \"Suonatrice di Liuto\".\nIl soggetto devozionale della \"Madonna col Bambino\" \u00e8 interpretato nel quadro attraverso la sottolineatura dell'intimo colloquio, fatto di sguardi e di tenere emozioni, tra la madre ed il bambino. La Madonna \u00e8 colta nel momento in cui la poppata ha avuto termine, un istante prima che il seno sia riposto nel veste, mentre il Bambino le rivolge uno sguardo amorevole ed accenna ad una carezza al viso.\nArtemisia mostra in questa tela di aver appreso la lezione del padre Orazio nell'uso della luce intensa che fa emergere le due figure dall'ombra, in quello dei caldi colori e degli ampi drappeggi della veste; ma la tenerezza del colloquio madre-bambino rivela una poetica tutta femminile. Una tale poetica, assieme alla cura con cui sono dipinti i due volti (da notare il particolare dei bei capelli biondi del Bambino, che reggono il confronto con il migliore Orazio), fanno perdonare alla giovane artista le incertezze mostrate nell'esecuzione del disegno, con la postura un po' goffa della Madonna, il braccio sinistro in posizione incongrua e le dita della mano alquanto tozze."}
{"id": "88164", "revid": "119869624", "url": "https://it.wikipedia.org/wiki?curid=88164", "title": "Capacit\u00e0 termica", "text": "Si definisce capacit\u00e0 termica di un corpo (o pi\u00f9 in generale di un qualunque sistema) il rapporto fra il calore scambiato tra il corpo e l'ambiente e la variazione di temperatura che ne consegue. Indica la quantit\u00e0 di calore da fornire a una sostanza per innalzarne la temperatura di un kelvin (K). Dire che una sostanza ha un'alta capacit\u00e0 termica significa che riesce ad assorbire tanto calore innalzando di poco la propria temperatura.\nIn formule:\nNel Sistema Internazionale l'unit\u00e0 di misura della capacit\u00e0 termica \u00e8 il J/K. Esprime cio\u00e8 la quantit\u00e0 di calore in joule (J), e la temperatura in kelvin (K).\nCapacit\u00e0 termica unitaria e calore specifico.\nLa capacit\u00e0 termica \"C\" \u00e8 proporzionale alla capacit\u00e0 termica unitaria \"c\" e alla quantit\u00e0 di sostanza \"N\":\nAnalogamente, la capacit\u00e0 termica \u00e8 uguale al prodotto tra il \"calore specifico per unit\u00e0 di massa\"formula_3 e la massa del campione di sostanza \"M\":\nA differenza della capacit\u00e0 termica unitaria, che dipende solo dalla natura del materiale e non ha unit\u00e0 di misura, la grandezza pi\u00f9 comune rappresentata dal calore specifico di un corpo dipende sia dalla natura del materiale, che dalla sua massa. \nPer questo motivo nella letteratura tecnica sono state pubblicate tabelle relative ai valori dei calori specifici dei materiali, mentre purtroppo sono pi\u00f9 rare le tabelle relative alle capacit\u00e0 termiche unitarie dei materiali.\nUna volta noto il calore specifico \u00e8 quindi sufficiente moltiplicarlo per la massa (se si tratta di calore specifico massico) o la quantit\u00e0 di sostanza (se si tratta di calore specifico numerico, o molare).\nIn una trasformazione infinitesima, indicando con formula_5 la quantit\u00e0 di calore assorbita dal corpo di massa \"m\" passando da una temperatura iniziale \"T\" alla temperatura \"T + dT\", si ha:\nTale relazione \u00e8 valida solo se non si ha una transizione di fase, altrimenti bisogna utilizzare il calore latente formula_7 per esprimere il calore scambiato:\ndove formula_5 la quantit\u00e0 di calore necessaria per realizzare il passaggio di stato di una quantit\u00e0 di massa \"dm\".\nRelazione di Mayer.\nIn termodinamica la capacit\u00e0 termica isocora (cv) corrisponde alla derivata parziale dell'energia interna rispetto alla temperatura:\nA pressione costante invece (cp) coincide con la derivata parziale dell'entalpia rispetto alla temperatura:\nDalla definizione di entalpia (h = u + p/\u03c1), si ha che la differenza tra cp e cv \u00e8 pari a:\nessendo \"p\" e \"\u03c1\" la pressione e il volume e del sistema termodinamico preso in esame.\nPer un solido o un liquido queste due quantit\u00e0 sono sostanzialmente uguali.\nPer un gas invece la differenza, pari al lavoro di espansione, \u00e8 significativa ed \u00e8 quindi opportuno specificare le condizioni del sistema.\nCon buona approssimazione, considerando una mole di gas, possiamo ricavare dalla relazione costitutiva dei gas ideali che:\nda cui:\nLa precedente equazione, che lega le capacit\u00e0 termiche a mezzo della costante dei gas ideali, \u00e8 la \"legge di Mayer\" per i gas ideali\nSolidi.\nLa capacit\u00e0 termica dei solidi monoatomici si pu\u00f2 calcolare in modi diversi a seconda del modello che si utilizza:\nI tre modelli portano a risultati equivalenti ad alte temperature, ma si discostano a temperature inferiori. I modelli di Einstein e Debye sono concordi anche a basse temperature ma si discostano a temperature intermedie.\nTutti questi modelli presentano differenze con i risultati sperimentali.\nDipendenza della capacit\u00e0 termica dalla temperatura.\nLa capacit\u00e0 termica molare a pressione costante \"Cp\" e la capacit\u00e0 termica molare a volume costante \"Cv\" di una determinata sostanza variano con la temperatura. In alcune banche dati termodinamiche \u00e8 possibile risalire alla relazione sperimentale, in genere polinomiale, che esprime queste due grandezze in funzione della temperatura."}
{"id": "88166", "revid": "123227265", "url": "https://it.wikipedia.org/wiki?curid=88166", "title": "Universi Dominici Gregis", "text": "Universi Dominici Gregis (letteralmente \"dell'intero gregge del Signore\") \u00e8 una costituzione apostolica della Chiesa cattolica promulgata da papa Giovanni Paolo II il 22 febbraio 1996. Il suo sottotitolo \u00e8 \"Circa la Vacanza della Sede Apostolica e l'elezione del Romano Pontefice\".\nEssa detta le norme da seguire durante il periodo della sede vacante della Cattedra di Pietro, a seguito della scomparsa o della rinuncia del Papa. Il titolo \u00e8 ricavato dal paragrafo iniziale: \"Pastore dell'intero gregge del Signore \u00e8 il Vescovo della Chiesa di Roma...\". \u00c8 stata applicata nel 2005 e nel 2013.\nNormativa.\nLa costituzione modifica le regole relative al conclave e ne introduce di nuove. I punti salienti sono cos\u00ec riassumibili:\nDurante l'intero svolgimento delle operazioni \u00e8 indispensabile mantenere la massima segretezza. Chiunque violi la sicurezza e la segretezza nello Stato del Vaticano, introducendo strumentazione per registrare, o comunicando in qualsiasi modo con un cardinale elettore, \u00e8 passibile di scomunica. Ulteriori penalit\u00e0 sono a discrezione del Papa nuovo eletto. Ai partecipanti sono richiesti dei giuramenti, a garanzia della correttezza del loro operato.\nSecondo quanto stabilito in precedenza da papa Paolo VI, al conclave partecipano non pi\u00f9 di 120 cardinali elettori che non devono aver superato gli ottanta anni di et\u00e0 il giorno antecedente la morte o le dimissioni del Papa.\nElezione indiretta, per compromesso e per acclamazione.\nFino ai conclavi del 1978 erano ammessi metodi d'elezione diversi dal convenzionale \"scrutinium\" dei voti segreti di tutti gli elettori: era infatti possibile che i cardinali delegassero la scelta a un comitato di \"grandi elettori\", oppure decidessero il nome da eleggere in modo palese e senza passare dalla votazione (\"per compromesso\" e persino \"per acclamazione\"). Preso atto del fatto che tali metodi potevano causare delle controversie e che, in ogni caso, non venivano utilizzati da molto tempo (l'ultima elezione avvenuta per compromesso era stata quella di papa Giovanni XXII nel 1316 e l'ultima per acclamazione quella di papa Gregorio XV nel 1621), la costituzione di Giovanni Paolo II li viet\u00f2 espressamente, imponendo l'obbligo di effettuare sole votazioni plenarie con segretezza dei singoli suffragi.\nModifiche di Benedetto XVI.\nL'11 giugno 2007 Benedetto XVI, con la lettera apostolica in forma di \"motu proprio\" \"De aliquibus mutationibus in normis de electione romani pontificis\", ha emendato il comma 75 della \"Universi Dominici Gregis\". Il testo originale prevedeva la possibilit\u00e0 che, dopo aver svolto invano 34 votazioni, i cardinali si accordassero per procedere nelle votazioni successive con la sola maggioranza assoluta dei voti, e non con la maggioranza qualificata dei due terzi. La modifica di Benedetto XVI ha ripristinato in tutti i casi la necessit\u00e0 della maggioranza dei due terzi per l'elezione del Pontefice, prevedendo che dopo le prime 34 votazioni vadano votati soltanto i due nomi che nell'ultimo scrutinio hanno ottenuto il maggior numero di voti: in una tale evenienza, i due cardinali ammessi a questa sorta di ballottaggio sarebbero esclusi dall'elettorato attivo.\nIl 25 febbraio 2013 Benedetto XVI, pochi giorni prima dalla propria rinuncia al papato, ha pubblicato l'ulteriore \"motu proprio\" \"Normas Nonnullas\", stabilendo che il Sacro Collegio pu\u00f2 anticipare l'inizio del conclave a prima dei rituali 15 giorni se tutti i cardinali sono giunti a Roma prima di tale termine. Il provvedimento ha inoltre apportato alcune modifiche minori, soprattutto a carattere cerimoniale."}
{"id": "88167", "revid": "105911", "url": "https://it.wikipedia.org/wiki?curid=88167", "title": "Foglio elettronico", "text": "In informatica un foglio elettronico, chiamato anche foglio di calcolo, \u00e8 un software di produttivit\u00e0 personale che consente di operare in maniera efficiente su una pi\u00f9 o meno grande mole di dati con calcoli, funzioni aritmetico-matematiche, macro e relativi grafici.\nStoria.\nL'invenzione si deve a Dan Bricklin: l'idea gli venne vedendo un suo professore universitario che disegnava una tabella di risultati di calcoli su una lavagna. Quando il professore rilev\u00f2 un errore, dovette cancellare e riscrivere un'intera sequenza di valori nella tabella, facendo venire in mente a Bricklin che si poteva replicare il procedimento in un computer.\nL'implementazione di questa idea divenne poi VisiCalc (da \"Visible\" e \"Calculator\") , il primo foglio elettronico, anche chiamato \"killer application\" che trasform\u00f2 il personal computer da hobby per appassionati di computer in strumento di lavoro. L'applicazione infatti \u00e8 stata inventata come strumento per computer, non essendo affatto un miglioramento tecnologico di altri strumenti (come lo furono la videoscrittura rispetto alla macchina per scrivere, o i sistemi di gestione di basi di dati rispetto allo schedario).\nUno dei pi\u00f9 popolari fogli elettronici fu Lotus 1-2-3, che ai tempi del sistema operativo DOS fu una delle applicazioni pi\u00f9 utilizzate negli uffici. Il ritardo da parte di Lotus Software nel produrre una versione per Windows gioc\u00f2 a favore di Microsoft Excel, che \u00e8 oggi il foglio elettronico pi\u00f9 diffuso.\nDescrizione.\n\u00c8 un programma che permette di effettuare calcoli, elaborare dati e tracciare efficaci rappresentazioni grafiche.\nIl principio su cui si basa il foglio di calcolo \u00e8 semplice: fornire una tabella, detta anche foglio di lavoro, formata da celle in cui si possono inserire dati, numeri o formule. Le formule possono essere definite a mano dall'utilizzatore oppure facendo uso di librerie di funzioni predefinite e rese disponibili all'utente.\nLe celle, come detto in precedenza, sono la base fondamentale del foglio di calcolo.\nEsse, per essere riconoscibili, sono costituite da una lettera e un numero. Le colonne sono indicate dalle lettere, le righe dai numeri. Es: la prima cella in alto a sinistra sar\u00e0 A1, quella accanto a destra B1, e cos\u00ec via. Quelle invece sotto alla cella A1 saranno A2, A3, A4, ecc.\nFunzionamento.\nOgni cella \u00e8 identificata da una coordinata che ne indica la posizione. Ad esempio C12 (il numero indica la riga; la lettera indica la colonna). Per ogni cella pu\u00f2 essere scelta una determinata formattazione del testo: carattere, dimensione e colore del carattere, grassetto e/o corsivo, eventualmente sottolineato o ombreggiato, colore ed elementi dello sfondo. Due o pi\u00f9 celle contigue possono essere unite fra loro (per esempio C2, C3, C4) creandone una di dimensione maggiore; in tal caso il riferimento \u00e8 sempre la prima di esse (nell'esempio sar\u00e0 C2). Una cella pu\u00f2 contenere un numero o del testo, o eseguire una formula e una funzione utilizzando i valori (o le formule) di altre celle. Per eseguire una formula o una funzione, la prima cosa da scrivere nella cella \u00e8 il simbolo =.\nSe vogliamo avere nella cella C1 il risultato della somma dei valori presenti in A1 e B1, cliccheremo su quest'ultima, digiteremo = per poi ritornare sulla barra delle formule: A1 + B1\n. Appena premuto il tasto \u00abinvio\u00bb, nella casella prestabilita (in questo caso C1) sar\u00e0 visualizzato automaticamente il risultato. Se la cella A1 contiene il numero 3, e la cella B1 contiene il numero 2, nella cella C1 apparir\u00e0 il risultato 5. Se ora nella cella D8 digitiamo la formula =C1-4, vedremo apparire il risultato 1 (5-4). Per introdurre formule si deve iniziare a scrivere il simbolo = nella barra delle formule. In seguito, se vorremo cambiare i valori contenuti in A1 e/o B1, nelle celle C1 e D8 appariranno automaticamente i risultati con i nuovi valori.\nPer introdurre dati o formule in una cella possiamo posizionarci su di essa, cliccare sulla barra delle formule e scrivere il dato o la formula che intendiamo introdurre. \u00c8 per\u00f2 anche possibile introdurre dato o formula direttamente digitando nella cella interessata; \u00e8 ovvio che se si tratta di una formula o funzione sar\u00e0 necessario iniziare col segno =. \nLa formula pu\u00f2 essere propagata ad altre righe e/o colonne, trascinando la cella. Per ripetere una formula, bisogna selezionare la cella in basso a destra, premendo il tasto sinistro del mouse, e spostare il simbolo sempre tenendo premuto. Trascinando la formula, il foglio di calcolo cambia i riferimenti di riga e/o colonna, i riferimenti di una formula sono quindi impostati come riferimenti relativi.\nPer bloccare uno o pi\u00f9 riferimenti di riga o colonna, ossia per avere un riferimento assoluto, la lettera o il numero che lo indicano nella formula devono essere preceduti dal carattere \u00abdollaro\u00bb (il carattere $). Per esempio se nella cella C1 ho scritto la formula =$A$1+$B$1, copiandola o trasportandola in altre celle avr\u00f2 sempre il risultato A1+B1.\nImplementazioni rilevanti.\nI software pi\u00f9 diffusi sono (in ordine alfabetico):"}
{"id": "88170", "revid": "2225", "url": "https://it.wikipedia.org/wiki?curid=88170", "title": "Cameroon", "text": ""}
{"id": "88171", "revid": "1745361", "url": "https://it.wikipedia.org/wiki?curid=88171", "title": "Arabia (disambigua)", "text": ""}
{"id": "88172", "revid": "3535", "url": "https://it.wikipedia.org/wiki?curid=88172", "title": "Pearl Harbour", "text": ""}
{"id": "88173", "revid": "37401", "url": "https://it.wikipedia.org/wiki?curid=88173", "title": "Arabia (provincia romana)", "text": "Arabia Petrea, detta anche Provincia d'Arabia o Arabia, era una provincia di frontiera dell'Impero romano creata nel II secolo.\nStatuto.\nCreata nel 106 da Traiano e affidata ad un legatus Augusti pro praetore di rango pretorio.\nDiocleziano ampli\u00f2 ulteriormente questa provincia, con l'inclusione dell'odierna Israele; dopo la riforma, l'Arabia fece parte della diocesi d'Oriente.\nStoria.\nGaio Elio Gallo, secondo prefetto d'Egitto, nel 25/24 a.C. guid\u00f2 per volere di Augusto una spedizione inviata sulla costa peninsulare araba del Mar Rosso, nella cosiddetta Arabia Felix. Raggiunse e pose assedio a Ma'rib, la capitale del Regno di Saba nell'attuale Yemen, ma dovette ritirarsi perch\u00e9 decimato da epidemie.\nI romani sotto Augusto mantennero guarnigioni nella penisola arabica occidentale fino a Leucecome (porto sulla costa araba vicino a dove ora si trova Medina), ma successivamente alla sua morte si ritirarono fino al Sinai.\nI territori ad oriente del fiume Giordano furono rioccupati dai Romani solo un secolo dopo, ai tempi di Traiano, grazie all'intervento del governatore di Siria, Aulo Cornelio Palma Frontoniano, il quale annesse i nuovi territori della \"Petrea\". A differenza per\u00f2 di altre province annesse in seguito alle campagne partiche degli anni 114-117, come Armenia, Mesopotamia e Assiria, la \"Petrea\" fu mantenuta anche dopo Traiano. Sebbene esposta a eventuali attacchi e razzie di Parti e Palmireni, non fu comunque sottoposta a continue incursioni come altre province liminari quali Germania e Nord Africa.\nPrima della conquista romana, sull'area regnava Rabbel II, ultimo sovrano dei Nabatei. Alla sua morte, la III legione mosse dall'Egitto fino a Petra, mentre la truppa di presidio siriana, nota come Sesta Ferrata, occup\u00f2 Bostra. La conquista della Nabatea pu\u00f2 essere ben descritta come un atto casuale, perch\u00e9 portata a termine da Traiano per consolidare il controllo dell'area prima di dare seguito ai progetti militari che aveva in mente per l'area. Non esistono prove per alcun pretesto per l'annessione (Rabbel II aveva un erede di nome Obodas) e pare che anche la resistenza incontrata sia stata blanda, come dimostrerebbe il fatto che i Nabatei servirono come truppe ausiliarie nell'esercito romano subito dopo la conquista. E la scarsa gloria che venne da questa conquista \u00e8 attestata anche dal fatto che Traiano non assunse il titolo onorifico di \"Arabico\", come invece fece in occasione dell'annessione di altri territori. Inoltre, questa conquista non fu pubblicizzata ed esaltata fino al completamento della Via Traiana Nova, strada che si snodava da Bostra ad Aqaba, toccando per\u00f2 anche altri centri, come Petra. Sebbene l'imperatore elev\u00f2 Bostra al rango di capitale, diede a Petra lo status di metropoli.\nCon la conquista romana, il greco divenne la lingua ufficiale, com'era tipico nelle province orientali dell'Impero (fino a quel momento non si era diffusa molto, anzi quest'area era scarsamente ellenizzata). Ma il greco (sia come lingua che come cultura) si diffuse anche tra il popolo, soppiantando in pratica il nabateo e l'aramaico, come dimostrano le iscrizioni di Umm al-Quttayn. Scarse, invece, le attestazioni in latino.\nQuando Gaio Avidio Cassio si ribell\u00f2 pensando che l'imperatore Marco Aurelio fosse morto, non trov\u00f2 alcun supporto nella Petrea. Stessa cosa accade quando il governatore siriano Pescennio Nigro si proclam\u00f2 imperatore nel 193 d.C.\nQuando al soglio imperiale sal\u00ec Settimio Severo, egli priv\u00f2 la citt\u00e0 siriana di Antiochia dello status di metropoli, per punirla di aver partecipato alla ribellione. Al contrario, la Legione III Cirenaica, ebbe il titolo onorifico di \"Severiana\", mentre il governatore della Petrea, Publio Elio Severiano Massimo, fu mantenuto al suo posto come premio per la sua fedelt\u00e0. La Siria fu suddivisa in due parti e l'Arabia Petrea si espanse inglobando molte zone, tra cui il luogo di nascita del futuro imperatore Filippo l'Arabo.\nSettimio Severo allarg\u00f2 questa provincia che era gi\u00e0 ampia, cos\u00ec come allarg\u00f2 l'impero, con la conquista della Mesopotamia. L'Arabia divenne l'ideologica base di potere per Settimio Severo, nel Vicino Oriente romano. Ci\u00f2 and\u00f2 progressivamente riducendo l'ampiezza territoriale, il potere e il ruolo della Siria, che fu protagonista di molte rivolte.\nL'Arabia divenne una specie di simbolo della lealt\u00e0 a Settimio Severo. Sotto Diocleziano, la riorganizzazione tetrarchica dell'Impero (284-305) ampli\u00f2 ulteriormente questa provincia, con l'inclusione dell'odierna Israele. Dopo Diocleziano, l'Arabia fece parte della Diocesi d'Oriente, che era parte della Prefettura d'Oriente. La provincia fu invasa e conquistata dai musulmani del califfo \u2018Umar ibn al-Khatt\u0101b nel VII secolo.\nEsercito e difesa.\nLegioni.\nA Bostra venne acquartierata la Legio III \"Cyrenaica\", mentre il governatore provinciale fu inizialmente posizionato a Petra e poi a Bostra stessa.\n\"Auxilia\".\nVi erano poi numerose unit\u00e0 ausiliarie a difesa dei confini e delle principali strade che conducevano all'interno della provincia romana, per un totale di oltre 5.000 armati a partire dal principato di Traiano. Lo sappiamo da alcune iscrizioni epigrafiche trovate nella provincia come segue:\nGeografia politica ed economica.\nLa provincia era composta dall'ex regno nabateo (che comprendeva le odierne: Giordania, Siria meridionale, penisola del Sinai, e Arabia Saudita nord-orientale). Confinava con la provincia romana di Siria, con la provincia di Giudea e quella d'Egitto.\nAl di l\u00e0 del relativamente fertile altopiano di Moab, con i suoi 400\u00a0mm annui di precipitazioni piovose. Il deserto stepposo e la natura inospitale sono comunque la norma (Sinai e Negev). Ci sono poi le zone costiere del Mar Rosso e il terreno roccioso.\nMaggiori centri provinciali.\nI centri politici importanti erano Petra e Bostra (o Busra). Esiste disaccordo su quale delle due sia stata la capitale della provincia. Con Traiano la capitale sarebbe stata Bostra, detta \"Traiana\", mentre con Adriano fu Petra.\nPrincipali vie di comunicazione.\nLa \"Via Traiana Nova\" fu costruita dall'imperatore Traiano tra il 111 ed il 114. Era chiamata cos\u00ec, per distinguerla dalla \"Via Traiana\" in Italia. Essa collegava \"Aelana\" sul Mar Rosso con la fortezza legionaria di Bostra, distante 267 miglia romane. Il suo proseguimento naturale fu dalla fine del III secolo, la \"Strata Diocletiana\", che congiungeva Bostra con il fiume Eufrate."}
{"id": "88174", "revid": "1046454", "url": "https://it.wikipedia.org/wiki?curid=88174", "title": "Colonia di Roanoke", "text": "La colonia di Roanoke fu il secondo insediamento inglese in America del Nord, dopo quello di San Giovanni di Terranova, fondato nel 1583, e il terzo insediamento europeo. \u00c8 nota soprattutto per una misteriosa sparizione di massa che coinvolse la totalit\u00e0 degli abitanti.\nStoria.\nL'impresa fu finanziata e organizzata da Walter Raleigh, al quale la regina Elisabetta I d'Inghilterra aveva affidato la colonizzazione della Virginia, il cui territorio allora comprendeva anche l'isola di Roanoke, che in seguito divenne parte della Carolina del Nord. Raleigh tent\u00f2 due volte la colonizzazione dell'isola: nel 1585 e nel 1587.\nIl primo tentativo di colonizzazione.\nIl primo tentativo fu affidato a Ralph Lane e Richard Grenville e comprendeva 150 coloni su cinque navi, che partirono da Plymouth il 9 aprile 1585. Un fortunale al largo delle coste portoghesi costrinse l'ammiraglia \"Tiger\" a separarsi dalla flotta. Questo fu solo il primo di una serie di problemi, fra incidenti di percorso (il 26 giugno la \"Tiger\" si incagli\u00f2 in una secca, rovinando parte delle provviste) e tensioni crescenti con i nativi, culminate nella distruzione del villaggio di Aquascogoc, i cui abitanti furono accusati di aver rubato una coppa d'argento.\nA causa della scarsit\u00e0 di cibo, Grenville decise di affidare a Lane la costituzione di una colonia sulla costa settentrionale dell'isola: 108 persone sbarcarono sull'isola il 17 agosto 1585 e Grenville salp\u00f2 per recuperare nuove provviste e nuovi coloni, promettendo di tornare per l'aprile dell'anno successivo. Il termine pass\u00f2 senza che Grenville facesse ritorno. Infine nel giugno 1586 un attacco dei nativi, dovuto alla distruzione di Aquascogoc, fu respinto dai coloni, che decisero tuttavia di accettare l'invito di Sir Francis Drake di tornare in patria.\nGrenville, che fece ritorno molto dopo la partenza del primo gruppo di coloni, decise cos\u00ec di lasciare un piccolo gruppo di uomini a difesa del forte e di fare ritorno anch'egli in patria per poter organizzare una nuova spedizione.\nIl secondo tentativo di colonizzazione.\nNel 1587 un gruppo di 115 coloni ricevette il compito di stabilire una colonia nella baia di Chesapeake sotto la guida dell'artista John White, amico di Raleigh e componente della prima spedizione a Roanoke. White fu poi nominato governatore e Raleigh nomin\u00f2 12 assistenti, che furono poi incaricati di controllare le sorti dei coloni su Roanoke.\nIl gruppo arriv\u00f2 il 22 luglio 1587, ma trov\u00f2 soltanto i resti di una guarnigione inglese. Pur non riuscendo a individuare alcun colono, il comandante della flotta Simon Fernandez, per motivi non del tutto chiariti, ordin\u00f2 alla spedizione di sbarcare e di stabilire una nuova colonia sull'isola. White ristabil\u00ec i rapporti con alcune delle trib\u00f9 locali, a eccezione di quelle contro cui avevano combattuto nella prima spedizione.\nPoco dopo la creazione del secondo insediamento, il colono George Howe fu ucciso da un nativo mentre cacciava granchi nel canale di Albemarle. Temendo per la propria vita, i coloni convinsero il governatore White a tornare in Inghilterra per descrivere la situazione disperata della colonia e chiedere ulteriori aiuti. Al momento della partenza rimasero 115 coloni a Roanoke, compresa la neonata Virginia Dare, nipote di White, la prima inglese nata nelle Americhe.\nIl viaggio di ritorno fu pi\u00f9 volte rimandato, prima dall'arrivo dell'inverno e poi a causa dell'Invincibile Armata spagnola. White fu in grado di partire soltanto nella primavera del 1588; la spedizione fall\u00ec quando i capitani delle due navi tentarono l'arrembaggio di alcune navi spagnole, finendo essi stessi catturati e privati delle merci. A causa della guerra in corso contro la Spagna, White non fu in grado di assicurarsi un secondo tentativo fino al 1590, quando ottenne un passaggio da una nave che effettuava azioni di pirateria contro gli spagnoli.\nRitornato assieme ai rinforzi e ai rifornimenti nell'agosto del 1590, White non trov\u00f2 alcuna traccia dei coloni n\u00e9 prove di un combattimento. L'intera colonia risult\u00f2 smantellata: quindi l'abbandono dell'isola era stato effettuato con calma e senza fretta, ma non c'era traccia della croce di Malta, il segnale convenuto in caso di problemi. L'unica traccia lasciata fu la parola \"CROATOAN\" incisa su un palo di una recinzione. White interpret\u00f2 il segnale come l'indicazione dei coloni di essersi spostati sull'isola di Croatoan, diventata in seguito Hatteras, ma non fu in grado di verificare se la sua ipotesi fosse corretta: un forte temporale si stava apprestando e i suoi uomini si rifiutarono di proseguire oltre.\nNon si sa quale sia stato il destino dei coloni di Roanoke, ma si suppone che si siano integrati con le popolazioni indigene. Per questo spesso Roanoke \u00e8 detta la \"colonia perduta\" e il suo sito \u00e8 la principale attrazione turistica dell'isola, assieme al North Carolina Aquarium."}
{"id": "88175", "revid": "696528", "url": "https://it.wikipedia.org/wiki?curid=88175", "title": "Asash\u014dry\u016b Akinori", "text": "Biografia.\nCarriera e trionfi.\n\u00c8 il 68\u00b0 \"Yokozuna\" e il significato del suo nome giapponese (Asash\u014dry\u016b) \u00e8: drago \"(ryu)\" - blu \"(sho)\" - del mattino \"(asa)\". \u00c8 diventato \"yokozuna\" nel marzo del 2003, a poco pi\u00f9 di 2 anni dal suo debutto nella categoria Makuuchi, e dopo soli 3 anni e 2 mesi dal suo debutto assoluto nel sumo. \u00c8 il primo \"yokozuna\" di nazionalit\u00e0 mongola nella storia del sumo. La scalata di Asash\u014dry\u016b al vertice della piramide dei \"rikishi\" \u00e8 stata molto rapida. Dopo il debutto assoluto nel gennaio 1999, nel settembre del 2000 \u00e8 gi\u00e0 fra i J\u016bry\u014d, dopo aver conquistato in rapida successione i titoli delle categorie Jonidan, Sandanme e Makushita. Dopo due basho tra i J\u016bry\u014d, raggiunge il rango di maegashira 12 nei Makuuchi (gennaio 2001); altri due basho gli sono poi sufficienti per l'esordio nel Sanyaku (maggio 2001), con il rango di Komusubi.\nNel luglio 2001 Asash\u014dry\u016b, dopo il Kachi-Koshi (score col punteggio in attivo sulla base di 15 match per torneo) conquistato nel suo primo torneo da komusubi, subisce, quella che resta l'unica retrocessione della sua carriera, uscendo dal Sanyaku. Dopo un solo torneo da maegashira 1, per\u00f2, il mongolo risale nuovamente al rango di komusubi nel novembre 2001, quindi diventa Sekiwake nel gennaio 2002 e \u014dzeki nel settembre 2002. Asash\u014dry\u016b disputa tre soli Basho con il rango di \u014dzeki, dato che nel marzo 2003 viene promosso addirittura yokozuna (in questo \u00e8 stato uno dei nove non-giapponesi ad aver ottenuto tale livello; gli altri sono: Konishiki, Akebono e Musashimaru dalle Hawaii; Hakuh\u014d, Harumafuji, Kakury\u016b e Terunofuji dalla Mongolia; Baruto Kaito dall'Estonia e Kotooshu dalla Bulgaria) a seguito della conquista di due yusho consecutivi.\nAsash\u014dry\u016b, ha conquistato 25 yusho nella Makuuchi e detiene il record degli Yusho consecutivi (7 dal Kyushu 2004 al Kyushu 2005 compresi); ed \u00e8 l'unico rikishi ad aver conquistato tutti i basho di uno stesso anno solare (il 2005). Fra i record personali di Asash\u014dry\u016b, figurano le 51 affermazioni sui 52 bouts disputati (fra la 1\u00aa giornata dell'Hatsu 2005 e la 7\u00aa giornata del Nagoya 2005), subendo l'unica sconfitta ad opera di Tochiazuma (un ex \u014dzeki).\nI suoi atteggiamenti sono stati spesso giudicati indegni del suo rango, perch\u00e9 ha contestato i verdetti dei giudici, cosa inaudita per un rikishi, ed \u00e8 stato squalificato alla quinta giornata Nagoya Basho 2003 per aver atterrato il rikishi mongolo Kyokushuzan prendendolo per i capelli, un gesto assolutamente vietato nel sumo.\nLa squalifica ed il ritiro.\nAi record positivi, Asash\u014dry\u016b ne ha poi aggiunto un altro negativo: nel 2007 \u00e8 stato il primo yokozuna della storia ad essere stato squalificato. La squalifica ha riguardato due basho consecutivi (Aki e Kyushu 2007).\nNel luglio del 2007 Asash\u014dry\u016b decise infatti di saltare il tour promozionale estivo di T\u014dhoku e Hokkaid\u014d a causa di un infortunio. I referti medici presentati alla \"Associazione Giapponese di Sumo\" indicavano una lesione al gomito sinistro e una frattura da stress alla schiena, che avrebbero richiesto sei settimane di riposo per guarire. Ma nonostante il dichiarato infortunio, nei giorni successivi Asash\u014dry\u016b partecip\u00f2 in Mongolia ad una partita di calcio di beneficenza (insieme tra gli altri ad Hidetoshi Nakata).\nLo Yokozuna Deliberation Council, una volta preso atto che Asash\u014dry\u016b era in grado di sostenere una partita di calcio nonostante avesse dichiarato un infortunio, procedette alla squalifica del campione mongolo per aver mentito sulle proprie condizioni fisiche: ci\u00f2 consistette nella sospensione per due basho consecutivi (Aki e Kyushu 2007) e ingaggi ridotti del 30% per i quattro mesi successivi.\nIl 4 febbraio 2010, infine, Asash\u014dry\u016b ha annunciato il suo ritiro dal sumo, ritiro avvenuto dopo un lungo conciliabolo privato con gli uomini del Riji-Kai, ovvero il comitato direttivo dell'Associazione di sumo, il Nihon Sumo Ky\u014dkai. Fatale per lo Yokozuna \u00e8 stata l'ennesima intemperanza che lo ha visto protagonista di un alterco all'interno di un night-club di Tokyo, durante l'ultimo hatsu-basho, alterco nel quale Asash\u014dry\u016b, ubriaco, ha colpito un avventore del posto procurandogli la frattura del setto nasale. Inutile si \u00e8 rivelato il tentativo di accordo amichevole tra i due litiganti perch\u00e9, anche se la vittima del colpo ha accettato una notevole somma di denaro per non denunciare il campione alle autorit\u00e0, i giornalisti nipponici hanno scoperto l'accaduto, malamente coperto dal manager di Asash\u014dry\u016b, facendo scoppiare l'ennesimo scandalo.\nIn lacrime ed amareggiatissimo, Asash\u014dry\u016b ha dunque detto basta, spinto all'abbandono dal Ky\u014dkai (che ne minacciava l'espulsione a vita, cosa che sarebbe costata gravi penali economiche allo yokozuna) ed ha lasciato l'attivit\u00e0 a soli 29 anni, con la bellezza di ben 25 yusho vinti, cosa che fa di lui il quarto yokozuna della storia per numero di vittorie."}
{"id": "88177", "revid": "196390", "url": "https://it.wikipedia.org/wiki?curid=88177", "title": "Provincia Arabia", "text": ""}
{"id": "88178", "revid": "486946", "url": "https://it.wikipedia.org/wiki?curid=88178", "title": "Subcontinente arabo", "text": ""}
{"id": "88179", "revid": "599013", "url": "https://it.wikipedia.org/wiki?curid=88179", "title": "Kai\u014d Hiroyuki", "text": "Carriera.\nFa il suo debutto ufficiale nel sumo nel marzo del 1988, contemporaneamente a rikishi come Akebono, Takanohana III e Wakanohana. Nel settembre del 1990 viene promosso in Makushita dopo aver ottenuto il suo primo yusho in Sandanme con un perfetto 7-0. Due anni dopo a gennaio \u00e8 tra le file dei J\u016bry\u014d e adotta per l'occasione il nome da combattente Kaio. Nel maggio del 1993 viene promosso nella divisione maggiore, la Makuuchi, e a maggio dell'anno successivo entra nel Sanyaku come Komusubi, grazie ad una Kinboshi e ad un Sansho ottenuti nel torneo precedente.\nDa questo momento si sussegue un altalenarsi di promozioni e retrocessioni dal rango di Sekiwake a quello di maegashira, fino al settembre del 2000 quando raggiunge il rango pi\u00f9 alto del sanyaku, ovvero quello di Ozeki. Decisivo per la promozione lo Yusho ottenuto a maggio dello stesso anno, a cui ne seguiranno altri quattro negli anni successivi, l'ultimo nel settembre del 2004.\nKaio si \u00e8 confermato uno dei Rikishi pi\u00f9 longevi della storia del sumo, con tanto di 132 basho totali, 99 dei quali nella divisione maggiore. Questa peculiarit\u00e0 gli ha permesso durante l'hatsu-basho 2011 di raggiungere il numero di 815 vittorie nella Makuuchi, superando il record precedentemente stabilito da Chiyonofuji di 807. Kaio ha decretato il proprio Intai nel 2011, mantenendo il prestigioso rango di Ozeki. In carriera Kaio ha vinto 5 Yusho, 10 Shukun-sho, 5 Kanto-sho e 6 Kinboshi ed \u00e8 ora divenuto oyakata della Tomozuna-beya."}
{"id": "88186", "revid": "11959", "url": "https://it.wikipedia.org/wiki?curid=88186", "title": "Rub' al Khali", "text": ""}
{"id": "88191", "revid": "1318658", "url": "https://it.wikipedia.org/wiki?curid=88191", "title": "Entalpia standard di formazione", "text": "L'entalpia standard di formazione \u0394Hf\u00b0 di un composto ad una certa temperatura \u00e8 la variazione di entalpia che accompagna la formazione di una quantit\u00e0 di quella sostanza a partire dai suoi componenti elementari, al loro stato standard (definizione IUPAC), cio\u00e8 presi puri nella loro forma pi\u00f9 stabile alla temperatura d'interesse e alla pressione standard (spesso definita come 1 bar).\nDescrizione.\nA rigore lo stato standard termodinamico dipende dalla temperatura d'interesse (normalmente a temperatura ambiente), che non rientra nella definizione IUPAC. I valori sono tabulati molto spesso come entalpia di formazione standard alla temperatura di 298,15 K (25 \u00b0C) e sono espressi in kJ/mol.\nTutti gli elementi nel loro stato standard, quindi puri nella forma pi\u00f9 stabile alla temperatura di interesse e alla pressione di stato-standard, hanno zero come valore di entalpia di formazione standard. Cos\u00ec per esempio l'ossigeno nello stato di gas, il carbonio nello stato solido di grafite, ecc. \nL'entalpia di formazione standard \u00e8 negativa se la reazione di formazione del composto \u00e8 esotermica, mentre \u00e8 positiva se la reazione di formazione del composto \u00e8 endotermica.\nL'entalpia standard di formazione \u00e8 una funzione di stato termodinamica. Essa \u00e8 quindi equivalente alla somma dei diversi processi di reazioni di sintesi compresi nel Ciclo di Born-Haber.\nEsempio.\nAd esempio, per calcolare l'entalpia standard di formazione del cloruro di sodio si usa la reazione seguente:\nQuesto processo \u00e8 costituito da sotto-processi separati, ognuno dei quali possiede la propria entalpia. Quindi, occorre calcolare: \nLa somma di tutti questi valori d\u00e0 l'entalpia di formazione standard del cloruro di sodio (legge di Hess)."}
{"id": "88192", "revid": "1745361", "url": "https://it.wikipedia.org/wiki?curid=88192", "title": "Stenelo (figlio di Capaneo)", "text": "Stenelo () \u00e8 un personaggio della mitologia greca. Fu Re di Argo.\nGenealogia.\nFiglio di Capaneo, ebbe i figli Comete e Cilarabe.\nMitologia.\nFu uno degli Epigoni che presero parte alla seconda spedizione contro Tebe. Partecip\u00f2 anche alla guerra di Troia come auriga di Diomede.\nNel V canto dell'Iliade Diomede uccide Pandaro e ferisce Enea, che cade svenuto. \u00c8 Stenelo allora che su ordine di Diomede ruba i valenti cavalli di Enea, discendenti dei cavalli offerti da Zeus a Troo."}
{"id": "88193", "revid": "124514536", "url": "https://it.wikipedia.org/wiki?curid=88193", "title": "Franchincenso", "text": "Il franchincenso \u00e8 una resina aromatica ricavata da alcune specie del genere \"Boswellia\" (es. \"Boswellia thurifera\", \"B. sacra\", \"Boswellia frereana\", \"Boswellia bhaw-dajiana\").\nViene utilizzato nell'incenso e nei profumi.\nIl franchincenso (il cui nome fa riferimento alla sua preminenza come \"vero\" o \"franco\" incenso) \u00e8 noto anche come olibano, termine che deriva dall'arabo \"al-lub\u00e1n\" (\"la cicca\"), un riferimento alla sostanza lattiginosa estratta dall'albero. Alcuni testi specificano che l'olibano si estrae dalla \"Boswellia serrata\" e presenta un caratteristico profumo agrumato ma a livello commerciale la distinzione \u00e8 alquanto aleatoria. Sono disponibili diversi tipi di franchincenso a seconda della specie di pianta e dell'epoca di raccolta.\nNote storiche.\nIl franchincenso veniva usato nei riti religiosi. Nel \"Vangelo secondo Matteo\" 2:11, oro, (franch) incenso e mirra erano i tre doni offerti a Ges\u00f9 dai Re Magi provenienti da oriente. Lo sviluppo della cristianit\u00e0 depresse il mercato del franchincenso durante il IV secolo, la desertificazione rese pi\u00f9 difficile la percorrenza delle rotte carovaniere che passavano attraverso il deserto del Rub' al-Khali, in Arabia, e le crescenti incursioni dei nomadi Parti nel Vicino Oriente fecero s\u00ec che il commercio del franchincenso si riducesse ai minimi termini dopo il 300.\nSi narra che l'imperatore romano Nerone abbia bruciato un quantitativo di franchincenso pari al fabbisogno di un anno della citt\u00e0 di Roma, in occasione del funerale della moglie Poppea.\nLa citt\u00e0 perduta di Ubar (Wabar), talvolta identificata con Iram delle Colonne (Iram Dh\u0101t al-\u2018Im\u0101d), nell'odierno Oman, si ritiene sia stata un centro del commercio del franchincenso lungo la recentemente riscoperta \"via dell'incenso\". Ubar venne riscoperta agli inizi degli anni novanta e vi si stanno attualmente effettuando scavi archeologici.\nComposti chimici.\nAlcuni dei composti chimici del franchincenso sono:"}
{"id": "88194", "revid": "9", "url": "https://it.wikipedia.org/wiki?curid=88194", "title": "Olibano", "text": ""}
{"id": "88199", "revid": "148107", "url": "https://it.wikipedia.org/wiki?curid=88199", "title": "Entropia molare standard", "text": "In termochimica, l'entropia molare standard, S\u00b0, \u00e8 l'entropia associata a una mole di sostanza, in condizioni di temperatura e pressione standard (ovvero 1 bar). In questo caso per \"temperatura standard\" si adotta in genere il valore di formula_1 (dove formula_2 \u00e8 il simbolo del Kelvin), i cui valori sono comunemente tabulati in letteratura specialistica con lo scopo di agevolare i calcoli evitando di ricorrere all'integrazione), ma nulla vieta di adottare un altro valore di riferimento per la temperatura.\nIl terzo principio della termodinamica stabilisce che \"ogni sostanza possiede un valore positivo di entropia, la quale diviene uguale a zero alla temperatura di formula_3\". L'unit\u00e0 di misura nel SI \u00e8 il \"joule fratto Kelvin \u00b7mole\" formula_4, ma comunemente viene espressa in \"unit\u00e0 entropiche\", dove al joule viene preferita la caloria formula_5.\nAnalizzando i valori tabulati, si possono facilmente evincere le seguenti considerazioni (in accordo con il concetto di \"entropia\"):\nDalla applicazione della relazione formula_8, \u00e8 possibile calcolare la variazione di entropia molare standard di reazione associata a una reazione chimica sottraendo all'entropia totale dei prodotti l'entropia totale dei reagenti. Questo calcolo viene comunemente effettuato quando si devono determinare i parametri termodinamici che descrivono un dato equilibrio chimico.\nA titolo di esempio, il formula_9 relativo alla formazione dell'acqua gassosa a partire dai suoi elementi si pu\u00f2 calcolare nel modo seguente:\ndai valori tabulati formula_10, formula_11 e formula_12\ndiminuzione di entropia correlata con la diminuzione di molecole gassose (da formula_14 a formula_15)."}
{"id": "88200", "revid": "729019", "url": "https://it.wikipedia.org/wiki?curid=88200", "title": "Proconsole", "text": "Proconsole (dal latino \"proconsul\") era un promagistrato romano, a volte ex console incaricato di governare una provincia romana. Come un propretore, il proconsole era qualcuno che agiva \"al posto di (pro)\" un magistrato ufficiale. Aveva tutta l'autorit\u00e0 di un console, ed era in alcuni casi un ex-console la cui carica governatoriale veniva iterata di un altro mandato \"(prorogatio imperii)\".\nStoria.\nEpoca repubblicana.\nQuesta magistratura venne creata poco prima dell'inizio della seconda guerra sannitica, nel 327 a.C.: se una guerra durava molto tempo e venivano richiesti pi\u00f9 di due comandanti per l'esercito, i consoli dell'anno precedente rimanevano in carica con gli stessi poteri dei consoli ordinari. In questo caso si parlava di \"prorogatio imperii\".\nQuesta abitudine divenne comune durante la guerra contro Annibale; un'innovazione fu la nomina di semplici cittadini, cio\u00e8 persone che non erano stati consoli, alla carica di proconsole. Publio Cornelio Scipione, che assunse questa carica per condurre la guerra in Spagna (211 a.C.) assunse il proconsolato prima ancora di completare la carriera che lo avrebbe potuto far diventare console. Dal I secolo a.C., gli ex-consoli incominciarono a ricoprire la carica di governatore delle province pi\u00f9 importanti come se fossero consoli (per esempio, Giulio Cesare fu console nel 59 a.C. e proconsole della Gallia Cisalpina dal 58 a.C.).\nUna \"Lex Iulia\" del tempo di Gaio Giulio Cesare limit\u00f2 la durata del mandato in una provincia \"praetoria\" a un solo anno, mentre riguardo a una \"consularis\" a due anni. I governatori provinciali non avevano una paga, anche se certe spese erano coperte dall'\"Aerarium\". Fu Augusto ad attribuire, per primo, una paga alla carica di governatore provinciale.\nRiforma augustea.\nSotto l'Impero, i Governatori delle province senatorie solitamente vennero denominati proconsoli, anche se in precedenza avevano avuto altri incarichi. Venivano estratti a sorte e non indicati dall'imperatore. Essi governavano le province pacificate, ovvero quelle di pi\u00f9 antica costituzione. In realt\u00e0, questa fu la giustificazione che Augusto avanz\u00f2 al fine di sottrarre le legioni al Senato. Solo il proconsole di Africa ebbe in dote una legione, peraltro sottrattagli gi\u00e0 da Caligola. A differenza dei \"legati Augusti pro praetore\", essi erano gli unici governatori che godevano di un \"imperium\" proprio, non delegato dal principe, rispettando l'antica consuetudine repubblicana del mandato annuale. Augusto stabil\u00ec che fosse assegnata un'indennit\u00e0 fissa ai proconsoli per i loro muli e tende, che normalmente erano aggiudicati pubblicamente.\nTardo impero.\nLa carica sopravvisse fino al tardo impero. La Notitia Dignitatum ancora nel V secolo accenna a tre proconsoli, apparentemente con poteri persino superiori ai vicari delle diocesi corrispondenti. Essi erano:\nLe loro province seppur radicalmente rimpicciolite rispetto al passato, erano ancora assegnate, in omaggio alla tradizione, a senatori di alto rango.\nIl termine \u00e8 stato anche usato per indicare il governante (o la persona realmente influente) di uno stato formalmente indipendente ma in realt\u00e0 succubo di una potenza straniera."}
{"id": "88201", "revid": "1728", "url": "https://it.wikipedia.org/wiki?curid=88201", "title": "Publio Cornelio Scipione", "text": "Si guadagn\u00f2 il \"cognomen ex virtute\" di \"Africano\" a seguito della vittoriosa campagna in Africa, durante la quale sconfisse il generale cartaginese Annibale nella battaglia di Zama. Viene comunemente chiamato Africano maggiore per differenziarlo dal suo omonimo Publio Cornelio Scipione Emiliano, detto \"Africano minore\", che distrusse Cartagine a seguito di un lungo assedio nel 146 a.C.\nFonti e storiografia.\nLe principali fonti per la vita e il ruolo di Scipione Africano sono rappresentate da Polibio (\"Storie\"), Tito Livio (\"Ab Urbe condita libri\"), Appiano di Alessandria (\"Historia romana\"), Cassio Dione Cocceiano (\"Historia romana\"), Velleio Patercolo (\"Historiae romanae ad M. Vinicium libri duo\"), oltre alle biografie di Plutarco su \"Fabio Massimo\", \"Claudio Marcello\" e a quella su Annibale di Cornelio Nepote (\"De viris illustribus\").\nBiografia.\nOrigini familiari e adolescenza.\nAppartenente alla Gens Cornelia, una delle pi\u00f9 antiche e potenti famiglie patrizie di Roma, figlio di Publio Cornelio Scipione, che fu console nel 218 a.C. e che mor\u00ec in Spagna assieme al fratello Gneo Cornelio Scipione Calvo durante la Seconda guerra punica, spos\u00f2 Emilia Paola, figlia del console Lucio Emilio Paolo e sorella di Lucio Emilio Paolo Macedonico, e fu il padre di un omonimo Publio Cornelio Scipione, di Lucio Cornelio Scipione e di Cornelia, la famosa \"madre dei Gracchi\".\nSecondo una leggenda riportata da Tito Livio, Publio Cornelio Scipione nacque, come Alessandro Magno, dall'unione con un grande serpente, che si materializzava nella camera da letto di sua madre. Il serpente appariva e si dileguava improvvisamente quando sentiva il sopraggiungere di qualcuno.\nCarriera politico-militare (218 - 188 a.C.).\nSotto il comando del padre (218 a.C.).\nLe prime notizie della vita pubblica di Publio che si hanno riportano al 218 a.C. A soli 17 anni, durante la battaglia del Ticino, primo vero scontro diretto tra Roma e Annibale, e primo scontro del giovane Publio, salv\u00f2 la vita al padre, gravemente ferito. Lo storico greco Polibio racconta che:\nIl padre, comandante delle forze romane in qualit\u00e0 di console, chiese come ricompensa militare per il comportamento eroico dimostrato dal figlio, la corona civica, ma Scipione rifiut\u00f2 dicendo che \u00ab\"quell'atto si ricompensava da s\u00e9\"\u00bb. La coraggiosa impresa frutt\u00f2 comunque a Scipione la fama di valoroso. Polibio aggiunge che da quel momento, nelle successive battaglie, raramente mise a repentaglio la propria vita quando la patria mise nelle sue mani le proprie speranze di successo.\nPartecipa alla disfatta di Canne (216 a.C.).\nDue anni dopo, nel 216 a.C. fu tra i superstiti della disastrosa battaglia di Canne. Gli storici antichi non dicono se Scipione partecip\u00f2 direttamente alla battaglia e da Livio sappiamo che ricopriva la carica di tribuno militare. Nello scontro mor\u00ec anche il futuro suocero di Publio, il console Emilio Paolo, che secondo la tradizione polibiana, sarebbe stato contrario ad affrontare la battaglia. Caddero sul campo anche i due consolari Servilio e Minucio che combattevano al centro dello schieramento e novanta tra ufficiali appartenenti alle grandi famiglie di Roma e delle citt\u00e0 alleate, compresi consolari, pretori e senatori; i morti romani furono 70.000 mentre furono 10.000 i prigionieri; altre fonti parlano di 43.000/45.000 caduti e 19.000 prigionieri. Il console superstite, Varrone, ritenuto da Polibio il responsabile della sconfitta, con 10.000 sbandati si rifugi\u00f2 a Venusia. Si salv\u00f2 anche il giovane Publio Cornelio.\nDopo la disfatta di Canne, si adoper\u00f2 per porre in salvo i pochi e sbandati superstiti delle legioni romane, guidandoli verso Canosa, dove ci fu una prima riorganizzazione dell'esercito romano. Si trattava di un'impresa molto pericolosa, distando la citt\u00e0 solo quattro miglia dal campo di Annibale. In questo frangente, dovette frenare il desiderio di fuga di numerosi patrizi che volevano fuggire in esilio minacciando di fermarli anche col gladio. Per contro, si fa raccontare dai superstiti le fasi della battaglia, cercando di capire la tattica usata dagli avversari. Livio racconta che, di fronte alla prospettiva di sbandamento e di ammutinamento seguita alla sconfitta di Canne, Scipione fu l'unico dei capi militari a mostrare fermezza di carattere: alle insistenze degli altri comandanti, indecisi sul da farsi, di riunire un consiglio per deliberare sulla situazione, egli oppone un netto rifiuto dicendo che ci si trovava in un frangente in cui non bisognava discutere bens\u00ec osare e agire.\nElezione ad edile (213 a.C.).\nNel 213 a.C., sempre secondo la narrazione di Polibio, alle elezioni per l'edilit\u00e0 si era candidato il fratello maggiore (in realt\u00e0 minore di et\u00e0), Lucio, ma con scarse speranze di successo. Publio, vedendo che la madre continuava ad offrire sacrifici agli dei in favore del fratello, raccont\u00f2 alla stessa di aver fatto per due volte lo stesso sogno, dove immaginava di essere eletto edile insieme al fratello. E poich\u00e9 aveva a cuore il bene della madre, sapendo di godere di un grande favore popolare, decise di presentare la propria candidatura in sostegno al fratello. La madre prese allora la toga bianca, che si usa per i candidati alle cariche pubbliche, e la diede a Publio per presentarsi al Foro. La folla lo accolse con entusiasmo e quando raggiunse il luogo fissato per i candidati e si ferm\u00f2 vicino al fratello, il popolo lo elesse edile insieme a Lucio, ed entrambi fecero ritorno a casa a comunicare la lieta notizia alla madre. Da quel momento in poi, tutti cominciarono a credere che gli dei parlassero con Publio attraverso i sogni e che le sue azioni fossero ispirate direttamente da loro. Publio non sment\u00ec mai questa credenza, al contrario ne approfitt\u00f2 abilmente nei momenti critici facendo credere ai propri uomini che i suoi comandi fossero dettati da un intervento divino.\nSecondo invece quanto narra Tito Livio, i tribuni della plebe si opposero alla sua nomina, accampando la non raggiunta et\u00e0 legale, a cui Publio rispose:\nLe trib\u00f9 romane allora accorsero con tale fervore per dargli il voto, che i tribuni rinunciarono alla loro iniziativa.\nFu cos\u00ec che rivest\u00ec prima dell'et\u00e0 legale richiesta, la carica di edile curule, il primo gradino (dopo quella di questore) nel \"cursus honorum\" che culminava con la carica di Console.\nI \"Ludi Romani\", organizzati insieme all'altro edile, Marco Cornelio Cetego, furono celebrati con grande fasto, tenendo conto delle scarse possibilit\u00e0 del momento, e durarono un solo giorno. Ad ogni \"vicus\" di Roma vennero concessi cento congi di olio (pari a 327 litri).\nIl comando in Spagna (210 - 206 a.C.).\nNomina a proconsole (211 a.C.).\nAgli inizi del 211 a.C., giunse a Publio dalla Spagna la triste notizia che il padre Publio Cornelio Scipione e lo zio Gneo Cornelio Scipione Calvo erano stati sconfitti e uccisi dalle soverchianti forze militari cartaginesi, dopo diversi anni di guerra (dal 218 a.C.). Quello stesso anno, il possesso della Spagna sarebbe verosimilmente andato perduto senza l'iniziativa di Lucio Marcio Settimo, che riusc\u00ec a riorganizzare i reparti sopravvissuti alla disfatta e fermare l'avanzata cartaginese, ottenendo una insperata vittoria. Una nuova spedizione romana venne inviata in Spagna sotto il comando di Gaio Claudio Nerone e, verso la fine del 211 a.C. a Roma, il senato e il popolo deliberarono per accrescere le proprie forze militari e per mandare in Spagna un nuovo comandante a sostituire lo stesso Claudio Nerone, tuttavia, vi era perplessit\u00e0 su chi mandare. Il nuovo generale, infatti, destinato a succedere ai due Scipioni, doveva essere scelto con grandissima cura.\nTito Livio racconta che vi era chi faceva il nome di questo, chi di quello. Alla fine si decise di convocare i comizi centuriati per provvedere all'elezione del proconsole da inviare in Spagna. I due consoli fissarono cos\u00ec il giorno di tale convocazione. Inizialmente attesero qualcuno che fosse stato degno di presentare la propria candidatura, ma nessuno si fece avanti, tanto da generare sconforto e rimpianto dei due generali caduti. Nel giorno stabilito, i comizi si adunarono nel Campo Marzio.\nFu cos\u00ec che Publio, all'et\u00e0 di soli 25 anni, ancora una volta al di sotto dell'et\u00e0 minima legale per poter entrare in carica, part\u00ec per l\"'Hispania\" verso la fine dell'anno come cittadino \"privatus\", ma investito dell'\"imperium\" proconsolare, accompagnato dal propretore Marco Giunio Silano e dal suo fidato compagno d'arme, Gaio Lelio. Alle forze rimaste in Spagna dell'antico esercito e a quelle che Nerone vi aveva portato dall'Italia, furono aggiunti 10.000 fanti e 1.000 cavalieri. Scipione, accompagnato da una flotta di trenta navi, tutte quinqueremi, part\u00ec dalle foci del Tevere, percorse il litorale dell'Etruria, il golfo Gallico fino ai Pirenei, per sbarcare alla citt\u00e0 greca di \"Emporiae\". Da qui, dopo aver ordinato che le navi lo seguissero parallelamente lungo la costa, part\u00ec a piedi per \"Tarraco\" (Tarragona) dove radun\u00f2 tutti gli alleati, che lo avevano raggiunto da tutta la provincia alla notizia del suo arrivo. Agli ambasciatori degli alleati, smarriti ed incerti sul da farsi, rispose con un tono sereno, sicuro e persuasivo, tipico del suo carattere.\nDecise quindi di partire da \"Tarraco\" per visitare le citt\u00e0 alleate e i quartieri d'inverno dell'esercito (\"hiberna\"), lodando il valore dei soldati che, malgrado due gravi sconfitte, avevano mantenuto il possesso della provincia, respingendo il nemico cartaginese a sud del fiume Ebro e proteggendo le popolazioni alleate. Accompagnava Scipione quel Marcio che si era distinto con grande onore negli anni precedenti. Sostitu\u00ec quindi il comando di Nerone con Silano, mentre la nuova armata era condotta nei quartieri d'inverno. Dopo aver ispezionato e organizzato i territori a nord del fiume, si ritir\u00f2 a Tarragona per elaborare il piano d'attacco dell'anno successivo.\nPrime operazioni (210-209 a.C.).\nScipione aveva come obbiettivo principale quello di rovesciare alcune alleanze fra le popolazioni iberiche e i Cartaginesi, rendendo difficile il reclutamento di forze da inviare contro Roma in Italia. Era necessario per\u00f2 colpire a fondo le colonie di entrambi. Sapeva, inoltre, che Annibale si trovava in difficolt\u00e0 di fronte alla strategia attendista di Quinto Fabio Massimo Verrucoso \"il temporeggiatore\", non riuscendo pi\u00f9 a colpire a fondo Roma e i suoi alleati, costretto com'era a subire scontri di scarsa importanza per cercare di controllare un territorio, a lui sempre pi\u00f9 ostile dopo la caduta di Siracusa (212 a.C.) e di Capua (211 a.C.).\nDopo aver trascorso l'intero inverno a preparare la sua prima azione in \"Iberia\" (regione dell'Ebro, in latino \"Iber\"), studiando mappe e percorsi da seguire, con il proposito di colpire il cuore delle forze nemiche in una delle pi\u00f9 audaci azioni della storia militare romana, il comandante romano part\u00ec alla volta di \"Nova Carthago\", all'insaputa dell'intero esercito ad esclusione del solo e fidato Gaio Lelio. Questa importante fortezza racchiudeva la maggior parte delle risorse monetarie cartaginesi (vista la sua vicinanza ad alcune miniere di argento), oltre a materiale bellico in abbondanza e numerosi ostaggi di molte delle popolazioni della Spagna. Il suo porto era, inoltre, uno dei migliori del Mediterraneo occidentale, cosa che avrebbe permesso a Scipione di avere un'ottima base di partenza per la conquista del sud.\nAll'inizio della primavera del 210 a.C. (secondo Livio), del 209 a.C. (secondo Polibio), Scipione, dopo aver disposto di mettere le navi in mare e convocati i contingenti alleati a Tarragona, ordin\u00f2 che la flotta militare, comprese le navi da carico si radunassero presso le foci dell'Ebro. Poi comand\u00f2 che anche le legioni abbandonassero i quartieri d'inverno e si concentrassero presso la foce del fiume. Decise quindi di partire insieme a 5.000 alleati da Tarragona per raggiungere le sue truppe. Una volta raggiunto l'esercito, convoc\u00f2 l'assemblea con l'intenzione di rivolgere un discorso (\"adlocutio\") soprattutto ai veterani superstiti delle precedenti sconfitte e ricord\u00f2 loro che:\nScipione continu\u00f2 il suo discorso, annunciando loro che avrebbero dovuto prepararsi, non tanto a rimanere in Spagna, ma a cacciarne i Cartaginesi; non tanto ad impedire al nemico di passare l'Ebro, quanto a passare i Romani il fiume e portarvi a sud la guerra, per quanto il piano potesse risultare troppo vasto e audace rispetto al ricordo delle sconfitte da poco subite o la sua giovane et\u00e0.\nPolibio aggiunge che Publio Scipione enumer\u00f2 alcuni vantaggi per i Romani, come il fatto che le tre armate cartaginesi si trovassero in accampamenti separati e molto distanti tra loro. A ci\u00f2 aggiungeva il fatto che il comportamento arrogante dei Cartaginesi aveva fatto s\u00ec che parte degli alleati, si fossero gi\u00e0 allontanati, inviando ambasciatori ai Romani per trattare nuove condizioni di amicizia.\nDopo aver acceso l'animo dei suoi soldati con questo primo discorso, Scipione lasci\u00f2 Marco Giunio Silano con 3.000 fanti e 300 cavalieri a presidiare la provincia ed a proteggere gli alleati rimasti fedeli a Roma nei pressi della foce dell'Ebro e poi pass\u00f2 il fiume con il resto dell'esercito. Bench\u00e9 molti ritenessero opportuno assalire l'esercito cartaginese pi\u00f9 vicino poich\u00e9 il nemico era stato diviso in tre regioni, lontane l'una dall'altra, Scipione, credendo pericoloso affrontare un esercito comunque con forze pari a tre volte il suo, prefer\u00ec dirigersi su \"Nova Carthago\" (Cartagena), la citt\u00e0 cartaginese pi\u00f9 importante in Spagna. Base operativa e nodo di comunicazione diretto con Cartagine, la citt\u00e0 era colma di ricchezze e costituiva un ampio deposito bellico, dove erano conservate le armi, il denaro e gli ostaggi di tutta la Spagna. Polibio aggiunge:\n\"Nova Carthago\" era difesa soltanto da una piccola guarnigione, poich\u00e9 i cartaginesi, dominatori della penisola iberica che si affaccia sul Mediterraneo, ritenevano che la citt\u00e0 fosse inespugnabile per la conformazione fisica del luogo e le massicce mura difensive. Scipione, consapevole non solo della sua importanza economica, ma anche delle implicazioni psicologiche che la sua presa avrebbe generato, si prepar\u00f2 meticolosamente ad assaltarla. Nessuno, a parte Gaio Lelio, era a conoscenza del piano di Scipione. Egli aveva ricevuto l'ordine di navigare lungo la costa ad una velocit\u00e0 tale che la flotta romana giungesse nel porto della capitale spagnola dei Cartaginesi, nello stesso momento in cui Scipione giungeva con l'esercito da terra. Sette giorni dopo i Romani raggiunsero Cartagena contemporaneamente via terra e via mare, e posero gli accampamenti (\"castra aestiva\") in quel settore della citt\u00e0 che guarda a settentrione.\nAll'epoca Cartagena, protetta su due lati dal mare e sul terzo da una laguna, era considerata inespugnabile. Tuttavia, Scipione, sfruttando la bassa marea nella laguna, da lui spacciata agli occhi dei soldati per una volont\u00e0 divina a suo favore, riusc\u00ec a scalare le mura della citt\u00e0 senza opposizione e impadronirsi di essa senza doverla assediare.\nLa conquista di Cartagena \u00e8 ricordata anche per la grande umanit\u00e0 con la quale Scipione tratt\u00f2 gli ostaggi. Si racconta infatti che ai 2.000 artigiani presenti in citt\u00e0 disse che, per il momento, dovevano considerarsi schiavi pubblici di Roma. Promise per\u00f2 la libert\u00e0 (\"manumissio\") a tutti coloro che si fossero dimostrati collaborativi verso i Romani con il loro lavoro, una volta portata a termine la guerra in modo vittorioso contro i Cartaginesi. Tra i restanti prigionieri scelse i migliori per forza, per aspetto e per et\u00e0, e li un\u00ec agli equipaggi delle sue navi, aumentando di met\u00e0 il numero totale dei marinai che aveva in precedenza. Anche a questi, promise la libert\u00e0 al termine della guerra, sempre se fossero stati fedeli a Roma. Questo modo di trattare i prigionieri, suscit\u00f2 da parte dei cittadini una grande benevolenza e lealt\u00e0 nei confronti di Publio Scipione mentre gli artigiani si mostrarono pronti ad aiutarlo, con la speranza di poter tornare in libert\u00e0.\nRicordiamo poi un famoso episodio, sempre al termine dell'assedio, raccontato da Polibio: i soldati romani, conoscendo la debolezza del proprio comandante per le donne, gli portarono una fanciulla molto bella nella quale si erano imbattuti durante il saccheggio. Ma Scipione ringraziandoli disse loro che, essendo il loro comandante in capo, non poteva accettare un simile dono e riconsegn\u00f2 la ragazza a suo padre. Poi, saputo che la fanciulla era promessa sposa di un giovane capo dei Celtiberi di nome Allucio, lo mand\u00f2 a chiamare facendogli dono della fanciulla e consegnandogli come suo dono nuziale i ricchi donativi che i genitori della ragazza gli avevano fatto in segno di gratitudine. Grazie a questa sua continenza e moderazione, dice Livio, Scipione conquist\u00f2 il rispetto dei popoli da lui sottomessi.\nVerso la fine del 209 a.C., dopo aver annunciato al Senato di Roma la vittoria riportata a \"Nova Cartago\" attraverso Gaio Lelio, gli venne prorogato il comando insieme a Silano, non per un solo anno, ma fino a quando non fossero stati richiamati dal senato stesso. Scullard aggiunge che Scipione pass\u00f2 il resto dell'anno ad organizzare e addestrare l'esercito sulla base di nuovi criteri militari, introducendo una prima riforma tattica e istruendolo nell'utilizzo della nuove armi. Adott\u00f2 quindi la spada spagnola (\"gladius\") e forse modific\u00f2 il giavellotto (\"pilum\"), che avrebbero portato ai Romani la supremazia sull'allora mondo civilizzato.\nCacciata dei Cartaginesi dalla Spagna (208-206 a.C.).\nL'anno successivo, nel 208 a.C., Scipione ottenne una nuova vittoria sconfiggendo Asdrubale Barca nella battaglia di Baecula; tuttavia, in questa fase, dal punto di vista strategico, la sua azione fu un fallimento. Asdrubale infatti evit\u00f2 la disfatta, concentr\u00f2 un forte corpo di spedizione e si diresse verso l'Italia per accorrere in aiuto del fratello Annibale, senza che Scipione riuscisse a bloccare o intralciare la sua marcia. Theodor Mommsen ha criticato fortemente il suo comportamento e ritiene che la sua strategia fosse errata non essendo riuscito a impedire la spedizione di Asdrubale che nel 207 a.C. mise in grave difficolt\u00e0 i romani in Italia. Lo Scullard invece minimizza le responsabilit\u00e0 di Scipione, ritenendo che fosse impossibile bloccare tutti i passi dei Pirenei e che egli avesse come obbiettivo principale la sottomissione della Spagna, non quello di abbandonarla agli altri due eserciti cartaginesi presenti nel sud del suo territorio.\nIn ogni caso, Scipione, dopo Baecula, si comport\u00f2 ancora una volta con grande generosit\u00e0 verso i prigionieri, rilasciando tra gli altri Massiva, il giovane nipote di Massinissa, re della Numidia, gesto questo, vale la pena ricordarlo, che cre\u00f2 i presupposti per quell'alleanza con il re numida che sar\u00e0 uno degli strumenti pi\u00f9 importanti di Scipione per rompere il dominio cartaginese in Africa.\nNello stesso anno, dopo la partenza di Asdrubale Barca per l'Italia, vennero inviati in Spagna dei rinforzi sotto il comando di Annone, il quale, insieme a Magone Barca, inizi\u00f2 a reclutare nuove truppe mercenarie in Celtiberia. A metterli in difficolt\u00e0 fu Marco Silano, il quale riusc\u00ec a catturare Annone che per\u00f2 Magone riusc\u00ec a mettere in fuga per unirsi ad Asdrubale Giscone a Cadice. Era giunto il momento per Scipione di spingersi a sud, nella speranza di portare a termine la conquista della Spagna cartaginese, ma Asdrubale si rifiutava di combattere, dividendo il suo esercito in numerose citt\u00e0. Publio per\u00f2 non cadde nel tranello, sprecando tempo prezioso in una guerra di assedi, nonostante il fratello Lucio fosse riuscito a conquistare la ricca e importante citt\u00e0 di \"Aurungis\" (Ja\u00e9n).\nAll'inizio del 206 a.C., Publio si scontr\u00f2 con le forze cartaginesi congiunte presso \"Ilipa\" (Alcal\u00e1 del R\u00edo), ottenendo una vittoria determinante per la conquista della Spagna cartaginese. Asdrubale e Magone fuggirono, mentre le loro truppe furono massacrate. Lo Scullard aggiunge che non fu meno brillante la tattica utilizzata da Scipione rispetto a \"Baecula\". Egli infatti corresse uno dei punti deboli della precedente battaglia, riuscendo a contenere il grosso dell'esercito nemico mentre le ali compivano una perfetta manovra di avvolgimento dell'intera armata cartaginese.\nDopo lo scontro, decise di compiere un rapido viaggio in Africa per incontrare Siface, che sembrava incerto su quale schieramento appoggiare durante il conflitto tra Roma e Cartagine. Al suo ritorno in Spagna, pun\u00ec in modo esemplare alcune citt\u00e0 iberiche, tra cui \"Castax\", \"Astapa\" (Estepa) e \"Ilurgia\" (Lorca), quest'ultima espugnata in seguito ad un attacco convergente, dopo il quale Scipione cadde malato. La notizia provoc\u00f2 un ammutinamento, quasi subito domato, fra le truppe che si trovavano sul Sucrone, tra \"Nova Carthago\" e l'Ebro. Ristabilitosi, guid\u00f2 la sua armata contro due principi ispanici che si erano ribellati, conducendola ad una brillante vittoria sull'alto Ebro e costringendo i sovrani ribelli a rinnovare l'alleanza con Roma. A completamento delle sue imprese in Spagna, vi fu anche l'incontro con l'altro principe numida, Massinissa, la fondazione di una colonia a \"Italica\" per i suoi veterani (dove oggi sorge Santiponce) e la resa dell'ultimo baluardo cartaginese in Spagna, la citt\u00e0 di Cadice. Magone, dopo un inutile tentativo di riprendere \"Nova Carthago\", si rifugi\u00f2 nelle isole Baleari, dove la capitale di Minorca, Mah\u00f3n, porta ancora il suo nome. Scipione era cos\u00ec riuscito a cacciare definitivamente i Cartaginesi dalla penisola iberica ed a chiudere il fronte occidentale, mantenendovi solo le necessarie forze di presidio. Scipione poteva ora tornare a Roma vittorioso e pronto a nuove avventure militari. Lasci\u00f2, pertanto, la Spagna nel 206 a.C., nell'anno che \u00abrappresenta la nascita della provincia romana di \"Hispania\"\u00bb.\nIl consolato (205 a.C.).\nNel 205 a.C. Roma sottoscrisse la pace di Fenice con Filippo V di Macedonia, chiudendo anche il fronte orientale, ma soprattutto proiettando Roma per la prima volta dentro il mondo politico ellenico, come garante nei confronti di coloro che ne avevano chiesto l'intervento negli anni passati. Scipione una volta tornato dalla Spagna (autunno del 206 a.C.), venne eletto console nel 205 a.C. e gli fu affidata la Sicilia, dove dovette accontentarsi delle legioni \"cannensi\", sebbene gli fosse stato accordato il diritto di reclutare dei volontari.\nUna volta divenuto console, Scipione annunci\u00f2 il suo ambizioso programma di chiudere la partita con Cartagine, portando la guerra in Africa. Invano a questo suo disegno politico e strategico si oppose il Senato romano, capitanato dalla fazione attendista di Quinto Fabio Massimo e del figlio. Si pu\u00f2 comprendere come l'ex dittatore, ora \"princeps senatus\", ormai ultraottantenne fosse affezionato alla sua concezione della guerra che fino ad allora aveva permesso a Roma di resistere.\nIl Senato di Roma, sotto la pressione dei Fabii, voleva prima sconfiggere Annibale in Italia e rifiutava di supportare Scipione che in Sicilia aveva a sua disposizione solo le legioni \"cannensi\" e poche navi. Le legioni \"cannensi\" erano i resti delle forze sbaragliate a Canne da Annibale. Per\u00f2 mentre Varrone, il maggiore responsabile della disfatta, tornato a Roma era stato perdonato, i soldati, come punizione erano stati mandati in Sicilia col divieto di tornare a Roma fino a quando Annibale fosse rimasto in Italia. Nonostante delegazioni di supplici avessero fatto notare al Senato la differenza di trattamento, la punizione era rimasta applicata e circa 15.000 uomini sognavano Scipione, la vendetta ed il riscatto sociale. Questo desiderio, alla fine, fu uno dei fattori determinanti della vittoria.\nPreso atto dell'atteggiamento del Senato, Scipione si rivolse agli alleati italici per avere uomini, armi, navi e vettovaglie. La risposta, leggiamo in Tito Livio, fu entusiastica. Le citt\u00e0 dell'Etruria e del Lazio fornirono ciurme per le navi, tela per le vele, grano e farro e vivande di tutti i tipi, punte di frecce, scudi, spade, lance e uomini. In meno di due mesi Scipione aggiunse alle sue legioni \"cannensi\" circa 7.000 volontari italici e cominci\u00f2 a preparare seriamente lo sbarco in Africa.\nConvinto da alcuni abitanti di Locri a riconquistare la citt\u00e0, Scipione accett\u00f2 e dopo la sua vittoria lasci\u00f2 un luogotenente, Quinto Pleminio, a governare la citt\u00e0. Le malversazioni di Pleminio verso la popolazione vennero portate davanti a Scipione che per\u00f2 non credette ai locresi. Costoro allora si appellarono al Senato che invi\u00f2 una commissione. Per fortuna di Scipione la commissione di inchiesta prima, a Locri, appur\u00f2 che il console non aveva avuto parte nel comportamento di Pleminio e poi, a Siracusa, vide che l'esercito approntato da Scipione era perfettamente addestrato e rifornito. La commissione torn\u00f2 a Roma lodando Scipione e le sue capacit\u00e0 di organizzazione e di comando.\nPiganiol aggiunge che Scipione tratt\u00f2 benevolmente i Greci di Sicilia, avendone adottato i loro costumi e presentandosi come il continuatore di Dionisio e di Agatocle.\nCampagna d'Africa (204-201 a.C.).\nNel 204 a.C. Publio Cornelio fu nominato proconsole e pot\u00e9 continuare con il suo progetto di portare la guerra in Africa. Partito da \"Lilibeo\" (oggi Marsala), sbarc\u00f2 nei pressi di \"Utica\" scompaginando i piani dei Cartaginesi, comunque superiori in forze (60.000 uomini contro i 35.000 di Publio), che lo attendevano a \"Emporia\", in Spagna. Viene raggiunto da Massinissa, con cui aveva accortamente negoziato, e dalla sua cavalleria. Legato alla causa cartaginese invece, era l'altro principe numida Siface, che aveva sposato la bella figlia di Asdrubale Giscone, Sofonisba. Dopo un vittorioso scontro con un contingente di cavalleria, Scipione pot\u00e9 dedicarsi al saccheggio del territorio e inviare a Roma ricchezze e schiavi, rinforzando la sua posizione politica e operativa. Cerc\u00f2 inoltre di conquistare Utica ma non vi riusc\u00ec e decise di accamparsi per l'inverno, facendo erigere \"Castra Cornelia\", l'accampamento fortificato dove pass\u00f2 l'inverno con il suo esercito.\nDurante l'inverno, Scipione, considerata l'enorme superiorit\u00e0 numerica degli avversari, elabor\u00f2 un piano per indebolire il nemico. Siface e Asdrubale si erano accampati su due alture adiacenti. Informato che i quartieri d'inverno dei nemici erano costituiti da ripari in legno e giunco addossati gli uni con gli altri, Scipione pens\u00f2 di incendiare il campo nemico e approfittare della confusione che ne sarebbe seguita per sferrare un attacco a sorpresa. Con la scusa di cercare un accordo per evitare una guerra, mand\u00f2 una serie di ambascerie, facendo mescolare tra gli ambasciatori esploratori e centurioni che approfittarono dei colloqui per raccogliere dettagliate informazioni topografiche utili per l'attacco. Poi, in primavera, sentendosi pronto, interruppe i negoziati e fece salpare le sue navi in direzione di Utica, come se avesse intenzione di assalire la citt\u00e0 dal mare. Ma nottetempo si port\u00f2 presso i quartieri d'inverno di Siface e, dopo aver bloccato ogni via di fuga, appicc\u00f2 l'incendio che, come previsto, si estese in breve tempo all'intero accampamento. Non appena i cartaginesi dell'accampamento di Asdrubale, credendo accidentale l'incendio, si precipitarono fuori in aiuto, vennero annientati. Secondo Livio, furono uccisi o morirono tra le fiamme circa quarantamila uomini e quasi cinquemila furono fatti prigionieri. Scipione aveva sbaragliato in un colpo solo, quasi senza perdite, forze numericamente superiori. Polibio, che probabilmente ottenne le informazioni da Lelio, che partecip\u00f2 all'attacco, giudic\u00f2, fra tutte le numerose e notevoli imprese di Scipione, come \"il pi\u00f9 straordinario dei fatti d'arme da lui ideato ed eseguito\". Sia Asdrubale che Siface riuscirono a mettersi in salvo, il primo si ritir\u00f2 a Cartagine mentre l'altro torn\u00f2 in Numidia. Grazie a nuovi arruolati e all'arrivo di 4.000 mercenari dalla Spagna, nel giro di un mese, Asdrubale e Siface ripresero le ostilit\u00e0, ma vennero sconfitti ai Campi Magni (presso Souk El Kremis), sul corso superiore del Bagrada, a centoventi chilometri a ovest di Utica. Solo grazie all'eroica resistenza dei Celtiberi i due riuscirono a mettersi in salvo. Asdrubale ritorn\u00f2 nuovamente a Cartagine, mentre Siface si ritir\u00f2 nella propria capitale, \"Cirta\": l'odierna Costantina.\nScipione approfitt\u00f2 della vittoria per occupare varie citt\u00e0 di importanza strategica, tra cui Tunisi, a soli ventiquattro chilometri da Cartagine, da dove pot\u00e9 controllare le comunicazioni via terra del nemico. Nel frattempo, invi\u00f2 Lelio e Massinissa all'inseguimento di Siface, il quale raccolte nuove forze marci\u00f2 contro di loro, venendo sconfitto presso \"Cirta\" e, infine, fatto prigioniero; la moglie, Sofonisba, si avvelen\u00f2. Scipione confer\u00ec il titolo di re della Numidia a Massinissa e gli concedette grandi onori. Cartagine, alle corde, intavol\u00f2 trattative di pace. Le condizioni fissate da Scipione, che non mirava alla distruzione della citt\u00e0, furono severe: la restituzione dei prigionieri, il ritiro degli eserciti cartaginesi dall'Italia, la rinuncia alla Spagna, la consegna delle navi da guerra; i cartaginesi dovettero per\u00f2 accettare e il conflitto si concluse con l'armistizio dell'inverno 203-202 a.C.. La guerra sembrava alla fine, tuttavia, i cartaginesi approfittarono della tregua per richiamare in patria Annibale e Magone. Quest'ultimo per\u00f2, ferito durante una battaglia, mor\u00ec durante il viaggio. Per quanto riguarda Annibale, si racconta che nessun esule abbia lasciato la propria patria con un'afflizione maggiore di quella mostrata dal generale nel lasciare la terra dei suoi nemici e che sulla nave che lo riport\u00f2 a Cartagine egli abbia imprecato contro s\u00e9 stesso per non aver attaccato Roma subito dopo la vittoria di Canne: \u201cScipione aveva osato muovere contro Cartagine senza aver veduto da console, in Italia, il nemico cartaginese; egli, che aveva fatto a pezzi centomila romani al Trasimeno e a Canne, era rimasto a invecchiare tra Casilino e Cuma e Nola\u201d. In questo modo per\u00f2, Scipione riusc\u00ec comunque a liberare l'Italia dai Cartaginesi.\nIn Africa la tregua dur\u00f2 poco. Una tempesta sospinse sulla costa di Cartagine duecento navi onerarie romane, salpate dalla Sicilia con rinforzi e rifornimenti per Scipione, e i Cartaginesi si impossessarono delle navi e del loro carico. Scipione mand\u00f2 ambasciatori a protestare per l'accaduto ma i cartaginesi\u00a0\u2013 contando sull'imminente arrivo di Annibale \u2013 li licenziarono senza risposta e tesero loro un agguato sulla via del ritorno. Come risposta, Scipione devast\u00f2 la valle del fiume Bagrada per isolare Cartagine dalla sua base di rifornimento. Sbarcato con ventiquattromila uomini a \"Leptis Minor\" (l'odierna Lamta), in quello che oggi \u00e8 il golfo di Hammamet, Annibale ottenne l'aiuto di Ticheo, parente di Siface, che gli invi\u00f2 un corpo di 2.000 cavalieri, oltre ai 12.000 uomini di Magone, tutti soldati ben addestrati, ai nuovi reclutamenti in Africa e ai 4.000 macedoni inviati da re Filippo.\nLa devastazione della valle del Bagrada \u2013 importante fonte di rifornimento per Cartagine \u2013 da parte di Scipione, costrinse Annibale ad andargli incontro e ad allontanarsi quindi dalla sua base militare, Cartagine. A Zama, Annibale invi\u00f2 degli esploratori per scoprire le misure difensive dell'accampamento romano, ma tre spie vengono catturate. Portate davanti a Scipione, egli non solo non li punisce ma al contrario li affida a un tribuno militare, con l'ordine di mostrare loro apertamente tutto ci\u00f2 che c'era nel campo. Ci\u00f2 fatto, li interroga per sapere se la persona da lui incaricata aveva fatto loro vedere tutto accuratamente e, a loro risposta affermativa, li congeda invitandoli a riferire esattamente ad Annibale quello che era loro capitato.\nQuesto insolito comportamento di Scipione era calcolato: serviva per dimostrare ad Annibale e ai cartaginesi la completa fiducia dei Romani nei propri mezzi e ad insinuare dubbi fra le loro file. Rientrati gli esploratori e riferito quanto accaduto, Annibale chiese un incontro con Scipione per discutere con lui l'intera situazione. Scipione accett\u00f2 e scelse come luogo dell'incontro una pianura non lontana dalla citt\u00e0 di \"Naraggara\". In tal modo si assicur\u00f2 la battaglia su un terreno pianeggiante, l'ideale per sfruttare al massimo il vantaggio che gli derivava dalla superiorit\u00e0 della sua cavalleria.\nIl giorno dell'incontro, Annibale fece al comandante romano una proposta di pace: Sicilia, Sardegna e Spagna sarebbero passate definitivamente ai Romani mentre le ambizioni di Cartagine si sarebbero limitate alla sola Africa. Ma Scipione non accett\u00f2 queste proposte facendo notare ad Annibale come egli offrisse territori gi\u00e0 da lungo tempo in mano ai romani. Terminato senza esito l'incontro, l'indomani i due comandanti si diedero battaglia. L'esercito di Scipione doveva contare circa 36.000 uomini, mentre quello di Annibale superava i 50.000. Inoltre, Annibale disponeva di ottanta elefanti, pi\u00f9 che in ogni altra battaglia da lui combattuta prima d'ora. Allo scopo di terrorizzare i Romani, il condottiero cartaginese schier\u00f2 i pachidermi dinanzi alle proprie linee e quando la battaglia cominci\u00f2 scagli\u00f2 gli elefanti contro lo schieramento romano. Tuttavia, Scipione ordin\u00f2 all'intera linea di suonare le trombe e i corni. Dallo schieramento romano si lev\u00f2 cos\u00ec un frastuono tremendo che terrorizz\u00f2 i pachidermi a tal punto che molti di essi si voltarono e caricarono le loro stesse truppe, scatenando disordine e confusione tra i Cartaginesi, di cui i Romani approfittarono prontamente. Scipione, artista nei \u201cboomerang\u201d, ha ancora una volta ritorto la migliore arma dei nemici contro loro stessi. Polibio racconta che la battaglia rimase indecisa per parecchio tempo e che a deciderne le sorti furono le cavallerie di Lelio e Massinissa, che caricarono i cartaginesi alle spalle, vincendo la resistenza degli uomini di Annibale che restarono ai propri posti fino alla fine. Polibio e Livio riferiscono che da parte dei Cartaginesi ci furono ventimila uomini uccisi e quasi altrettanti catturati, mentre tra i Romani caddero circa millecinquecento uomini. Annibale riusc\u00ec a scampare alla mischia rifugiandosi con pochi uomini ad \"Adrumeto\". Sia Livio che Polibio tributano ad Annibale un elogio su come avesse schierato l'esercito e avesse combattuto, riconoscendo che avesse perso non perch\u00e9 non fosse valoroso bens\u00ec perch\u00e9 si era scontrato con chi era pi\u00f9 valoroso di lui.\nBasil H. Liddell Hart, a proposito della battaglia di Zama, scrive: \u201cSe si esaminano gli annali della storia, non \u00e8 dato trovare un'altra battaglia in cui due grandi comandanti militari sapessero sempre dare il meglio di s\u00e9. Arbela, Canne, Farsalo, Breitenfeld, Blenheim, Leuthen, Austerlitz, Jena, Waterloo, Sedan: tutte furono segnate da inettitudine o approssimazione da una parte o dall'altra.\u201d\nSecondo alcune ricostruzioni la battaglia di Zama ricalca, con risultato invertito, la battaglia di Canne, segno che lo studio della tattica di Annibale, fatto da Scipione dopo quella sconfitta, era stato sommamente utile al condottiero romano.\nScipione sfrutt\u00f2 immediatamente gli effetti psicologici della vittoria ordinando a Cneo Ottavio di portarsi con le legioni presso Cartagine. Contemporaneamente egli mosse con la flotta verso il porto della citt\u00e0. Cartagine capitol\u00f2 immediatamente, senza bisogno di assedio e di spargimenti di sangue. Le condizioni di pace proposte da Scipione furono moderate: ai Cartaginesi non viene imposta nessuna guarnigione, anzi, Cartagine avrebbe riavuto indietro tutti i possedimenti africani che erano suoi prima della guerra. Avrebbe per\u00f2 dovuto restituire le navi onerarie romane di cui si era impossessata in violazione della tregua nonch\u00e9 tutti i prigionieri. Inoltre avrebbe dovuto consegnare tutte le navi da guerra e tutti gli elefanti; non avrebbe dovuto far guerra a nessuno fuori dall'Africa e a nessuna nazione africana senza aver prima consultato Roma. Doveva pagare un'indennit\u00e0 di diecimila talenti d'argento suddivisi in rate annuali per cinquant'anni e doveva dare in ostaggio a Roma cento giovani, scelti da Scipione.\nSi racconta che, nonostante la moderazione delle condizioni di pace proposte da Scipione, quando il senato cartaginese si riun\u00ec per discuterle, uno dei senatori contrario all'accettazione di quei termini si alz\u00f2 per parlare. Fece per\u00f2 appena in tempo ad iniziare il suo discorso che Annibale, favorevole invece alle condizioni proposte da Scipione, lo strapp\u00f2 di peso dalla tribuna. Alla fine il senato cartaginese accett\u00f2 le condizioni di pace. Una volta ratificata la pace anche dal Senato Romano, Scipione fece immediatamente incendiare l'intera flotta da guerra cartaginese, cinquecento navi. Era la fine per Cartagine del suo ruolo di grande potenza mediterranea.\nNella storia del mondo antico l'importanza della seconda guerra punica \u00e8, senza esagerazione, fondamentale. Definitivamente liberatasi di Cartagine come grande potenza mediterranea, Roma diventa dominatrice dei destini del mondo civilizzato introducendovi un'unit\u00e0 che durer\u00e0 quasi mezzo millennio.\nDopo aver donato a Massinissa tutte le terre di Siface conquistate dai romani, Scipione si imbarca per la Sicilia e ritorna a Roma via terra attraverso l'Italia meridionale: \u00e8 un'unica lunghissima processione trionfale. \u00c8 in questo periodo che nasce il soprannome di \u201cAfricano\u201d. Non si sa se a coniarlo furono i suoi soldati, gli amici o il popolo. Certo \u00e8 che Scipione fu il primo comandante militare romano a essere onorato col nome del popolo da lui vinto. L'entusiasmo del popolo era cos\u00ec grande che, se Scipione avesse voluto, avrebbe potuto ottenere un titolo ben pi\u00f9 sostanzioso di un soprannome. Infatti il popolo voleva proclamarlo console e dittatore perpetuo. Ma Scipione rifiut\u00f2 redarguendo severamente la folla perch\u00e9 intendeva elevarlo a un potere di fatto, se non di nome, pari a quello di un re. Scipione aveva trentatr\u00e9 anni, aveva salvato Roma ed era all'apice della fama.\nDopo Zama (200 - 188 a.C.).\nRitorno a Roma (200 - 192 a.C.).\nNel 200 a.C., liberatasi della minaccia cartaginese, Roma parte alla conquista dell'oriente ellenistico con una politica portata avanti da Tito Quinzio Flaminino che sar\u00e0 il protagonista della politica di questi anni. Ammiratore della cultura greca, Flaminino cercher\u00e0 di tutelare l'indipendenza delle citt\u00e0-stato greche, sottoposte per\u00f2 ad un protettorato di Roma che ne doveva ricavare vantaggi economico-politici.\nScipione diventa censore nel 199 a.C., \"princeps senatus\", e ancora console nel 194 a.C. Scipione viene eletto console insieme a Tiberio Sempronio Longo. Per una singolare coincidenza i loro padri erano stati consoli insieme durante la seconda guerra punica. Quell'anno il senato decise che, non esistendo pericoli imminenti al di fuori dei confini, entrambi i consoli dovessero restare in Italia. Scipione si oppone con forza a questa decisione, dichiarando che \u201cincombeva una grossa guerra contro Antioco\u201d di Siria, presso il quale Annibale si era da poco trasferito. Ma il senato non gli d\u00e0 retta e anzi decreta il ritorno in patria dell'esercito romano in Macedonia. Gli avvenimenti successivi avrebbero ancora una volta confermato la preveggenza di Scipione. Alla scadenza del consolato Scipione si ritira a vita privata, cosa insolita per quei tempi in cui gli ex-consoli optavano per una provincia straniera.\nCrisi siriaca (192 - 188 a.C.).\nAntioco III di Siria intanto, dopo aver vinto l'intera Asia Minore ed essersi spinto fino in Tracia, ora guardava alla Grecia dove era chiamato dagli Etoli, nemici dei romani. Annibale gli aveva proposto una spedizione contro l'Italia, unica soluzione a parere del cartaginese per sconfiggere Roma. Secondo il piano di Annibale, egli con truppe fornite da Antioco sarebbe sbarcato in Africa per sollevare i cartaginesi. Nel contempo Antioco si sarebbe dovuto spostare in Grecia pronto a balzare in Italia al momento pi\u00f9 opportuno. Antioco occupa Efeso ma perde tempo impelagandosi in una campagna locale contro i Pisidi. Roma, esausta da anni di lotta, tenta di risolvere la questione diplomaticamente inviando a Efeso un'ambasceria, della quale fa parte anche Scipione Africano. Ad Efeso gli ambasciatori romani hanno colloqui con Annibale, presente casualmente in citt\u00e0.\n\u00c8 rimasto famoso il colloquio che Scipione ebbe con Annibale, riportatoci da Acilio. Scipione chiede ad Annibale quale secondo lui fosse il pi\u00f9 grande condottiero. E il Cartaginese risponde Alessandro Magno. Scipione allora gli chiede chi ponesse al secondo posto, e Annibale risponde Pirro. Ed insistendo Scipione su chi ritenesse terzo, Annibale risponde lui stesso. A quel punto Scipione gli chiede cosa avrebbe mai risposto se a Zama avesse vinto lui. Annibale rispose che in quel caso avrebbe posto s\u00e9 stesso prima di Alessandro, prima di Pirro, prima di qualunque altro.\nNon avendo ottenuto alcun risultato concreto da Antioco sul piano diplomatico, Roma si prepara alla guerra. Vengono eletti consoli per l'anno successivo Publio Scipione, omonimo e cugino di Scipione, e Manio Acilio. Vengono inviati a Cartagine e in Numidia commissari ad acquistare grano necessario per i rifornimenti delle truppe che dovevano partire per la Grecia. In quest'occasione i Cartaginesi non solo offrono il grano in dono ma si offrono anche di preparare a proprie spese una flotta e di pagare in blocco parecchie rate annuali del tributo dovuto a Roma in base al trattato di pace. Il generoso spirito dei Cartaginesi a tener fede alle clausole del trattato di pace \u00e8 la prova della saggezza della politica di Scipione dopo Zama. Antioco avrebbe potuto conquistare l'intera Grecia prima che i romani fossero in grado di intervenire. Ma non sa approfittare del vantaggio temporale sui romani e anzi abbandona anche il piano di Annibale sulla spedizione in Africa perch\u00e9 temeva che se Annibale avesse ricevuto un ruolo operativo l'opinione pubblica lo avrebbe considerato come il vero comandante. Cos\u00ec mentre Antioco perde tempo in inutili attacchi contro citt\u00e0 della Tessaglia e in piaceri a Calcide, l'esercito romano guidato dal console Acilio ha tutto il tempo di completare i preparativi e di sbarcare in Grecia. Sconfitto alle Termopili, Antioco riattraversa l'Egeo. Con un colpo solo i romani avevano scacciato dalla Grecia il loro temuto avversario.\nCompresa la necessit\u00e0 di sottomettere Antioco per evitare di ritrovarselo ai propri confini orientali come continua minaccia, Roma si prepara a un'invasione. Vengono eletti consoli Lucio, fratello di Scipione, e Gaio Lelio, il vecchio aiutante di Scipione. Entrambi i consoli desiderano la Grecia e la decisione a chi dei due assegnarla viene rimessa al senato. Poich\u00e9 in Senato il dibattito si preannuncia assai lungo, Scipione interviene dicendo che se la Grecia fosse stata assegnata al fratello Lucio Scipione, egli sarebbe andato con lui come legato. La proposta di Scipione viene approvata immediatamente e unanimemente. Il gesto di Scipione \u00e8 illuminante sulla sua nobilt\u00e0: il pi\u00f9 grande comandante militare della storia romana si abbassava ad accettare una carica subordinata: gli bastava salvare il proprio paese lasciando a un altro gli onori del trionfo. La spedizione romana parte nel marzo del 190 a.C. La presenza della flotta di Antioco a Efeso e di un'altra in Fenicia al comando di Annibale, fa decidere agli Scipioni di condurre le truppe in Asia attraverso la Macedonia e la Tracia. Nel frattempo Caio Livio, figlio del vincitore del Metauro, conquista il dominio sul mare sconfiggendo prima la flotta di Annibale in quella che fu la prima e l'ultima battaglia navale del cartaginese, poi quella di Antioco. Le sconfitte navali fanno perdere la speranza ad Antioco di riuscire a difendere i suoi possedimenti al di l\u00e0 dei Dardanelli, cos\u00ec evacua la Tracia e ordina il ritiro della sua guarnigione da Lisimachia, citt\u00e0 non molto distante dall'attuale Bulair e che per la sua posizione avrebbe potuto facilmente resistere per tutto l'inverno. Cos\u00ec quando l'esercito romano arriva allo stretto dei Dardanelli, compie la traversata senza incontrare la minima opposizione. \u00c8 la prima volta che un esercito romano mette piede in Asia.\nAntioco invia un legato all'accampamento romano per tentare di risolvere il conflitto pacificamente. Le proposte di pace di Antioco: rinuncia alle citt\u00e0 greche dell'Asia minore alleate di Roma e pagamento ai romani della met\u00e0 delle spese di guerra. Antioco punta sul fatto di avere come suo prigioniero un figlio di Scipione. Non si sa come fosse stato catturato il figlio di Scipione, se durante una ricognizione a cavallo o sul mare. Comunque di fronte al netto rifiuto dell'assemblea di guerra romana alle proposte di Antioco, l'ambasciatore, seguendo gli ordini ricevuti, chiede un colloquio privato con Scipione. All'Africano propone la restituzione senza riscatto di suo figlio, in pi\u00f9 gli promette una grande somma di denaro e la compartecipazione al regno se per mezzo suo si fosse potuta ottenere la pace. Scipione rifiuta seccamente le ultime due proposte e, quanto alla restituzione del figlio, dice che, se Antioco lo avesse fatto, trattandosi di un beneficio privato avrebbe dovuto accontentarsi di una gratitudine privata: a titolo pubblico egli non avrebbe accettato mai nulla da lui n\u00e9 gli avrebbe dato nulla. Nonostante ci\u00f2, questo episodio sar\u00e0 sfruttato propagandisticamente dagli avversari politici di Scipione a Roma a guerra finita.\nLa guerra prosegue ma Scipione si ammala e viene portato a Elea, sulla costa. Appresa la notizia, Antioco gli riconsegna il figlio prigioniero. Scipione consiglia alla delegazione di Antioco di non scendere in battaglia fino a quando egli non fosse ritornato al campo. Con tale consiglio, egli sottintendeva che se fosse stato lui al comando delle operazioni, Antioco in caso di sconfitta avrebbe avuta salva la vita. Tuttavia Antioco, contando su un esercito grande pi\u00f9 del doppio di quello romano, attacca battaglia presso Magnesia (oggi Manisa). Viene sconfitto ma la mancanza di Scipione si fa sentire: infatti solo grazie alla risolutezza del tribuno che comandava le truppe romane sul fianco sinistro, queste non furono messe in rotta dalla cavalleria di Antioco. Antioco riesce a fuggire, rifugiandosi prima a Sardi, poi ad Apamea. Le condizioni di pace fissate dai romani furono: Antioco doveva ritirarsi oltre la catena del Tauro, pagare le spese di guerra e consegnare Annibale. Questi, appena conosciuta tale clausola, scappa a Creta. Considerata la situazione disperata di Antioco si trattava di condizioni di pace moderate e clementi. Attraverso di esse, come gi\u00e0 aveva fatto in Africa, Scipione mira ad assicurare il predominio e l'influenza romana in maniera pacifica, non attraverso annessioni. I romani cos\u00ec avevano conquistato l'Asia Minore, come la Grecia, in un solo colpo.\nRitornato a Roma, Lucio Scipione, \u201cper non essere da meno del fratello nel soprannome, volle essere chiamato Asiatico\u201d. Inoltre organizz\u00f2 un trionfo per pompa esteriore pi\u00f9 splendido di quello di Scipione Africano su Cartagine. L'unica ricompensa di Africano fu la nomina per la terza volta a \"princeps senatus\".\nDeclino politico e morte (188 - 183 a.C.).\nLa vittoria porta a Roma un immenso bottino e il dominio dell'Egeo. Publio Cornelio non ne trasse vantaggi. Tuttavia al rientro a Roma dei due fratelli viene scatenata contro di loro una campagna denigratoria con accuse di corruzione, soprattutto verso il fratello Lucio, da parte dei loro avversari politici, delusi dalla mitezza delle condizioni di pace di Magnesia e fortemente allarmati dalla loro potenza, ricchezza e influenza sulla popolazione. I due Scipioni vengono accusati di essersi appropriati di somme enormi ricevute da Antioco III senza fornire rendiconti all'Erario della Repubblica.\nDopo aver platealmente stracciato i rendiconti asserendo che la sua parola aveva lo stesso valore, Publio Cornelio si ritir\u00f2 nella sua villa a Liternum (ora Lago Patria), in Campania. In questa occasione gli viene attribuita la famosa frase: \"Ingrata patria non avrai nemmeno le mie ossa\". Nel 183 a.C., di salute cagionevole, Publio Cornelio Scipione Africano muore, a Liternum. La tradizione fa avvenire la sua morte nello stesso periodo in cui a Lybissa, sulle spiagge orientali del Mar di Marmara moriva, suicida, il suo grande nemico Annibale. La tomba di Scipione non \u00e8 stata ancora rintracciata, mentre un'ara votiva a lui dedicata fu realizzata, nel 1936, al centro del foro delle rovine dell'antica Liternum.\nNel celeberrimo \"Il Principe\" Niccol\u00f2 Machiavelli menziona Scipione l'Africano nel capitolo XVII \"Della crudelt\u00e0 e della piet\u00e0. e se sia meglio essere pi\u00f9 amati che temuti o piuttosto temuti che amati\" descrivendo il condottiero romano come una figura fin troppo indulgente che aveva concesso ai suoi soldati \"pi\u00f9 licenzia di quanto non fosse convenuto alla disciplina militare\". Questa troppa piet\u00e0 per Machiavelli fu la causa della ribellione delle sue legioni in Spagna e della mancata punizione di un luogotenente che aveva, senza il suo permesso, depredato i locresi. Machiavelli inoltre aggiunge che la piet\u00e0 se usata a dismisura \u00e8 una qualit\u00e0 dannosa ma nel caso di Scipione fu un motivo di prestigio e gloria solo perch\u00e9 quest'ultimo viveva sotto la protezione del senato."}
{"id": "88202", "revid": "104458", "url": "https://it.wikipedia.org/wiki?curid=88202", "title": "Linguistica comparativa", "text": "La linguistica comparativa oppure linguistica contrastiva \u00e8 quella parte della linguistica che affronta lo studio delle relazioni tra le lingue e l'evoluzione interna di ogni lingua secondo una tecnica di confronto delle fasi evolutive di una stessa area linguistica e di confronto tra le lingue affini.\nIn linguistica, il metodo comparativo \u00e8 il procedimento di analisi e di ricostruzione delle lingue attraverso l'accostamento e il confronto di vari elementi, sia all'interno di un medesimo idioma sia tra idiomi differenti. In linguistica storica, il metodo comparativo \u00e8 una tecnica applicata dai linguisti per dimostrare le relazioni genetiche tra le lingue, mentre in linguistica comparativa \u00e8 uno strumento volto a determinare la regolarit\u00e0 (o l'assenza) di determinati fenomeni evolutivi all'interno di uno stesso idioma.\nIl comparativismo relativo alla linguistica ha avuto particolare rilievo nel campo dell'indoeuropeistica, ossia la scienza che mira alla ricostruzione dell'estinta e preistorica lingua indoeuropea a partire dalle sue eredi storiche. Introdotto sistematicamente da Franz Bopp e da Rasmus Rask negli anni dieci del XIX secolo, il metodo ha consentito, attraverso la comparazione fonetica, lessicale e grammaticale delle lingue indoeuropee, una ricostruzione approssimativa della lingua indoeuropea, divenendo il cardine della linguistica storico-comparativa.\nAll'interno di una singola lingua, il metodo consiste nel raffrontare sistematicamente vari elementi simili all'interno di un idioma, per determinarne le regolarit\u00e0 e, di conseguenza, le leggi di evoluzione. Un esempio di questo genere di applicazione \u00e8 la legge di Grimm, che descrive l'evoluzione dal protoindoeuropeo al protogermanico delle consonanti occlusive.\nCaratteristiche.\nLa linguistica comparativa, dunque, \u00e8 uno studio che si sviluppa entro i confini dell'evoluzione storica e le fasi che ne contrassegnano i momenti di cambiamento e di differenziazione.\nUn sistema comparativo, appunto, che analizza il sovrapporsi dei vari stadi di trasformazione della lingua attraverso le contaminazioni che via via si accumulano nel tempo sotto la spinta di successivi mutamenti \"morfologici\" e \"fonematici\".\nCos\u00ec il valore significante assume, di volta in volta, significati nuovi che sostituiscono quelli precedenti e si innervano nella nuova struttura antropologico-culturale che le ha generate.\nSi pensi per esemplificare alla cosiddetta \"legge fonetica\", ormai consolidata e derivante dall'analisi comparativa dei fonemi, la quale impone che \"dato un suono qualsiasi\" x, \"quando esso si trasforma per effetto delle contingenze in un suono\" y, \"la stessa trasformazione avviene con regolarit\u00e0 in ogni occorrenza di\" x \"stanti uguali condizioni nello stesso momento storico definito\".&lt;br&gt;\nLa mutazione dei fonemi segue (o concorre) con la mutazione dei morfemi. Si veda nella lingua francese la sorte subita dalla \"\u0113\" (lunga latina volgare) la cui forma sonora attuale corrisponde al suono \"oi\".\nAlcuni esempi:\nAppartengono ai campi di ricerca della linguistica comparativa:\nOrigini della linguistica comparativa.\nL'evoluzione linguistica come era vista nell'antichit\u00e0.\nL'idea di mutamento linguistico non era molto chiara agli antichi in quanto adducevano al \"bisogno\" il motivo base della nascita di parole nuove.\nAd esempio Quinto Orazio Flacco scrive:\ntuttavia, non andavano per lo pi\u00f9 oltre l'idea dell'innovazione del lessico, considerando gli arcaismi lessicali, sintattici e morfologici dei poeti non altro che \"licentiae\" dettate da ragioni di ordine stilistico, metrico e ritmico.\nAnche sul piano delle parentele linguistiche, n\u00e9 i greci n\u00e9 i latini andarono molto oltre qualche occasionale intuizione: Platone (\"Cratilo\" 410 a), notava l'affinit\u00e0 esistente fra parole greche come \u1f55\u03b4\u03c9\u03c1 e \u03ba\u03cd\u03c9\u03bd e i loro corrispondenti in frigio, ma non and\u00f2 oltre l'idea che esse fossero prestiti.\nAristotele, spiegando in termini di trasposizione, sottrazione o scambio di lettere gli arcaismi di Omero come licenze poetiche, finiva addirittura per far derivare forme arcaiche da forme pi\u00f9 recenti delle stesse parole (\"Poetica\" 1458 a), denunciando il fissismo della sua visione del linguaggio.\nNella Roma dell'et\u00e0 imperiale, il grammatico Rufio Festo notava la corrispondenza fra l'aspirazione iniziale di molte parole greche e la \"sibilante\" con cui cominciavano i termini corrispondenti in latino (\u1f51\u03bb\u03ae \u2192 \"silva\"; \u1f15\u03be \u2192 \"sex\"; \u1f11\u03c0\u03c4\u03ac \u2192 \"septem\"): ne ricav\u00f2 l'idea che il latino fosse un particolare dialetto greco, affine all'eolico, con cui condivideva la baritonesi (tendenza a non accentare l'ultima sillaba).\nLo stato delle ricerche non cambi\u00f2 molto nel Medioevo e nel Rinascimento. L'umanista Giuseppe Giusto Scaligero (1540-1609) ebbe l'intuizione della parentela fra le lingue, identificando undici lingue madri, fra cui la radice comune del germanico, che lui chiam\u00f2 lingua Gott (dal tedesco \"Gott\": Dio), ma si limit\u00f2 a paragonarne il lessico. Il mercante e letterato toscano Filippo Sassetti (1540-1588), in India per ragioni d'affari, si spinse un po' oltre, notando alcune somiglianze tra le lingue europee e quelle indiane, ma anch'egli non si discost\u00f2 dai paragoni lessicali.\nLa nascita del metodo comparativo.\nSolo con la fine del Settecento le cose cominciarono a cambiare. Il metodo comparativo ebbe il suo precursore in Christian Jacob Kraus (1753-1807), il quale defin\u00ec il concetto di \"tavola comparativa\" tra forme grammaticali delle lingue. Nel 1781 Johann Christoph Adelung defin\u00ec i concetti di \"variet\u00e0 dialettale\", \"lingua imparentata\", e lingua totalmente differente rispetto a una qualsiasi lingua coinvolta in un esame comparatistico.\nIl salto di qualit\u00e0 che port\u00f2 alla formulazione dell'ipotesi di una lingua madre comune per le lingue antiche d'Europa avvenne grazie a una circostanza storica ben precisa, l'avvicinamento della cultura europea a quella antica indiana, all'epoca della conquista dell'India da parte dell'Inghilterra. Nel 1786 l'alto magistrato del Bengala Sir William Jones (1746-1794) tenne una conferenza il cui testo pubblicato nel 1788 apprezzava la struttura della lingua sanscrita, avanzando l'ipotesi che il latino, il greco, il celtico, il gotico e il sanscrito scaturissero \"da una fonte comune che forse non esiste nemmeno pi\u00f9\": nacque cos\u00ec l'ipotesi di una lingua madre ancestrale di tutte le parlate dell'India e dell'Europa.\nL'ipotesi di Jones cadde per\u00f2 nell'oblio, tanto che l'idea fu riproposta da Friedrich Schlegel (1772-1829), nel suo libro \"\u00dcber die Sprache und Weisheit der Indier\" (\"Sulla lingua e la saggezza degli Indiani\") 1808, nel quale per la prima volta si parla di \"grammatica comparativa\" (\"vergleichende Grammatik\"). Ma solo con Franz Bopp (1791-1867) e il suo storico \"Konjugationssystem\" (\"Sistema delle coniugazioni\") 1816, si giunse a una definitiva formulazione dei principi concreti e sistematici dell\u2019\"analisi linguistico-comparativa\", e all'ingresso del programma enunciato da Jones e Schlegel nell'ambito della linguistica propriamente detta. Bopp fu il primo a fondare le definizioni di Adelung su due indicazioni essenziali:\nLa piena messa a punto delle metodologie della linguistica storica si ha infine con Jakob Grimm (1785-1863) e con la sua monumentale \"Deutsche Grammatik\", che pone le basi della filologia germanica e fornisce strumenti e materiali essenziali alla linguistica indoeuropea.\nI primi studi scientifici.\nCome si vede la linguistica comparativa nasce in Europa fra la fine del Settecento e l'inizio dell'Ottocento, in area germanica, nel clima culturale creato dal Romanticismo. Le prime lingue indoeuropee ad essere confrontate fra di loro, e a essere riconosciute come sottofamiglia della lingua madre, furono appunto le lingue germaniche, oggetto delle fondamentali analisi di Grimm, il quale formul\u00f2 la famosa legge fonetica della rotazione consonantica o \"Lautverschiebung\" (dal ted. \"Laut\", \"suono, fonema\", + \"Verschiebung\", \"spostamento, slittamento\" -cfr. l'inglese \"shift\"), che descrive l'esito particolare che in germanico hanno le consonanti occlusive indoeuropee. Con la formulazione della sua legge, Grimm definiva anche, pi\u00f9 in generale, il concetto di mutamento fonetico come un fenomeno specifico delle lingue, dotato di regolarit\u00e0 e occorrente in particolari condizioni di articolazione della parola. Il germanico veniva cos\u00ec con Grimm acquisendo un volto linguistico definito, come sottogruppo dell'indoeuropeo.\nCritiche alla linguistica comparativa.\nI linguisti contemporanei condividono ancora le basi originarie del metodo comparativo, cio\u00e8:\nTuttavia il vecchio metodo basato sulla derivazione genetica mostra alcune gravi debolezze. Negli ultimi anni, sono state avanzate fondamentali proposte di integrazione metodologica, la principale delle quali \u00e8 il confronto lessicale di massa.\nL'ipotesi neogrammatica.\nLa prima debolezza della linguistica comparativa \u00e8 l'assunto, portato alle estreme conseguenze dai neogrammatici (Osthoff, Brugmann e Leskien), che \"le leggi fonetiche non ammettono eccezioni\". Quest'assunto \u00e8 problematico anche su base teorica: il fatto stesso che lingue diverse si evolvano secondo leggi di cambiamento fonetico differenti sembra indicare un grado di arbitrariet\u00e0 nell'evoluzione linguistica. Inoltre, una volta accettato che i cambiamenti fonetici possano essere condizionati dal contesto secondo regole piuttosto complicate, si apre la strada a \"leggi\" che riguardano solo poche parole, o anche una singola parola; cosa logicamente equivalente ad ammettere eccezioni alle leggi pi\u00f9 ampie. Questo problema ha condotto alcuni critici ad una posizione radicalmente opposta, riassumibile nella massima \"ogni parola ha la sua storia\", il che non implica per\u00f2 che tale storia possa essere ricostruita arbitrariamente solo sulla base di orientamenti ideologici o estetici -semmai il richiamo \u00e8 diretto a massimizzare il rigore dei controlli, per evitare di scorgere leggi fonetiche comuni, l\u00e0 dove si hanno semplici convergenze casuali. Si tenga presente, tuttavia, che gi\u00e0 molti esponenti della linguistica neogrammatica non avevano una concezione rigida delle leggi fonetiche, affermando che esse spiegavano i fenomeni solo in generale, \"in der Masse\".\nPrestiti e mutamenti sporadici.\nAnche i neogrammatici riconoscevano che, a parte le leggi di mutamento fonetico di validit\u00e0 generale, le lingue sono anche soggette a prestiti da altre lingue ed altri cambiamenti sporadici (inflessioni irregolari, composizione, abbreviazione) che riguardano una parola per volta, o piccoli gruppi di parole.\nAnche se i prestiti dovrebbero essere esclusi dall'analisi, essendo per definizione non genetici, aggiungono rumore ai dati, e cos\u00ec possono nascondere leggi sistematiche o distorcerne l'analisi. Inoltre, c'\u00e8 il pericolo di un ragionamento circolare - cio\u00e8, di ipotizzare che una parola sia stata presa in prestito solo perch\u00e9 non si adatta alle ipotesi correnti di cambiamento fonetico regolare.\nLe altre eccezioni alle leggi fonetiche sono un problema pi\u00f9 grave, perch\u00e9 avvengono nella trasmissione linguistica genetica. Un esempio di cambiamento sporadico, senza apparente ragione logica, \u00e8 la parola spagnola \"palabra\" (\"parola\"). Per i mutamenti regolari dal latino, dovrebbe essere diventata \"*parabola\", ma la \"r\" e la \"l\" si sono scambiate di posizione per metatesi sporadica.\nIn linea di principio, questi cambiamenti sporadici, accumulandosi, oscurano sempre pi\u00f9 le leggi sistematiche, ed alla fine impediscono di riconoscere relazioni genetiche fra le lingue, o portano alla ricostruzione errata di protolingue e alberi linguistici.\nAnalogia.\nUna fonte di mutamenti sporadici riconosciuta dagli stessi neogrammatici \u00e8 l'analogia, in cui una parola viene cambiata per avvicinarsi ad un'altra parola che viene considerata in qualche modo collegata. Ad esempio la parola \"nove\" in russo, per i mutamenti regolari dal protoslavico, dovrebbe essere */n\u02b2ev\u02b2at\u02b2/, ma in realt\u00e0 \u00e8 /d\u02b2ev\u02b2at\u02b2/. Si pensa che la n\u02b2- iniziale sia mutata in d\u02b2- per l'influenza della parola /d\u02b2es\u02b2at\u02b2/ (\"dieci\").\nApplicazione graduale.\nPi\u00f9 recentemente, William Labov ed altri linguisti che hanno studiato i mutamenti linguistici contemporanei in dettaglio hanno scoperto che anche un mutamento sistematico viene dapprima applicato in maniera non sistematica, in una percentuale dipendente da vari fattori sociali. Spesso il mutamento inizia a riguardare alcune parole nella lingua, e poi si diffonde gradualmente ad altre. Queste osservazioni indeboliscono la formulazione estremistica dell'assioma neogrammatico: \"le leggi fonetiche non hanno eccezioni\".\nProblemi del modello ad albero.\nUn'altra debolezza del metodo comparativo \u00e8 la dipendenza dal cosiddetto modello ad albero (\"Stammbaum\"). In questo modello, le lingue figlie sono considerate diramazioni che gradualmente si distanziano sempre pi\u00f9 dalla protolingua, attraverso l'accumulo di mutamenti fonologici, morfosintattici e lessicali; e a loro volta si dividono in ulteriori lingue figlie. Questo modello \u00e8 usualmente rappresentato da diagrammi ad albero rovesciato. Ad esempio, ecco un diagramma (incompleto) delle lingue uto-azteche, parlate in Messico e negli Stati Uniti sudoccidentali:\nSi noti che il modello ad albero non riflette la realt\u00e0 dei mutamenti linguistici. Poich\u00e9 le lingue cambiano gradualmente, vi sono lunghi periodi in cui dialetti diversi di una lingua evolvendosi in lingue separate, rimangono in contatto e si influenzano l'un l'altro. Anche una volta separate, lingue geograficamente vicine continueranno ad influenzarsi, spesso condividendo innovazioni grammaticali, fonologiche e lessicali. Un cambiamento in una lingua di una famiglia si diffonder\u00e0 spesso a lingue vicine; e pi\u00f9 cambiamenti possono sovrapporsi parzialmente, come onde sulla superficie di uno stagno, attraversando i confini di lingue e dialetti, ognuno con un proprio ambito casualmente delimitato (Fox 1995:129). Il diagramma seguente illustra questa concezione del mutamento linguistico, chiamata modello ad onda:\nQuesta \u00e8 una riformulazione integrale delle basi del metodo comparativo neogrammatico, che si era fondato interamente sull'assunto che ogni lingua abbia un singolo precursore genetico, e che la relazione genetica tra due lingue sia dovuta alla loro derivazione da un antenato comune.\nIl modello proposto dalla teoria delle onde \u00e8 piuttosto diverso. In pratica, rispetto al vecchio concetto di derivazione genetica, affine a un determinismo di tipo quasi meccanicistico, l'evoluzione della linguistica comparativa verso la teoria delle onde somiglia a quello che \u00e8 nella storia della fisica il passaggio dall'idea di azione per contatto, all'idea di campo di forze. Al centro della teoria delle onde, fondamentale per la dialettologia, sta il concetto di isoglossa, che definisce sul territorio una linea di confine su cui si registrano singoli fenomeni linguistici notevoli (innovazioni fonetiche, morfosintattiche e lessicali).\nNon-uniformit\u00e0 della protolingua.\nUn'altra ipotesi implicita nella metodologia del metodo comparativo deterministico ottocentesco, \u00e8 che la protolingua sia uniforme. Per\u00f2, anche in comunit\u00e0 linguistiche piccolissime vi sono sempre differenze dialettali, basate sulla localit\u00e0, sul genere, sulla classe, o su altri fattori (ad esempio, la lingua Pirah\u00e3 del Brasile \u00e8 parlata da qualche centinaio di persone, ma ha almeno due dialetti diversi, uno parlato dagli uomini, l'altro dalle donne). Perci\u00f2, la singola protolingua ricostruita sar\u00e0, con tutta probabilit\u00e0, una lingua mai esistita, a meno di non considerarla un \"diasistema\", cio\u00e8, appunto, un insieme di varianti dialettali coesistenti e reciprocamente intelligibili in un dato momento della storia.\nLingue creole.\nFrequente \u00e8 il caso che l'influsso di una lingua di superstrato, sovrappostasi cio\u00e8 a una lingua preesistente, determini la creazione di una lingua ibrida, o creola. Il fenomeno \u00e8 designato col termine di \"ibridazione linguistica\" o \"creolizzazione\". Fenomeni di creolizzazione a largo raggio, che interessino pi\u00f9 lingue vicine in un'area pi\u00f9 o meno vasta, per il sovrapporsi di influssi di adstrato, determinano il nascere di una \"lega linguistica\", vale a dire un gruppo di dialetti in origine non imparentati, che finiscono per convergere evolutivamente.\nLa creolizzazione linguistica rende problematica la ricostruzione di fasi arcaiche dell'evoluzione delle lingue.\nSoggettivit\u00e0 della ricostruzione.\nAnche se l'identificazione di corrispondenze fonetiche sistematiche tra lingue note \u00e8 piuttosto obbiettiva, fermi restando i principi della corrispondenza della struttura grammaticale e del lessico fondamentale come criterio di comparazione, la ricostruzione del fonema ancestrale ha comunque una componente soggettiva pi\u00f9 o meno forte, a seconda del ricercatore.\nPoich\u00e9 la ricostruzione di una protolingua richiede molte scelte di questo tipo, la probabilit\u00e0 di fare una scelta sbagliata \u00e8 altissima. Cio\u00e8, qualsiasi protolingua ricostruita \u00e8 quasi certamente scorretta; \u00e8 un costrutto artificiale accettato per convenzione, non per dimostrazione rigorosa. Questi errori nascosti pagano dazio quando si confrontano due protolingue ricostruite allo scopo di costruire alberi genealogici pi\u00f9 ampi. Spesso, anzi, il tentativo di confronto fra protolingue diverse o fra diversi modelli di ricostruzione della stessa protolingua, viene ricercato appositamente per sceverare i dati effettivamente obbiettivi da quelli inquinati dalla componente soggettiva dei ricercatori.\nGiudizio complessivo.\nAlla luce di queste critiche, occorre essere prudenti con le ricostruzioni e gli alberi ottenuti dal metodo comparativo. La maggior parte dei linguisti comunque continua ad usarlo, pur riconoscendone i difetti. Fox (1997:141-2), ad esempio, conclude:"}
{"id": "88205", "revid": "599013", "url": "https://it.wikipedia.org/wiki?curid=88205", "title": "Epimeteo", "text": ""}
{"id": "88208", "revid": "123261535", "url": "https://it.wikipedia.org/wiki?curid=88208", "title": "Punto di infiammabilit\u00e0", "text": "Il punto di infiammabilit\u00e0 o punto di fiamma (in inglese \"flash point\") di un combustibile \u00e8 la temperatura pi\u00f9 bassa alla quale si formano vapori in quantit\u00e0 tale che in presenza di ossigeno (aria) e di un innesco danno luogo al fenomeno della combustione.\nClassificazione dei liquidi infiammabili.\nI liquidi infiammabili si classificano ai fini della sicurezza e ai sensi del Decreto Ministeriale del 31 luglio 1934 in base alla temperatura di infiammabilit\u00e0 in:\nSi precisa che, riguardo alle installazioni terrestri fisse e mobili di motori a combustione interna accoppiati a macchine generatrici di energia elettrica o macchine operatrici (D.M. 22/10/2007), il gasolio \u00e8 da considerarsi di categoria C, in seguito alla circolare della Direzione centrale per la prevenzione e la sicurezza tecnica del Dipartimento dei Vigili del fuoco del 16 marzo 2009, prot. n. 756-032101.01.4188.000, che lo classifica \"liquido combustibile di categoria C [...] a prescindere dall'effettiva temperatura d'infiammabilit\u00e0\".\nUn'ulteriore classificazione dei liquidi infiammabili in base al punto di fiamma \u00e8 prevista nel sistema di classificazione GHS (Globally Harmonized System) che distingue quattro categorie in ordine decrescente di pericolosit\u00e0:\nTale classificazione \u00e8 stata adottata anche dall'Unione europea mediante il regolamento CE n. 1272/2008, meglio conosciuto come regolamento CLP.\nMisurazione del punto di fiamma.\nPer misurare il punto di fiamma di un carburante liquido si usa il dispositivo di Pensky-Martens.\nEsempi di punto di fiamma di un carburante.\nLa benzina \u00e8 un carburante utilizzato nei motori ad accensione comandata. Il carburante dovrebbe premiscelarsi con l'aria per raggiungere il suo limite infiammabile e scaldarsi oltre il suo punto di fiamma, per poi accendersi. Il carburante non dovrebbe preincendiarsi in un motore caldo. Pertanto, la benzina possiede un basso punto di fiamma e un'alta temperatura di autoignizione.\nIl motore Diesel \u00e8 progettato per funzionare come motore ad accensione per compressione. L'aria compressa viene scaldata fino alla temperatura di autoignizione; la deflagrazione della carica combustibile avviene nel momento di massima pressione, in presenza di carburante nebulizzato. In questo caso non vi sono sorgenti di accensione. Di conseguenza al carburante Diesel \u00e8 richiesto un alto punto di fiamma e una bassa temperatura di autoignizione.\nParametri.\nDa notare che non ci sono delle temperature di autoaccensione definite per la benzina e il gasolio; esse si aggirano intorno ai parametri indicati. La benzina senza piombo ha un punto di fiamma inferiore a quella addizionata con piombo tetraetile (anche \u201340\u00a0\u00b0C) e una temperatura di autoaccensione superiore ai 250\u00a0\u00b0C."}
{"id": "88212", "revid": "830875", "url": "https://it.wikipedia.org/wiki?curid=88212", "title": "Pilgrim Fathers", "text": ""}
{"id": "88214", "revid": "838137", "url": "https://it.wikipedia.org/wiki?curid=88214", "title": "640 a.C.", "text": ""}
{"id": "88215", "revid": "838137", "url": "https://it.wikipedia.org/wiki?curid=88215", "title": "616 a.C.", "text": "Eventi.\nInizio della monarchia Etrusca A Roma"}
{"id": "88219", "revid": "21880", "url": "https://it.wikipedia.org/wiki?curid=88219", "title": "Asplenium trichomanes", "text": "Lasplenio (Asplenium trichomanes ) \u00e8 una felce perenne rizomatosa, capace di vivere nelle fenditure della roccia. Si tratta di una specie comune e diffusa, presente in tutto il mondo. \nEtimologia.\nAsplenio dal greco splen (milza) per la credenza degli antichi che alcune specie di queste felci avessero la virt\u00f9 di guarire le malattie della milza.\nL'epiteto specifico \"trichomanes\" deriva dal greco \u03d1\u03c1\u03af\u03be, \u03c4\u03c1\u03b9\u03c7\u00f3\u03db thr\u00edx, trich\u03ccs capello-pelo e da \u03bc\u1fb1\u03bd\u03cc\u03c2 m\u0101n\u03ccs floscio e fa riferimento al picciolo fogliare molto esile. \nDescrizione.\nPianta perenne; le fronde sono lunghe 4\u201320\u00a0cm, semplicemente pennate, verde scuro, a contorno lineare, con pinnule obovate o ellittiche, contrapposte, sessili, complanari al rachide; piccioli interamente bruno-nerastri e lucenti; nella pagina inferiore delle fronde sono presenti sori fitti. I sori sono piccoli, lineari alla fine confluenti. Contengono spore ellissoidi (29-43 \u00b5m), con perisporio reticolato e verrucoso.\nHabitat.\nBoschi e rupi ombrose fino oltre 2000 m.\nPeriodo di sporificazione.\nDa luglio ad agosto.\nColtivazione.\nEssendo una pianta rustica, preferisce ombra parziale e terreno umido, resistendo a temperature di -15\u00b0."}
{"id": "88222", "revid": "13825", "url": "https://it.wikipedia.org/wiki?curid=88222", "title": "Asplenio", "text": ""}
{"id": "88223", "revid": "1305772", "url": "https://it.wikipedia.org/wiki?curid=88223", "title": "Erba rugginina", "text": "Col nome di erba ruggine o erba rugginina sono note alcune piante:"}
{"id": "88224", "revid": "767487", "url": "https://it.wikipedia.org/wiki?curid=88224", "title": "Charlot innamorato", "text": "Charlot innamorato (\"The Star Boarder\") \u00e8 un film del 1914 diretto da George Nichols. \u00c8 un cortometraggio prodotto dalla Keystone Pictures Studio con protagonista Charlie Chaplin. Il film fu completato il 19 marzo 1914 e distribuito negli Stati Uniti dalla Mutual Film il 4 aprile. In Italia fu distribuito nei cinema col titolo Carlino pensionante, mentre in inglese \u00e8 noto anche coi titoli \"The Fatal Lantern\", \"The Landlady's Pet\", \"In Love with His Landlady\" e \" The Hash-House Hero\".\nTrama.\nCharlot ha fatto colpo sulla padrona della pensione in cui vive, che gli riserva un trattamento di favore. Il pensionante ricambia le attenzioni, ma il marito della padrona, naturalmente, non gradisce. Charlot accompagna la signora in una passeggiata, tentando anche senza successo di giocare a tennis con lei, e le successive situazioni scherzose e affettuose avvicinano i due anche fisicamente. Il figlio della locatrice, armato di una macchina fotografica, li coglie in teneri contatti fortuiti. Il marito li segue da vicino e manifesta il proprio disappunto per l'atteggiamento equivoco; egli stesso, per\u00f2 non disdegna la simpatia di una ragazza con la quale si produce in atteggiamento altrettanto dubbio, e la macchina fotografica del figlio puntualmente \u00e8 pronta a riprendere il tutto. Gli ospiti della pensione sono invitati ad assistere alla proiezione degli scatti effettuati dal bambino divertito, durante la quale vengono rivelati i rispettivi \"tradimenti\". Ne nasce una rissa durante la quale Charlot e il marito della locatrice si mettono KO a vicenda, mentre il bambino riceve dalla madre una sonora sculacciata.\nDistribuzione.\nData di uscita.\nLe date di uscita internazionali sono state:"}
{"id": "88229", "revid": "2020096", "url": "https://it.wikipedia.org/wiki?curid=88229", "title": "Circuito di Spa-Francorchamps", "text": "Il circuito di Spa-Francorchamps \u00e8 il pi\u00f9 antico e famoso autodromo del Belgio. Situato nelle vicinanze di Francorchamps, una cittadina della municipalit\u00e0 di Stavelot ai confini con la municipalit\u00e0 di Spa, nelle Ardenne, il circuito \u00e8 sede del Gran Premio del Belgio di Formula 1, la cui prima edizione si svolse nel 1924, e inoltre della 24 Ore di Spa e di altre gare del calendario internazionale. Viene spesso indicato da appassionati e addetti ai lavori come \"l'universit\u00e0 della Formula 1\", per la variet\u00e0 di curve, rettilinei, salite e discese che i piloti affrontano. \u00c8 il circuito preferito di Kimi R\u00e4ikk\u00f6nen e Max Verstappen.\nStoria.\nLa storia del circuito di Spa-Francorchamps \u00e8 lunga e affascinante, ma inizialmente la pista era radicalmente diversa rispetto alla versione attuale.\nIl tracciato belga inizia la sua attivit\u00e0 gi\u00e0 nei primi anni '20 ed \u00e8 ricavato unendo, su progetto di Jules de Their, proprietario del giornale \"La Meuse\", e del presidente del RACB (Royal Automobile Club Belgium) Henri Langlois Van Ophem, le tre strade statali che collegavano le cittadine di Malmedy, Stavelot e Francorchamps. La prima gara disputatasi sul tracciato si svolse nel 1922 e gi\u00e0 nel 1924 si tenne la prima 24 Ore di Spa-Francorchamps, mentre nel 1925 gareggiarono per la prima volta a Spa le vetture di Formula Grand Prix.\nDall'idea degli organizzatori risultava un percorso di forma triangolare di circa 14 km, tra i pi\u00f9 lunghi del calendario internazionale, e allo stesso tempo per via dei lunghi tratti rettilinei uno dei pi\u00f9 veloci e impegnativi. Una pista in cui i campioni facevano la differenza, soprattutto dopo le modifiche al tracciato di fine anni 30 realizzate allo scopo di farne una delle piste pi\u00f9 veloci d'Europa, in cui tra l'altro venne aggirata la lenta e contorta sezione dell\"Ancienne Douane\" mediante una velocissima e ripida combinazione di curve destra-sinistra in salita (in 240 metri di pista si affronta un dislivello di 24 metri) che sarebbe diventata una delle curve pi\u00f9 famose dell'automobilismo mondiale, la \"Raidillon\" (in francese: salita ripida), che \u00e8 conosciuta al grande pubblico degli appassionati insieme alla curva sinistrorsa posta in fondo alla valle dell\"Eau Rouge\" (Acqua rossa, dal nome del fiume che scorre sotto alla curva) e che vi si immette, formando la sezione \"Eau Rouge-Raidillon\" che \u00e8 di frequente ed erroneamente denominata semplicemente \"Eau Rouge\".\nLa \"Raidillon\" non \u00e8 per\u00f2 l'unica curva \"artificiale\" creata in questo tracciato naturale: dopo la seconda guerra mondiale, continuando nel loro intento di farne il circuito pi\u00f9 veloce d'Europa, gli organizzatori decisero di bypassare il \"tornante di Stavelot\", posto ad un incrocio all'estrema periferia dell'abitato di Stavelot subito dopo la \"piega di Holowell\", una veloce sequenza destra-sinistra alla fine del secondo tratto del \"rettilineo di Masta\". Realizzarono quindi nel 1947 una bretella di raccordo che nasceva alla fine del breve allungo posto nel mezzo del destra-sinistra di \"Holowell\" per formare con essa un unico curvone veloce e lievemente soprelevato che si congiungeva al tracciato originale circa trecento metri dopo il \"tornante di Stavelot\", riducendo cos\u00ec la lunghezza totale del circuito di circa 600 metri.\nDopo la Seconda guerra mondiale, la pista inizi\u00f2 a ospitare il neonato Campionato mondiale di Formula 1, diventando uno dei banchi di prova pi\u00f9 importanti per i piloti della massima categoria automobilistica. Infatti la maggioranza delle curve erano delle vere e proprie sfide da affrontare ogni giro a velocit\u00e0 pazzesche, col risultato di rendere evidente la differenza tra i piloti medi e i campioni. Oltre alle gi\u00e0 citate \"Eau Rouge-Raidillon\" e \"Stavelot\" sono passate alla storia curve come la vecchia \"Malmedy\" (una lunga curva a destra in forte discesa, rallentata a partire dal 1970 da una chicane), \"Masta\" (la serrata sequenza sinistra-destra da affrontare in pieno in mezzo alle case posta a met\u00e0 del \"rettilineo di Masta\") e la \"Blanchimont\" (che fa parte dell'attuale tracciato). Le alte medie erano ovviamente grande fonte di rischio per piloti e centauri, cos\u00ec a causa della sua pericolosit\u00e0, Spa fu teatro di parecchi incidenti, spesso mortali. Nella seconda met\u00e0 degli anni '60 la pista fu adeguata, per quanto possibile su un tracciato normalmente adibito alla viabilit\u00e0 ordinaria, ai nuovi standard di sicurezza, ma ci\u00f2 non bast\u00f2 a placare le rivendicazioni dei piloti di Formula 1, che con l'avvento degli alettoni dovevano affrontare percorrenze in curva elevatissime. Cos\u00ec, dopo l'edizione del 1970, su pressione del sindacato piloti guidato da Jackie Stewart, si decise di trasferire la prova belga del mondiale a Nivelles prima e a Zolder poi. Nel frattempo, l'autodromo di Spa-Francorchamps continu\u00f2 ad ospitare le altre maggiori categorie automobilistiche (in primis la 1000 km per vetture prototipo e la 24 Ore per vetture turismo) e il Motomondiale (disputatovisi dal 1949 fino al 1990, ad eccezione del 1980).\nIl nuovo tracciato.\nA fine anni '70 la direzione dell'autodromo decise di costruire un nuovo tracciato semipermanente, che continuava a usare i tratti di viabilit\u00e0 ordinaria dalla curva di Blanchimont sino alla fine del rettilineo del Kemmel, uniti dal vecchio tornante de \"La Source\" e da una nuova bretella permanente che collegava le altre due estremit\u00e0 rimaste del vecchio tracciato (tuttora esistente in quanto strada statale facente parte della viabilit\u00e0 ordinaria).\nLa nuova pista lunga poco meno di 7\u00a0km venne quindi inaugurata nel 1979 da una travagliatissima edizione del GP motociclistico del Belgio, con l'obiettivo di riportare nelle Ardenne la gara di Formula Uno. Nel 1980 venne inoltre inserita una nuova doppia chicane denominata \"Bus stop\", in quanto situata in prossimit\u00e0 di una fermata degli autobus di linea tra la curva di Blanchimont e il tornante de La Source. In quegli stessi anni, nuovi box per la Formula 1 furono costruiti poco prima di quest'ultima curva, conseguenza della creazione di una linea di partenza per le monoposto della massima categoria automobilistica i cui regolamenti, nel frattempo, richiedevano ai circuiti che la zona di partenza fosse situata in piano (requisito che il vecchio rettilineo dei box di Spa, tuttora in uso per le altre categorie, non possedeva). Il GP del Belgio torn\u00f2 cos\u00ec a Spa-Francorchamps nel 1983 e poi definitivamente dal 1985.\nUlteriori modifiche furono effettuate al tracciato nel corso degli anni: nel 1994, sull'onda degli incidenti mortali di Roland Ratzenberger e Ayrton Senna (e solo per quell'anno, in quanto l'anno seguente fu ampliata la via di fuga) l'ingresso del Raidillon fu fortemente rallentato per motivi di sicurezza, mentre l'ingresso box fu anticipato prima della chicane Bus stop. Chicane che fu modificata nel 2002 per quel che concerne l'uscita (modifiche che spostarono ancora l'ingresso dei box), e nel 2004 per quel che concerne l'entrata.\nIn questi anni inoltre sono state ampliate e rimodernate molte vie di fuga (in particolare quella del Raidillon, dove nel 1985 per\u00ec Stefan Bellof), \u00e8 stata spostata l'uscita dei vecchi box e inoltre, grazie alla costruzione di una nuova strada statale che gira intorno al circuito, la pista non \u00e8 pi\u00f9 utilizzata per la viabilit\u00e0 ordinaria (ricostruita ex-novo all'esterno dell'impianto) ed \u00e8 diventata a tutti gli effetti un tracciato permanente.\nPer il 2007 la chicane Bus stop \u00e8 stata nuovamente modificata. Le modifiche (che, non essendo state tempestive, hanno impedito al circuito di far parte del calendario 2006) hanno riguardato anche il tornante della Source, con conseguente allungamento del rettilineo di partenza, e il completo rifacimento della palazzina dei box, del paddock e della tribuna principale sul rettilineo di partenza. Tali modifiche hanno leggermente allungato il tracciato, che ora \u00e8 lungo 7,004\u00a0km. Oggi Spa-Francorchamps continua a essere uno dei tracciati pi\u00f9 belli del calendario, un circuito che, grazie anche alle bizzarrie meteorologiche, ha sempre regalato Gran Premi spettacolari. Il pilota che vi ha vinto pi\u00f9 volte \u00e8 il tedesco Michael Schumacher, con 6 successi.\nOltre alla Formula 1, il circuito attualmente ospita tutte le maggiori categorie automobilistiche ed \u00e8 sede della 24 ore di Spa, una delle gare di durata pi\u00f9 famose del mondo, in passato riservata a vetture turismo e da qualche anno a quelle Gran turismo, oltre a ospitare la 1000 km di Spa, gara per vetture sport dalla lunga tradizione.\nIl record assoluto del circuito \u00e8 di 1'41\"252 stabilito da Lewis Hamilton su Mercedes nelle qualifiche del Gran Premio del Belgio 2020.\nAltri eventi.\nIn questo impianto si svolge anche gran parte della SpaItalia, manifestazione automobilistica in onore del made in Italy molto conosciuta in Belgio, Paesi Bassi e Francia."}
{"id": "88231", "revid": "287204", "url": "https://it.wikipedia.org/wiki?curid=88231", "title": "Sin City (disambigua)", "text": ""}
{"id": "88232", "revid": "88740", "url": "https://it.wikipedia.org/wiki?curid=88232", "title": "Hellboy (disambigua)", "text": ""}
{"id": "88233", "revid": "124597189", "url": "https://it.wikipedia.org/wiki?curid=88233", "title": "Indianapolis Motor Speedway", "text": "L'Indianapolis Motor Speedway \u00e8 un circuito automobilistico situato nella citt\u00e0 di Speedway (Indiana). \nHa ospitato otto edizioni del Gran Premio degli Stati Uniti d'America di Formula 1 (dal 2000 al 2007), otto del Gran Premio di Indianapolis del Motomondiale (dal 2008 al 2015) e ospita attualmente le gare della NASCAR Cup Series, della Xfinity Series, del campionato Grand-Am oltre alla celebre 500 Miglia di Indianapolis.\n\u00c8 il terzo autodromo permanente pi\u00f9 antico, dopo quello di Brooklands, sorto nel 1907 in disuso dal 1939, e il Milwaukee Mile, costruito nel 1903.\nStoria.\nCostruito nel 1909, \u00e8 considerato uno dei circuiti automobilistici pi\u00f9 famosi del mondo, nonch\u00e9 il pi\u00f9 celebre tra i cosiddetti \"ovali\"; conosciuto anche come \"The Racing Capital of the World\" (Capitale mondiale delle corse), si corre la rinomata 500 Miglia, che si disputa sul classico anello composto da quattro rettilinei (due lunghi e due corti) raccordati da 4 curve a 90\u00b0. In origine la superficie della pista era ricoperta con un miscuglio composto da pietrisco frantumato e catrame che tuttavia si dimostr\u00f2 inadeguato, soprattutto quando le vetture affrontavano le curve paraboliche. Perci\u00f2, dopo i primi eventi sportivi del 1909, si decise di realizzare la nuova pavimentazione del tracciato per garantire pi\u00f9 aderenza, utilizzando 3,2 milioni di mattoncini. Negli anni seguenti, l'inesorabile incremento delle prestazioni velocistiche conseguito dalle automobili, resero comunque il circuito troppo pericoloso e inadeguato; per motivi di sicurezza, nel 1937 gli organizzatori decisero di asfaltare completamente il catino, tranne la porzione in corrispondenza della linea di partenza e di arrivo (detta \"The Brickyard\", cio\u00e8 la iarda di mattoni) che conserva ancora oggi i mattoncini dell'epoca.\nFormula 1.\nPer il ritorno del Gran Premio degli Stati Uniti d'America di Formula 1 nel 2000, fu costruito, all'interno del catino, un circuito che si snoda tra i parcheggi e le strade di servizio per far correre le attuali monoposto, circuito che utilizza in parte il velocissimo anello (per la precisione le curve 12-13 e il rettilineo di arrivo). La gara di Formula 1 girava in senso opposto alla 500 Miglia, cos\u00ec, quella che nella corsa americana \u00e8 la curva 1, in Formula 1 divent\u00f2 la piega conclusiva del giro. Durante l'edizione del 2005, anno del primo trionfo della Renault nel mondiale, gli spettatori assistettero ad uno sconcertante ritiro di tutte le monoposto gommate Michelin durante il giro di ricongnizione prima della partenza (tra queste vetture c'erano anche le Renault di Fernando Alonso e Giancarlo Fisichella, oltre che la Toyota di Ralf Schumacher che ebbe l'incidente peggiore alla sopraelevata), a quanto pare per problemi degli pneumatici francesi che, specialmente sulla curva sopraelevata, vibravano e si deterioravano in modo anomalo, rischiando di esplodere e causare quindi incidenti molto pericolosi. La gara si disput\u00f2 solamente con le vetture gommate Bridgestone e vinse la Ferrari di Michael Schumacher davanti al compagno di team Barrichello, terza e quarta le Jordan di Monteiro e Karthikeyan davanti alle due Minardi di Albers e Friesacher. Il clima irreale di quel giorno fu l'inizio del calo di interesse della Formula 1 verso il tracciato di Indianapolis. L'ultima edizione, quella del 2007, ha visto la vittoria del ventiduenne esordiente Lewis Hamilton davanti al due volte campione iridato Fernando Alonso, entrambi su McLaren, e alle due Ferrari di Felipe Massa e Kimi R\u00e4ikk\u00f6nen (autore del giro record). Michael Schumacher \u00e8 l'unico pilota di qualsiasi categoria ad aver vinto ben cinque volte su questo circuito che, a partire dalla stagione 2008, non \u00e8 pi\u00f9 utilizzato per le gare di Formula 1, mentre solo in due occasioni il gran premio non \u00e8 stato vinto dalla Ferrari, ma dalla McLaren. \nIl record della pista \u00e8 di 1:10.399 ed \u00e8 stato stabilito dal brasiliano Rubens Barrichello su Ferrari nel 2004.\nMotomondiale.\nDal 2008 al 2015 si \u00e8 corso il Gran Premio di Indianapolis del Motomondiale; il circuito \u00e8 lungo 4.216 metri ed \u00e8 quello della Formula 1 ma con alcune modifiche e con senso di marcia opposto (antiorario anzich\u00e9 orario). A differenza di quanto accadeva a Laguna Seca, qui sono previste tutte e tre le classi. Nell'edizione 2008 la gara della MotoGP \u00e8 stata interrotta a causa dell'Uragano Ike, quella della 250 non \u00e8 stato possibile farla, mentre quella della 125 \u00e8 stata interrotta sempre a causa del forte vento. Nel 2009 non si sono verificati problemi meteorologici e le tre gare sono state disputate regolarmente: nella classe 125 ha vinto Pol Espargar\u00f3, la gara classe 250 \u00e8 andata a Marco Simoncelli mentre Jorge Lorenzo ha vinto quella della classe MotoGP, grazie anche alle cadute di Rossi e Pedrosa. Anche nel 2010 la gara si \u00e8 svolta regolarmente ed ha visto i colori spagnoli dominare le gare. Nella 125 la vittoria \u00e8 andata allo spagnolo Nicol\u00e1s Terol, che ha diviso il podio con Sandro Cortese 2\u00b0 e Pol Espargar\u00f3, la neonata Moto2 ha visto trionfare Toni El\u00edas, che nel finale ha piegato Juli\u00e1n Sim\u00f3n e Scott Redding, mentre la MotoGP, dopo che la partenza vedeva in pole l'esordiente Ben Spies, \u00e8 stata dominata da Dani Pedrosa. Dopo una gara dominata in lungo e in largo, ha condiviso il podio con l'idolo locale Spies e con il leader della classifica Jorge Lorenzo. Al quarto posto Valentino Rossi, sempre menomato per i problemi fisici legati agli infortuni subiti durante la stagione, quinto l'italiano Andrea Dovizioso e sesto l'altro pilota statunitense Nicky Hayden, protagonista di una gara al tempo stesso eroica e pericolosa perch\u00e9, durante le fasi iniziali della gara, mette il ginocchio sinistro in un tombino del circuito nel mezzo di una piega e l'impatto gli strappa la saponetta d'appoggio e la tuta. Nel 2014 il disegno del tracciato viene leggermente modificato, con il nuovo layout che misura 4.170 metri.\nAltri usi.\nDal 1994 l'ovale \u00e8 annualmente sede di una gara di 400 miglia della NASCAR Cup Series, e negli anni dieci ha ospitato varie gare della Rolex Sports Car Series (Grand-Am). A differenza delle gare della Cup Series e della Xfinity Series che si tengono nello stesso weekend, i prototipi della Grand-Am non usavano il tracciato ovale ma una versione del tracciato simile a quello impiegato in passato dalla Formula 1, con la presenza di una variante in luogo dei due tornanti in successione situati in passato nella parte interna del circuito e rimossi durante i lavori per ospitare il Motomondiale. Una nuova configurazione del tracciato stradale viene usata dal 2014 dalla IndyCar Series per l' \"Indycar Grand Prix\": a differenza del tracciato impiegato dalla Grand-Am la curva 5 \u00e8 raccordata da una veloce variante al rettilineo posto nella parte centrale dell'impianto, mentre la curva uno dell'ovale non viene percorsa, sostituita da un'ulteriore variante."}
{"id": "88234", "revid": "124415409", "url": "https://it.wikipedia.org/wiki?curid=88234", "title": "Java Platform, Standard Edition", "text": "In informatica la Java Platform, Standard Edition \u00e8 una piattaforma software ampiamente utilizzata nella programmazione in linguaggio Java per costruire e distribuire applicazioni portatili (di tipo \"Desktop Application\") ad uso generale. Java SE consiste di una macchina virtuale (Java Virtual Machine), che deve essere usata per eseguire programmi Java, insieme ad una serie di librerie (o \"pacchetti\") o API necessari per consentire l'uso di file system, reti, interfacce grafiche e cos\u00ec via, all'interno di tali programmi.\nDescrizione.\nLa Java SE era conosciuta come \"Java 2 Platform, Standard Edition\" o J2SE dalla versione 1.2 fino alla versione 1.5. La sigla \"SE\" viene utilizzata per distinguere la piattaforma di base della versione Enterprise Edition di Java EE e Java Micro Edition ME. Il \"2\" \u00e8 stato originariamente destinato a sottolineare i grandi cambiamenti introdotti nella versione 1.2, ma \u00e8 stato rimosso nella versione 1.6. La convenzione di denominazione \u00e8 stata cambiata pi\u00f9 volte nel corso della storia delle versioni Java. A partire da J2SE 1.4 (Merlin).\nLa piattaforma \"Java Enterprise Edition\" (Java EE) \u00e8 una specifica correlata che comprende tutte le classi in Java SE, oltre ad un numero di classi che sono pi\u00f9 utili per i programmi che girano su server di postazioni di lavoro.\nLa piattaforma \"Java Micro Edition\" (Java ME) \u00e8 una specifica correlata che ha lo scopo di fornire una raccolta certificata di API per lo sviluppo software di piccoli dispositivi con risorse limitate, come i telefoni cellulari.\nLa Java Development Kit (JDK) e la Java Runtime Environment (JRE) sono i file effettivi che vengono scaricati e installati su un computer rispettivamente per sviluppare ed eseguire programmi Java.\nLa Java SE \u00e8 stata organizzata in due parti fondamentali:\n\"Core Java\" \u00e8 la parte che contiene le API fondamentali del linguaggio di programmazione, mentre \"Desktop Java\" \u00e8 utilizzata per creare GUI di applicazioni o Applet.\nLibrerie.\nLe librerie standard.\nLe librerie standard mirano ad includere le necessit\u00e0 pi\u00f9 comuni per il programmatore. Fra le pi\u00f9 significative si possono citare\nFra gli argomenti che depongono spesso a favore di Java nella scelta del linguaggio di implementazione di un progetto software moderno, inoltre, si deve certamente contare la vastit\u00e0 delle librerie standard, che in particolare contribuiscono a renderlo altamente integrabile con altre tecnologie. Alcuni esempi delle funzionalit\u00e0 incluse tra le librerie standard di Java sono:\nLa vastit\u00e0 delle librerie standard \u00e8 tale da renderne praticamente impossibile la padronanza \"a memoria\"; \u00e8 dunque necessario avere a disposizione la documentazione delle API, disponibile in linea sul sito ufficiale o scaricabile sul computer sotto forma di archivio compresso (ad esempio, dalla pagina di archivio della Sun Microsystem dedicata a Java).\nEstensioni.\nOltre alle librerie standard, il programmatore pu\u00f2 fare affidamento su estensioni e package opzionali, scaricabili liberamente e facoltativamente dal sito web della Oracle dedicato a Java.\nLe estensioni comprendono:"}
{"id": "88239", "revid": "339392", "url": "https://it.wikipedia.org/wiki?curid=88239", "title": "J2SE", "text": ""}
{"id": "88241", "revid": "228587", "url": "https://it.wikipedia.org/wiki?curid=88241", "title": "Hulk (disambigua)", "text": ""}
{"id": "88244", "revid": "599013", "url": "https://it.wikipedia.org/wiki?curid=88244", "title": "L'incredibile Hulk", "text": ""}
{"id": "88245", "revid": "1833487", "url": "https://it.wikipedia.org/wiki?curid=88245", "title": "Akebono Tar\u014d", "text": "Biografia.\nNato nelle Hawaii, Akebono, alto pi\u00f9 di due metri e pesante circa 233 chilogrammi, ha iniziato la carriera da lottatore professionista nel marzo del 1988 e l'ha conclusa il 29 settembre 2001, dopo 654 vittorie sul ring e undici tornei conquistati, ottenendo cos\u00ec il settimo posto tra i plurivincitori della storia del sumo. Divent\u00f2 il sessantaquattresimo \"yokozuna\" (gran campione) nel 1993, dopo aver nettamente vinto il torneo di Tokyo, diventando in tal modo il primo \"yokozuna\" straniero della storia.\nRimase nella categoria principale da solo per ben otto anni (primo combattente a riuscirci) e si ritir\u00f2 dal mondo della lotta nel 2001. Dal 2005 prese parte ad alcuni incontri di wrestling. Uno dei suoi match pi\u00f9 famosi nel mondo di wrestling fu quello di WrestleMania 21, dove sconfisse Big Show in un sumo match.\nNel 2003 Akebono decise di cimentarsi nel circuito del K-1 con pessimi risultati: perse infatti 8 incontri su 9 e l'unico incontro che lo vide vincitore fu contro Nobuaki Kakuda, che all'et\u00e0 di 46 anni decise di perdere volontariamente la sfida al fine di far ottenere ad Akebono almeno un successo.\nVita privata.\nNel 1998 ha sposato la nipponica Christine Reiko e ha preso la cittadinanza giapponese.\nTitoli e riconoscimenti.\nAll Japan Pro Wrestling\nDragon Gate\nPro Wrestling ZERO1\nPro Wrestling Illustrated"}
{"id": "88248", "revid": "124558543", "url": "https://it.wikipedia.org/wiki?curid=88248", "title": "Futabayama Sadaji", "text": "Carriera.\nDebutt\u00f2 nel sumo nel 1927, a soli 15 anni. Fu il trentacinquesimo yokozuna nella storia dal 1937 al 1945. Con la sua agilit\u00e0 e la sua potenza, Futabayama riusc\u00ec a stabilire il record di 69 vittorie consecutive, record imbattuto ancora oggi, anche se le regole e l'organizzazione dei tornei \u00e8 completamente cambiata da allora. Il suo successo fu tale che il Nihon Sumo Ky\u014dkai aument\u00f2 il numero dei giorni di un basho da 11 a 13 e infine a 15. Ha ottenuto ben 12 yusho, in un periodo in cui i tornei in un anno erano solamente due (negli anni '50 il numero venne esteso a sei)."}
{"id": "88249", "revid": "1745361", "url": "https://it.wikipedia.org/wiki?curid=88249", "title": "X-Men (disambigua)", "text": ""}
{"id": "88251", "revid": "212348", "url": "https://it.wikipedia.org/wiki?curid=88251", "title": "Terukuni Manz\u014d", "text": "Nonostante fosse alto solo 174 centimetri, esord\u00ec nel mondo del sumo professionistico a soli 16 anni, nel 1935. Dopo alcune prestazioni promettenti, all'inizio degli anni Quaranta parve un atleta in crisi. La strepitosa vittoria contro Futabayama ottenuta nel torneo di Osaka nel 1942 lo riscatt\u00f2, facendolo entrare nella storia di questo sport e consacrandolo come trentottesimo yokozuna della storia del sumo professionistico.\nDifese tenacemente il suo titolo fino al 1953, anno in cui si ritir\u00f2. Da quel momento in poi divenne un apprezzato commentatore televisivo, prima che il diabete lo stroncasse il 20 marzo 1977. In totale ha disputato 271 incontri, vincendone 165 e conquistando in tutto una quarantina di tornei."}
{"id": "88252", "revid": "20768", "url": "https://it.wikipedia.org/wiki?curid=88252", "title": "Snooker", "text": "Lo snooker \u00e8 una specialit\u00e0 di biliardo molto diffusa soprattutto nel Regno Unito, in Irlanda ed in alcuni paesi del Commonwealth, che si svolge su un tavolo da biliardo pi\u00f9 grande tra quelli in uso, 12 \u00d7 6 piedi (circa 356 \u00d7 178\u00a0cm), provvisto di 6 buche a rete, 4 agli angoli e 2 nel mezzo delle sponde lunghe.Fa parte dei giochi in cui si usa comunemente una stecca da biliardo e sul piano di gioco si usano ventidue biglie, precisamente 15 rosse disposte a triangolo, 6 di vari colori e 1 bianca.\nNegli ultimi anni questo sport ha cominciato a essere conosciuto anche al di fuori del Commonwealth, grazie alla copertura televisiva estera a colori e grazie al fatto che i maggiori tornei internazionali offrono dei montepremi particolarmente elevati, tra questi, il Campionato mondiale.\nRegole principali.\nLa partita \u00e8 composta da varie frazioni, dette frame. Si inizia con il giocatore che con la biglia battente bianca, situata nella parte superiore del biliardo dietro le biglie gialla, marrone e verde, deve fare il tiro d'apertura (break) colpendo una delle biglie rosse disposte a triangolo, cercando di lasciare l'avversario in difficolt\u00e0 o cercando di mandarne una in buca.\nIl giocatore deve rimanere costante nell'imbucare in sequenza continuata prima una biglia rossa poi una colorata. Se egli fallisce, non imbucando la biglia corretta o commettendo un fallo, il turno passa all'avversario, il quale sar\u00e0 tenuto a rispettare lo stesso principio di gioco. Si pu\u00f2 imbucare pi\u00f9 di una biglia rossa con lo stesso tiro; delle biglie colorate no, solo quella dichiarata precedentemente.\nRegola \u00e8 che dopo essere finite in buca, le biglie rosse escono dal gioco; mentre quelle colorate vengono riposizionate ciascuna nella specifica posizione di partenza, chiamata spot. Nel caso lo spot di partenza non fosse disponibile, perch\u00e9 occupato da un'altra biglia, la colorata verr\u00e0 riposizionata sullo spot libero appartenente alla biglia di maggior valore; in assenza di spot liberi, invece, essa \u00e8 riposizionata in prossimit\u00e0 del suo spot, seguendo la linea verticale immaginaria che va dallo spot stesso alla sponda corta vicina allo spot della nera (tecnicamente chiamata \"sponda alta\").\nUna volta che \u00e8 stata imbucata l'ultima biglia rossa il giocatore pu\u00f2 scegliere ancora una biglia di quelle colorate a suo piacimento, che se poi viene imbucata ritorna nella sua posizione; dopodich\u00e9 si procede alla cosiddetta \"\"ripulitura\" del biliardo\", che consiste nell'imbucare le biglie colorate in ordine crescente di valore: giallo, verde, marrone, blu, rosa, nero.\nPunteggi e penalit\u00e0.\nNon esiste un punteggio massimo raggiungibile in un frame in quanto \u00e8 somma dei punti realizzati pi\u00f9 quelli frutto di eventuali falli commessi dall'avversario (non quantificabili). \u00c8 invece 147 il punteggio di una serie perfetta, che si ottiene alternando l'imbucata di ogni rossa sempre e solo con la nera, pi\u00f9 la sequenza finale. Per \"serie\" si intende la sequenza di tiri realizzati in un singolo accesso al tavolo. Normalmente una partita \u00e8 composta di varie manches (frames), ognuna delle quali \u00e8 considerata conclusa quando il tavolo \u00e8 ripulito da tutte le biglie o quando, in base a decisione arbitrale, uno dei giocatori ha raggiunto un vantaggio di punti sull'avversario tale da non consentire una rimonta. Il valore di ciascuna biglia si ha nel seguente ordine:\nOltre ai punti ottenuti con le biglie in buca il giocatore conteggia dei punti anche in caso di errori da parte dell'avversario, tra cui il pi\u00f9 abituale consiste nel non riuscire a colpire la biglia designata tra quelle in campo. Una delle capacit\u00e0 del bravo giocatore \u00e8 proprio il far cadere l'avversario in errore rendendogli quasi impossibile il tiro successivo, normalmente nascondendo la biglia bianca dietro ad un'altra. Questa operazione viene definita come \"calare uno snooker\". Quando la biglia corretta da colpire per prima \u00e8 la rossa, la posizione di biglia bianca dietro una biglia colorata, si chiama \"snooker classico;\" invece la posizione di biglia bianca davanti ad una biglia colorata \u00e8 il cosiddetto \"snooker cinese.\" In questo caso la difficolt\u00e0 per il giocatore, che deve effettuare il tiro, non sta nel fatto di non \"vedere\" direttamente la biglia rossa e quindi doverla colpire tramite un tiro di sponda come nello snooker classico, ma nella scomodit\u00e0 del tiro, in quanto deve alzare il calcio della stecca per colpire la biglia battente e deve curarsi di non toccare la biglia colorata con la stecca o farla muovere pena un fallo da 4 punti o pi\u00f9 se la biglia colorata \u00e8 una di quelle con valore superiore a 4.\nI principali falli in cui si pu\u00f2 cadere sono i seguenti:\nQuando un giocatore commette un fallo e la biglia battente rimane in una posizione da cui non \u00e8 possibile colpire direttamente la biglia corretta, l'arbitro pu\u00f2 decidere di assegnare all'avversario una \"free-ball\", ovvero la possibilit\u00e0 di imbucare una biglia colorata come se fosse una rossa, e in seguito il relativo colore di scelta da accoppiare. In questo caso la free-ball imbucata vale un punto proprio come se fosse una biglia rossa. Questa situazione aggiunge una mano di \"rossa-colorata\" alla somma del punteggio possibile al tavolo.\nIl Ranking mondiale dei giocatori.\nLa graduatoria mondiale dei giocatori di snooker \u00e8 composta da una classifica sulla base dei punteggi e dei premi in denaro accumulati durante l'anno nelle varie competizioni a cui si partecipa. \nLa posizione occupata da un giocatore nel ranking mondiale \u00e8 importante non solo per il prestigio ma anche per determinare a quali competizioni pu\u00f2 partecipare (in genere ai tornei di snooker partecipano solo i giocatori che occupano fino ad una determinata posizione del Ranking) e in che fase del torneo disputare il proprio primo turno. \nAd esempio, in competizioni in cui partecipano molti giocatori come il Mondiale, i primi turni eliminatori sono disputati dai giocatori che occupano le posizioni pi\u00f9 basse della classifica, i primi del ranking sono una sorta di teste di serie ed entrano nella competizione in una fase pi\u00f9 avanzata del torneo incontrando inizialmente giocatori pi\u00f9 bassi in classifica. \nI tornei pi\u00f9 prestigiosi e antichi, che si concludono con il Mondiale, sono anche quelli che mettono in palio il maggior numero di punti, ma non sempre il giocatore che vince il mondiale \u00e8 anche quello che occupa il primo posto nel ranking alla fine della stagione.\nLo snooker in Italia.\nPur non essendo seguito particolarmente, lo snooker in Italia sta pian piano crescendo con la costruzione di nuove sale e la creazione di nuovi tornei come l'Italian Snooker Open, un torneo organizzato per i giocatori amatoriali non per forza italiani e di bassa classifica nel Main Tour.\nIn Italia lo snooker \u00e8 visibile su Eurosport fin dai primi anni dalla nascita di questa rete televisiva con telecronaca di Maurizio Cavalli e Andrea Campagna."}
{"id": "88259", "revid": "9", "url": "https://it.wikipedia.org/wiki?curid=88259", "title": "500 miglia di Indianapolis", "text": ""}
{"id": "88261", "revid": "9", "url": "https://it.wikipedia.org/wiki?curid=88261", "title": "Circuito di Indianapolis", "text": ""}
{"id": "88267", "revid": "880848", "url": "https://it.wikipedia.org/wiki?curid=88267", "title": "Rizoma", "text": "Il rizoma (da \"rizo-\", radice, con il suffisso \"-oma\", rigonfiamento) \u00e8 una modificazione del fusto delle piante erbacee con principale funzione di riserva. \u00c8 ingrossato, sotterraneo con decorso generalmente orizzontale.\nMolte felci e molte piante acquatiche (ad esempio le ninfee) possiedono rizomi. In molte specie vegetali (es. \"Iris\") il rizoma \u00e8 ricco di tessuti parenchimatici di riserva contenenti amido. Il rizoma ha anche funzione nella riproduzione vegetativa delle Angiosperme: infatti \u00e8 dotato di gemme che permettono lo sviluppo di nuovi fusti. Questa capacit\u00e0 viene sfruttata nelle tecniche vivaistiche per la riproduzione di piante a fiore.\nMorfologia.\nMorfologicamente si presenta allungato e ramificato, decorrente sotto la superficie del terreno, oppure breve e cilindrico, disposto in posizione pi\u00f9 o meno verticale. Non va confuso con lo stolone, che \u00e8 invece un fusto strisciante sopra la superficie del terreno, con funzioni di riproduzione vegetativa.\nCaratteristico di piante erbacee diffuse in climi molto variabili, il rizoma permette il superamento delle condizioni climatiche sfavorevoli rigenerando nuovi fusti.\nUsi.\nAlcuni rizomi sono commestibili e sono consumati come verdure o spezie, ad esempio lo zenzero, usato diffusamente in tutto il mondo, o la galanga, quest'ultima utilizzata nella cucina tailandese.\nCome metafora.\nLa caratteristica propria del rizoma, di sviluppare autonomamente nuove piante anche in condizioni sfavorevoli, ha spinto alcuni pensatori a farne uso in termini metaforici, per simboleggiare alcuni concetti. In particolare, Carl Gustav Jung adott\u00f2 il termine rizoma con riguardo alla natura invisibile della vita, la quale si sviluppa per lo pi\u00f9 sotto terra, mentre ci\u00f2 che appare dura solo una stagione, e poi cessa, senza che per questo il flusso vitale si interrompa definitivamente.\nLa metafora del rizoma \u00e8 poi stata adottata da Gilles Deleuze e F\u00e9lix Guattari per caratterizzare un tipo di ricerca filosofica che procede per multipli, senza punti di entrata o uscita ben definiti e senza gerarchie interne; questa \u00e8 anche la prospettiva di scrittura e di interpretazione proposta in una delle loro opere principali, \"Millepiani\", ovvero la seconda parte dell\"'Antiedipo\", dedicato alla ricostruzione dei nessi profondi fra capitalismo e schizofrenia. In questa opera, Deleuze-Guattari contrappongono la concezione rizomatica del pensiero a una concezione arborescente, tipica della filosofia tradizionale, la quale procede gerarchicamente e linearmente, seguendo rigide categorie binarie ovvero dualistiche; il \"pensiero rizomatico\", invece, \u00e8 in grado di stabilire connessioni produttive in qualsiasi direzione.\n\u00c9douard Glissant definisce le culture \"a radice unica\" quelle che tendono all'auto-conservazione (ataviques) ed invece \"a rizoma\" quelle nate da una recente creolizzazione (composites) e quindi coscienti della loro natura plurima."}
{"id": "88269", "revid": "56620", "url": "https://it.wikipedia.org/wiki?curid=88269", "title": "Zucchero", "text": ""}
{"id": "88270", "revid": "768068", "url": "https://it.wikipedia.org/wiki?curid=88270", "title": "Marc-Antoine Charpentier", "text": "La vita.\nMarc-Antoine Charpentier nacque all'incirca nel 1643 nella diocesi di Parigi, corrispondente all'attuale regione dell'\u00cele-de-France, senza che, tuttavia, si sia in grado di localizzare l'esatta postazione.\nRicevette un'istruzione molto valida, forse grazie all'aiuto dei gesuiti, ed all'et\u00e0 di diciotto anni s'iscrisse presso la scuola di legge a Parigi da cui per\u00f2 si ritir\u00f2 dopo circa un semestre. I due o tre anni successivi (forse tra il 1667 ed il 1669) li pass\u00f2 a Roma a studiare musica sotto la direzione di Giacomo Carissimi. Frequent\u00f2 il Collegio Germanico-Ungarico a Roma e perfezion\u00f2 la conoscenza del contrappunto e della polifonia italiana sia dalle composizioni del maestro Carissimi che da quelle di altri autori quali Palestrina, Monteverdi e Victoria. Da Carissimi, in particolare, assimil\u00f2 e port\u00f2 in Francia il genere dell'oratorio.\nDurante questo periodo entr\u00f2 in contatto col poeta e musicista Charles Coypeau d'Assoucy, allora compositore per conto dell'ambasciata di Francia a Roma. Una leggenda afferma che Charpentier and\u00f2 inizialmente a Roma per studiare pittura e che l\u00ec fu scoperto da Carissimi. Tale vicenda non trova, per\u00f2, alcun supporto documentale ed \u00e8 ritenuta probabilmente non vera. I suoi 28 volumi di manoscritti autografi non contengono alcun disegno, sebbene presentino esempi di considerabile abilit\u00e0 nel tracciare gli arabeschi utilizzati dagli scribi professionisti. Dalla sua permanenza a Roma invece trasse una solida conoscenza della pratica musicale italiana dell'epoca, la quale venne poiportata in Francia.\nTornato a Parigi, frequent\u00f2 gli ambienti italianizzanti e si trov\u00f2 in polemica con i sostenitori di uno stile musicale squisitamente francese che vedevano in Lully il loro massimo esponente. Alloggi\u00f2 per quasi vent'anni presso la casa di Maria di Lorena (detta \"Mademoiselle de Guise\"), principessa di Joinville, duchessa di Joyeuse e di Guise, in \"rue du Chaume\".\nMaria era nipote di Enrico di Guisa, il quale venne fatto assassinare per ordine d'Enrico III, ed era tanto amante della musica da far alloggiare presso la propria casa dei musici e dei cantori. Charpentier venne assunto in qualit\u00e0 di compositore e di cantante avente voce \"haute-contre\".\nNella capitale francese entr\u00f2 in contatto con Moli\u00e8re e, successivamente, con Corneille con i quali collabor\u00f2 nelle opere teatrali ed in ci\u00f2 si scontr\u00f2 col monopolio che Lully esercitava (in effetti nel 1672 Lully compr\u00f2 da Pierre Perrin il privilegio reale che consentiva il controllo dell'opera in tutta la Francia).\nLa \"dittatura\" che Lully esercit\u00f2 nel mondo musicale segn\u00f2 la sua rottura con Moli\u00e8re che scelse nel 1672 Charpentier come musicista e cos\u00ec nacquero tra le altre: \"Le malade imaginaire\" (una \"comedie-ballet\"), \"Le mariage forc\u00e9\", \"La comtesse d'Escarbagnas\".\nLa vita per i due non fu comunque facile vista la forte opposizione di Lully che pian piano fece diminuire il numero degli strumentisti e dei cantanti a disposizione dei gruppi teatrali diversi dal suo. La collaborazione con Moli\u00e8re, comunque, non dur\u00f2 molto in quanto il commediografo mor\u00ec nel 1673.\nIl fortissimo monopolio operistico di Lully perdurer\u00e0 fino alla sua morte, avvenuta nel 1687 a seguito di una ferita che, involontariamente, si inflisse con il bastone che utilizzava per dirigere e che degener\u00f2 in gangrena.\nNonostante la forte opposizione di Lully, Charpentier non smise di dedicarsi alle \"pieces\" teatrali e prese a collaborare, nel 1682, con Thomas Corneille, Jean Donneau de Vis\u00e9 e con Pierre Corneille. Con i primi due scrive delle \"pi\u00e8ces \u00e0 machines\" (\"Circ\u00e9\" H.496 e \"L'inconnu\" H.499). Nello stesso anno scrive una nuova musica di scena per le repliche d\"'Andromede\" (H.504) di Pierre Corneille.\nNel 1693 venne rappresentata la sua unica \"trag\u00e9die-lyrique\", su libretto di Thomas Corneille: \"M\u00e9d\u00e9e\" H.491. Essa, all'epoca, non ricevette grandi consensi ed in qualche caso venne perfino criticata; oggi viene ritenuta una delle migliori opere teatrali del periodo. Il resto dell'attivit\u00e0 teatrale di Charpentier si concentr\u00f2 soprattutto sulla commedia (\"Com\u00e9die-Francaise\").\nNel 1679 ottenne l'incarico di scrivere le composizioni, presso , per le cerimonie religiose del Delfino di Francia (unico figlio ancora in vita di Luigi XIV e Maria Teresa d'Asburgo).\nLa sua fama di compositore, in quest'ambito, si fece notevole tant'\u00e8 che lo stesso re volle partecipare alle cerimonie per poter ascoltarne le opere. Le composizioni scritte per il Delfino sono sostanzialmente dei piccoli mottetti in genere a due soprani, un basso e due strumenti (in genere due flauti suonati dai fratelli Anthoine e Joseph Pi\u00e8che).\nNel 1680 Charpentier fu nominato maestro di musica presso le Duchessa di Guisa (incarico che manterr\u00e0 fino alla morte di costei avvenuta nel 1688) e ricevette incarichi dai due conventi: \"Port-Royal de Paris\" e l'\"Abbaye-aux-Bois\".\nPer le suore di \"Port-Royal de Paris\" scrisse: la \"Messe\" H.5, il \"Pange lingua\" H. 72, il \"Magnificat\" H.81, il \"Dixit Dominus\" H.226 ed il \"Laudate Dominum\" H.227. Per l\"'Abbaye-aux-Bois\", invece, scrisse un importante ciclo di composizioni per la Settimana Santa: le \"Le\u00e7ons de t\u00e9n\u00e8bres\" (H. 96-110) e i \"R\u00e9pons\" (H.111-119).\nNell'aprile del 1683 venne indetto un concorso per le nomine di alcuni maestri di musica presso la cappella reale. Dopo esser riuscito a superare la prima prova insieme ad altri 15 candidati, cadde malato e non pot\u00e9 partecipare alla seconda parte del concorso che prevedeva la composizione di un mottetto sul testo del salmo XXXI. Luigi XIV, comunque, compens\u00f2 Charpentier con una pensione.\nNon \u00e8 ben chiara la notizia della malattia del compositore. Sembrerebbe ch'essa fosse una sorta di pretesto attuato per allontanare dalla corte reale un personaggio tutto sommato non molto apprezzato per alcune sue caratteristiche. In effetti, Charpentier mantenne sempre degli ottimi contatti con l'ordine dei Gesuiti e a differenza di molti musicisti non era uno strumentista virtuoso ma solamente un cantante per giunta avente uno stile compositivo assai severo. A ci\u00f2 si aggiunga la frequentazione della famiglia Guise, rivale del re.\nIl 30 luglio 1683 Charpentier venne chiamato a produrre dei brani per la morte della regina Maria Teresa. Nacquero cos\u00ec: \"In obitum augustissimae nec non piissimae Gallorum Reginae Lamentum\" H.409, il \"De profundis\" H.189 e il \"Luctus de morte augustissimae Mariae Theresiae reginae Galliae\" H.331.\nDal 1688 al 1698 fu maestro di musica presso il collegio gesuitico di \"Saint Louis-le-Grand\" in \"rue Antoine\". Per le celebrazioni religiose che si tennero presso la chiesa di \"Saint Louis\" scrisse brani di vario tipo destinandoli alle diverse funzioni: salmi, inni, mottetti, ecc.\nIl 28 giugno 1698 venne nominato maestro di musica per i bambini presso la \"Sainte-Chapelle\". L'incarico fu oneroso in quanto Charpentier non solo dovette produrre musica per tutte le cerimonie religiose ma anche insegnare ai bambini solfeggio e canto.\nCharpentier si spense, presso l'abitazione della \"Sainte-Chapelle\", il 24 febbraio del 1704 verso le undici di sera.\nLo stile.\nCharpentier ha lasciato un repertorio di opere estremamente vasto (pi\u00f9 di 550 composizioni) ed assai vario nei contenuti: severo e profondo nella musica religiosa, leggero e mobile nei brani profani.\nSi fece portatore dello stile italiano in Francia, specie per quanto riguarda la musica sacra, come si nota dal gusto per la dissonanza ed il cromatismo, dall'alternanza sapiente dei silenzi e della modulazione e dal contrappunto rigoroso (fu maestro nel comporre brani per pi\u00f9 cori). Tali stilemi non furono molto apprezzati dai suoi contemporanei, specie nelle opere teatrali, che li considerarono come una sbiadita copia della musica italiana. \u00c8 da notare, inoltre, che all'epoca la Francia procedeva nell'elaborazione di una identit\u00e0 nazionale anche in musica e tutto ci\u00f2 che proveniva dall'esterno non veniva visto di buon occhio.\nNella musica sacra tali esigenze erano meno avvertite ed effettivamente gli stilemi italianeggianti che a Charpentier furono rimproverati, vennero utilizzati da Lully nei Petit Motets.\nDei molti brani che Charpentier compose, pochi vennero pubblicati (alcune arie della M\u00e9d\u00e9e); il rimanente ci \u00e8 arrivato attraverso manoscritti autografi di cui il corpus pi\u00f9 voluminoso \u00e8 formato dai manoscritti che vanno sotto il nome di \"M\u00e9langes\" che insieme formano ben 28 volumi.\nCharpentier scrisse anche alcuni opere di composizione di cui \u00e8 da ricordare le \"R\u00e8gles de composition\". In questo scritto egli propose un'interessante correlazione tra i modi musicali e i caratteri di cui essi sarebbero portatori secondo il seguente schema:\nNella musica sacra Charpentier fu maestro incontrastato e cre\u00f2 un grande quantitativo di opere. Tra esse si possono ricordare: la \"Messe \u00e0 8 voix et 8 violons et fl\u00fbtes\" H.3, la \"Messe \u00e0 quatre choeurs\" H.4, la \"Messe pour les tr\u00e9pass\u00e9s\" H.2, la \"Messe des morts \u00e0 4 voix\" H.7, la\" Messe des morts \u00e0 4 voix et symphonie\" H.10, la \"Messe pour le Port Royal\" H.5, e la \"Messe de minuit\" H.9 (quest'ultima basata su rielaborazioni di canti natalizi popolari: i \"noels\"). Particolarmente rilevante fu l'apporto di Charpentier al genere del \"petit motet\" (con pi\u00f9 di 300 composizioni), specie nella forma corale con accompagnamento del basso continuo (\"Magnificat\" H.72, \"Salve Regina, \u00e0 trois choeur\" H.24). Charpentier si ciment\u00f2, comunque, anche con il \"grand motet\" di cui \u00e8 assai noto il suo \"Te Deum\" H.146.\nA causa del suo gusto italianeggiante che mal si adattava con I canoni francesi dell'epoca, la musica di Charpentier cadde presto in disuso dopo la sua morte. Solo nel XX secolo cominci\u00f2 un'opera di riscoperta ed analisi ed oggi Marc-Antoine Charpentier \u00e8 uno dei compositori francesi pi\u00f9 noti ed apprezzati del barocco francese.\n\"Te Deum\" H.146.\nIl Te Deum H. 146 in re maggiore per soli, coro ed orchestra \u00e8 una composizione in forma di \"Te Deum\" scritta da Charpentier probabilmente nel periodo trascorso al servizio dei gesuiti.\nIl suo preludio \u00e8 particolarmente conosciuto per essere utilizzato come la sigla iniziale e finale dell'Eurovisione.\n\"In Nativitatem Domini Canticum\" H.416.\nQuest'opera venne scritta nel periodo in cui Charpentier fu maestro di musica presso la chiesa di \"Saint-Louis\" ed appartiene alle molte composizioni ch'egli scrisse per le celebrazioni natalizie.\nCome si \u00e8 visto precedentemente Charpentier venne influenzato, ad opera di Giacomo Carissimi, dal genere dell'oratorio ch'egli cerc\u00f2 di trasferire in Francia. Le opere ch'egli scrisse in tal senso non sono propriamente degli oratori per cui vengono pi\u00f9 generalmente definite come \"histories sacr\u00e8es\" (sacre rappresentazioni).\nIn questo cantico la struttura tipica dell'oratorio manca in quanto non vi \u00e8 la presenza dell\"'historicus\" e l'azione \u00e8 estremamente ridotta.\nIl testo venne mutuato da differenti sezioni delle Sacre Scritture, una consuetudine all'epoca frequente: dal Vangelo secondo Luca, dal salmo XII e dal libro di Isaia.\nL'opera si compone di due parti. La prima consiste in un'introduzione, fremente d'attesa, al mistero del Natale. Dopo un preludio basato su di un movimento cromatico discendente, inizia il recitativo del basso (\"Usquequo avertis faciem tuam\") cui poi segue il coro dei giusti (\"Memorare\"). Successivamente l'annuncio del Natale si fa pi\u00f9 incisivo (\"Consolare fila Sion\") fino a sfociare nel coro invocante che chiude la prima parte (\"Rorate coeli\"). Tra le due sezioni \u00e8 interposto un brano strumentale (\"La nuit\") basato su un sapiente gioco di chiaroscuri e silenzi, favorito dall'uso dei registri pi\u00f9 bassi degli archi e dall'uso delle sordine. Il tutto serve ad introdurre il misterioso prodigio che avviene nel buio della notte.\nLa seconda parte inizia, in netto contrasto con il raccoglimento de \"La nuit\", col l'esplosione dell'orchestra e poi del coro (\"Coeli aperti sunt\") che introducono la scena dell'annuncio dell'angelo ai pastori (\"Nolite timere\") e del canto del coro celeste (\"Gloria in altissimis\").\nI pastori rispondono all'invocazione e si dirigono verso Betlemme accompagnati dal suono di una marcia (\"Marche des berges\") e, una volta arrivati, adorano il bambino appena nato (\"O infans, o Deus, o Salvator noster\"). Tutto il brano si gioca su un delicato equilibrio di silenzi assorti e di un canto appena soffuso. Dopo questo momento contemplativo, inizia il tempo della gioia (\"Pastores undique\") che si chiude sul solenne coro conclusivo (\"Exultemus, jubilemus\")\n\"Messe de minuit\" H.9.\nLa \"Messe de minuit\" H.9 \u00e8 forse una delle composizioni pi\u00f9 originali di Charpentier ed \u00e8 una delle undici messe che il compositore scrisse per la notte di Natale. Quest'opera venne composta, probabilmente, nel 1690, o forse poco dopo. Appartiene, comunque, al \"corpus\" di opere che Charpentier scrisse per i Gesuiti della chiesa di \"Saint Louis\".\nLa profonda originalit\u00e0 della \"Messe de minuit\" sta tutta nella decisione, per allora senza precedenti, di inserire brani natalizi popolari: i \"no\u00ebls\". Si trattava di composizioni popolari assai in voga tra il XVII ed il XVIII secolo la cui esecuzione durante la messa non era, per\u00f2, consentita. Al contrario, ai tempi di Charpentier l'inserimento di questi brani all'interno di composizioni strumentali era un atteggiamento frequente come testimoniano le \"Symphonies des No\u00ebl\" di Lalande, i \"No\u00ebls sur les instruments\" di Charpentier stesso e, non a ultima, la forma del \"no\u00ebl vari\u00e9\".\nIn particolare, Charpentier utilizz\u00f2, per la composizione della \"Messe de minuit\" H.9, ben undici no\u00ebls dando vita ad un profondo connubio tra arte sacra e popolare. Molti dei brani utilizzati si basano su movimenti di danza: bour\u00e9e (come \"Joseph est bien mari\u00e9\" utilizzato per il \"Kyrie\"), gavotta (come in \"Ou s'en vont ces guays bergers\" usato per \"Quoniam tu solus sanctus\") e minuetto (come \"Vous qui desirez sans fin\" utilizzato in \"Deum de Deo\").\nIl tono complessivo dell'opera tende al rustico vista la presenza di cos\u00ec tanti brani popolari ma Charpentier interviene riservando a s\u00e9 vari passaggi altamente espressivi, e a ritmo pi\u00f9 libero rispetto a quello assai pi\u00f9 scandito dovuto all'inserimento dei no\u00ebls, come, ad esempio: \"Et in terra pax\" nel \"Gloria\" ed \"Et incarnatus\" e \"Judicare vivos et mortuos\" nel \"Credo\". La profonda abilit\u00e0 di Charpentier si rivela soprattutto nella grande abilit\u00e0 con cui riesce a creare un senso di continuit\u00e0 tra momenti tra loro cos\u00ec differenti. I differenti no\u00ebls utilizzati e i punti in cui sono stati inseriti sono i seguenti:"}
{"id": "88271", "revid": "62748", "url": "https://it.wikipedia.org/wiki?curid=88271", "title": "Rodano", "text": "Il R\u00f2dano (\"Rh\u00f4ne\" in francese, \"R\u00f4no\" in arpitano, \"R\u00f2se\" in occitano, \"Rhone\" o \"Rotten\" in tedesco, \"Rhodanus\" in latino, \u1fec\u03bf\u03b4\u03b1\u03bd\u03cc\u03c2, \"Rhodan\u00f2s\" in greco antico) \u00e8 un importante fiume europeo: lungo 812\u00a0km, nasce in Svizzera dove scorre per i primi 267\u00a0km, per proseguire poi in Francia per altri 545\u00a0km fino a sfociare nel Mar Mediterraneo e con una portata media annua presso la foce di 1.820\u00a0m\u00b3/s \u00e8 il principale fiume di Francia per volume d'acqua.\nGeografia.\nIl Rodano nasce in Svizzera dal ghiacciaio omonimo, la cui acqua si raccoglie in un laghetto a 2.208\u00a0m di altitudine. Scorrendo dapprima verso sud-ovest od ovest l'alta vallata del Rodano corrisponde al cantone svizzero del Vallese.\nLa valle si restringe notevolmente in corrispondenza di Martigny e il corso del fiume vira in direzione nord prima di gettarsi nel lago Lemano.\nAll'uscita dal lago in corrispondenza della citt\u00e0 di Ginevra riceve l'affluente Arve ed entra quindi in Francia proseguendo incassato per svariati km, ricevendo da destra il copioso apporto (123\u00a0m\u00b3/s) dell'Ain e giungendo in breve a Lione dove riceve le acque della Saona (oltre 470\u00a0m\u00b3/s), suo principale tributario di destra. Da qui, notevolmente arricchito d'acque, diventa navigabile.\nSubito piega bruscamente verso sud, bagnando la cittadina di Vienne e ricevendo in breve da sinistra il grosso contributo (360\u00a0m\u00b3/s) dell'Is\u00e8re, bagnando poi la citt\u00e0 di Valence. Proseguendo il fiume riceve svariati apporti che ne accrescono ulteriormente la gi\u00e0 notevole portata: da sinistra la Dr\u00f4me (20\u00a0m\u00b3/s) e l'Ouv\u00e8ze (25\u00a0m\u00b3/s); da destra l'Ard\u00e8che (65\u00a0m\u00b3/s) e il Gardon (32\u00a0m\u00b3/s), ancora da sinistra l'Eygues (6,5\u00a0m\u00b3/s) e soprattutto la Durance (170\u00a0m\u00b3/s), ultimo affluente in assoluto.\nProprio alcuni km prima di tale confluenza il Rodano bagna la citt\u00e0 di Avignone, scorrendo pigro con andamento ad anse. Il fiume giunge alla fine del suo percorso gettandosi con l'ampio delta della Camargue nel mar Mediterraneo. Il bacino del fiume copre un'estensione totale di 95.500\u00a0km\u00b2. Nel delta, che inizia subito dopo la citt\u00e0 di Arles, il corso del Rodano si divide in due rami (\"Grand Rh\u00f4ne\" e \"Petit Rh\u00f4ne\").\nAffluenti principali.\nIl Rodano, attraversando la Svizzera e la Francia, riceve affluenti in queste due nazioni.\nIdrologia.\nIl \"Rodano\" presenta un regime essenzialmente di tipo alpino con imponenti piene nella stagione tardo primaverile e estiva e magre invernali, ma \u00e8 anche influenzato in parte dal regime pluviale Oceanico che interessa l'importante affluente Saona. Il modulo medio del fiume \u00e8 molto elevato: \u00e8 di circa 1.000\u00a0m\u00b3/s a Lione e di oltre 1.800 presso la foce, il che ne fa il principale fiume francese per volume d'acqua. In caso per\u00f2 di precipitazioni eccezionali il fiume pu\u00f2 dar luogo a piene davvero impressionanti (anche di oltre 16.000\u00a0m\u00b3/s) a causa soprattutto dell'apporto torrentizio dei suoi tributari di destra, in particolare l'Ard\u00e8che e il Gardon.\nCanali.\nL\u00e0 dove il \"Rodano\" non risulta ancora navigabile - \u00e8 il caso del Vallese - \u00e8 stato costruito un canale nel XVII secolo, il Canale Stockalper, a fianco del fiume, il cui scopo principale era quello di favorire il trasporto del sale."}
{"id": "88286", "revid": "228587", "url": "https://it.wikipedia.org/wiki?curid=88286", "title": "Geologia stratigrafica", "text": ""}
{"id": "88288", "revid": "15756", "url": "https://it.wikipedia.org/wiki?curid=88288", "title": "Modellismo automobilistico dinamico", "text": "Il modellismo automobilistico dinamico consiste nell'assemblaggio, nella messa a punto e nel mantenimento di riproduzioni di automobili in scala con le quali \u00e8 possibile partecipare a delle gare di corsa.\nPi\u00f9 precisamente si assembla un modellino in scala con varie parti che caratterizzano i principali punti di forza e debolezza (motore potente o veloce, rapporti per la velocit\u00e0 costante o per accelerazione, pneumatici duri, morbidi, da pioggia, elementi elettronici ed elettromeccanici per il comando a distanza come trasmettitori, radioricevitori e servocomandi, i vari organi meccanici e i relativi settaggi come bracci di sterzo, vari leveraggi, mozzi con eccentrici per le ruote, ammortizzatori, barre antirollio, ecc.). Per quanto riguarda i settaggi che apportano significative variazioni alle prestazioni vi sono la campanatura (detto anche angolo camber), l'angolo d'incidenza del perno portamozzo con l'asse perpendicolare al suolo (detto anche angolo caster), la convergenza, l'angolo di sterzata (per riprodurre al meglio le condizioni per l'effetto ackermann (da Rudolph Ackermann inventore di un particolare sistema di sterzaggio), ecc.\nTra le parti principali di un automodello da corsa vi \u00e8 anche la carrozzeria che pu\u00f2 essere modificata, colorata ed abbellita in modo da personalizzare quanto pi\u00f9 possibile il proprio automodello (anche se in alcuni campionati o categorie di corse i regolamenti vincolano l'aspetto delle carrozzerie ad una certa fedelt\u00e0 rispetto a particolari modelli di automobili reali). \nSi distinguono inoltre gli automodelli da corsa attraverso la fonte di alimentazione da cui traggono energia per il movimento:\nAutomodelli elettrici.\nGli automodelli elettrici possono essere radiocomandati (RC) oppure telecomandati tramite rotaia elettrificata (Slot car). Le scale di riduzione degli automodelli RC variano solitamente dalla 1/18 fino alla 1/5 (la pi\u00f9 grande). Ultimamente, per\u00f2, sono stati immessi nel mercato anche automodelli radiocomandati di dimensioni ancora pi\u00f9 ridotte (ad esempio in scala 1/28 e 1/24) che mantengono le principali caratteristiche degli altri modelli radiocomandati. I modelli RC si distinguono tra diverse categorie. Le principali sono: fuoristrada 1/10 buggy, touring 1/10, prototipo 1/10, drift 1/10, prototipo 1/12 e touring 1/18. La scala di riduzione delle slot \u00e8 1/32. Solo nel caso degli automodelli radiocomandati \"touring\" e \"slot\", si tratta di riproduzioni in scala di auto esistenti, i buggy e i prototipi (salvo alcune eccezioni) sono realizzati seguendo canoni puramente funzionali e/o aerodinamici e raramente somigliano ad auto reali.\nEsistono anche automodelli elettrici non pilotati attraverso i radiocomandi/telecomandi, un esempio i modelli denominati \"Mini 4WD\": automodelli in scala 1/32 a quattro ruote motrici che eseguono un percorso per \"costrizione\", attraverso deviazioni statiche (i muretti di una pista che una Mini4wD \u00e8 costretta a seguire durante la sua marcia) o dinamiche (la paletta di un bastone di guida che emula i muretti delle piste).\nSpesso si \u00e8 portati a pensare che il modellismo elettrico sia inferiore a quello a scoppio per prestazioni quali accelerazione e velocit\u00e0 di punta. Ci\u00f2 non \u00e8 vero, in quanto vi sono modelli elettrici, che, dotati di motori brushless e batterie potenti, possono facilmente far fronte a modelli a miscela, in quanto pi\u00f9 leggeri e dotati comunque di un buon propulsore.\nAutomodelli a scoppio.\nGli automodelli a scoppio si classificano per scala, cilindrata e trazione.\nLe scale disponibili sul mercato sono svariate. Le principali sono: 1:10; 1:8; 1:5.Solo in alcuni modelli 1/18 il motore a combustione interna \u00e8 presente, per esempio nella Kyosho mini inferno 09 in scala 1/16 con motore da 1,5cc e molti tipi di x-ray come la nt18t che \u00e8 un mini truggy 1/18 con motore da 0.8 cc, o la nt18mt che \u00e8 un mini monster truck 1/18 anch'esso con motore da 0.8cc.\nLa scala 1:10 viene usata per modelli sia da pista che da rally, con dimensioni tra 36\u00a0cm e 46\u00a0cm di lunghezza e non oltre i 20\u00a0cm di larghezza. Il peso di questi automodelli solitamente varia tra 1,8 e 2,4\u00a0kg solitamente sono spinti da propulsori a scoppio a due tempi, alimentati con una miscela di alcol metilico, olio di ricino o sintetico e nitrometano. Le cilindrate utilizzabili con i modelli a scoppio in scala 1:10 variano tra 2,1 e 2,5\u00a0cm\u00b3, nel regolamento amsci per gare turing sono ammessi solo motori da 2.1cc. La potenza erogata pu\u00f2 raggiungere 1,5 cv e permettere di superare i 90\u00a0km/h di velocit\u00e0 massima. La scala 1:10 permette di imparare in modo preciso a pilotare un modellino radiocomandato, con la possibilit\u00e0 di passare a scale maggiori e con la possibilit\u00e0 di diventare pionieri della scala, per poi vincere gare e campionati.\nLa scala 1:8 \u00e8 la migliore, in fatto di prestazioni e possibilit\u00e0 di personalizzazione estetica e tecnica. I Buggy,i Truggy e i Monster truck sono solitamente costruiti con questa scala. I modelli da pista disponibili sono di tipologia lola e rally, inoltre pi\u00f9 rara la categoria rigida con trazione posteriore e senza ammortizzatori. I primi hanno ruote coperte e trazione integrale, i secondi sono a ruote scoperte e sono a trazione posteriore. I motori che equipaggiano questi mini-bolidi hanno una cilindrata tra 2,5 e 3,5\u00a0cm\u00b3, per regolamento amsci per far gare la cilindrata deve essere di 3.5cc, che gli permette di erogare fino a 2,8 cv. Il peso di questi modelli \u00e8 di circa 2,5\u20133\u00a0kg e la velocit\u00e0 pu\u00f2 raggiungere i 130\u00a0km/h. la larghezza varia tra 22 e 30\u00a0cm, mentre la lunghezza tra 50 e 70\u00a0cm.\nI modelli da fuoristrada sono pi\u00f9 lenti, ma con una ripresa notevole. I Monster Truck, come dice gi\u00e0 il nome, hanno potenze e accelerazioni mostruose, che permettono di superare dislivelli notevoli e di spiccare salti molto lunghi. \ni modelli in scala 1:5 sono i pi\u00f9 potenti ed anche i pi\u00f9 grandi. Infatti i propulsori, che raggiungono i 45 cc (ma il regolamento AMSCI per le gare esige un motore da 23cc), possono erogare potenze paritetiche ai tagliaerba e alle motoseghe. Sono solo a trazione posteriore, ma alcune case hanno messo in commercio alcuni buggy o truggy 4wd. Le loro notevoli dimensioni non gli permettono di raggiungere velocit\u00e0 ragguardevoli, infatti raggiungono \"solo\" i 90\u2013100\u00a0km/h.Inoltre esistono automodelli prodotti artigianalmente in scala 1:2 (che non possono partecipare al campionato AMSCI) ovvero le misure dell'auto costruita sono la met\u00e0 rispetto a quelle del modello vero (questa scala sempre prodotta artigianalmente e molto diffusa nell'aeromodellismo dinamico)\nGli automodelli da pista sono la sintesi di tre esigenze: \nQueste prestazioni vengono raggiunte esasperando le soluzioni meccaniche di telaio, sospensioni, trazione, trasmissione e freni.\nIl telaio \u00e8 l'elemento portante dell'automodello e serve come base per il montaggio di tutti i componenti e a dare rigidit\u00e0 al modello. La rigidit\u00e0 del modello permette di aumentare le prestazioni in curva, facendogli seguire con precisione la traiettoria impostata. I modelli 1:8 da pista hanno un telaio costituito da una piastra in ergal o lega metallica spessa dai 2 ai 7\u00a0mm. Lo spessore notevole permette al telaio di sopportare le sollecitazioni che subisce in pista.\nAltro componente di fondamentale importanza per assorbire le asperit\u00e0 della pista sono le sospensioni. Esse sono studiate per ridurre al minimo l'altezza da terra. Un'altezza inferiore ai 3\u20134\u00a0mm permette di ottimizzare la penetrazione aerodinamica, che pu\u00f2 portare la tenuta di strada a livelli ottimali. Le sospensioni sono dotate di ammortizzatori idraulici, che permettono una tenuta ottimale, grazie alla risposta progressiva. \nLa trazione dei modelli da pista \u00e8 principalmente integrale. La trazione integrale permette di avere un controllo pi\u00f9 diretto e pi\u00f9 veloce sul mezzo, a discapito della complessit\u00e0 meccanica e dell'aumento di peso. I modelli in scala 1:8 a ruote scoperte (con carrozzeria da F1) sono a trazione posteriore. I modelli a trazione posteriore sono pi\u00f9 divertenti e complessi da guidare, con la necessit\u00e0 di continui controlli della direzione e dosaggi di potenza in curva. \nLa trasmissione \u00e8 l'insieme dei componenti meccanici che trasferiscono il moto dal propulsore alle ruote motrici. Negli automodelli da pista l'albero di trasmissione \u00e8 sostituito da un sistema di cinghie o cardani, che offrono una risposta migliore, sopportando maggiormente le repentine accelerazioni e decelerazioni. Il differenziale completa la trasmissione. Questo dispositivo permette di ovviare alla diversa lunghezza del percorso delle ruote interne rispetto a quelle esterne. Infatti, a parit\u00e0 di angolo di sterzata, le ruote interne percorrono meno strada rispetto a quelle esterne. Il differenziale d\u00e0 gioco alle ruote, permettendo che il modello riesca a curvare senza sforzare sulle ruote, evitando un maggior consumo e una difficolt\u00e0 di percorrenza in curva.\nesistono tre tipo di differenziali:\nLe velocit\u00e0 che i mini-bolidi con motore a combustione interna possono raggiungere sono notevoli, quindi necessitano di un buon impianto frenante. L'impianto \u00e8 costituito da un potente freno a disco che non agisce singolarmente su ogni ruota, bens\u00ec sulla trasmissione. Vi \u00e8 un solo freno (per ragioni di semplicit\u00e0 e spazio) sui modelli da pista, che, comandato dal pilota, rallenta il moto di un componente della trasmissione, che fa rallentare il modello. Se \u00e8 invece presente un differenziale centrale sono solitamente montati due dischi in modo da poter bilanciare la frenata tra avantreno (che pu\u00f2 sopportare un carico maggiore) e retrotreno.\nPer ottenere sempre il massimo dal proprio modello \u00e8 consigliato, soprattutto a modellisti pi\u00f9 esperti, di assettare il proprio veicolo a seconda della pista, per assecondarne eventuali dossi o deformazioni oppure anche per ottimizzare il consumo delle gomme in relazione al tipo di curve da affrontare durante la gara.\nGli automodelli con motore a combustione interna vengono venduti gi\u00e0 montati (detti RTR, ovvero Ready To Run), oppure da assemblare. Quelli da assemblare sono accompagnati da un manuale per aiutare la costruzione, l'utilizzo e la manutenzione e sono generalmente modelli d'alta competizione caratterizzati anche da un costo notevolmente pi\u00f9 elevato rispetto agli RTR. Quelli gi\u00e0 assemblati hanno comunque un manuale d'uso, per la manutenzione e l'utilizzo.\n\u00c8 consigliabile leggere con attenzione il manuale d'uso di ogni automodello, per evitare malfunzionamenti e danni a cose o persone.\nPrincipali categorie di modelli.\nLe competizioni di \"alto livello\" vedono come protagoniste due scale, ovvero 1/10 ed 1/8 ripartite nelle seguenti categorie:\nPer quanto riguarda la categoria Rally Game vi sarebbero in realt\u00e0 due sottocategorie: \nQuest'ultima categoria \u00e8 stata recentemente al centro di alcune polemiche da parte dei suoi praticanti, venivano appunto contestate le evoluzioni sempre pi\u00f9 tecnologiche di assetto e messa a punto dei modelli, ricordando che il rally game nacque come categoria mista, dove i tracciati in origine prevedevano addirittura tratti misti fra asfalto e terra, oggigiorno le GT assomigliano sempre pi\u00f9 alle macchine da pista, dalle quali differiscono principalmente solo per la mancanza del cambio a due rapporti e per gli pneumatici in lattice anzich\u00e9 in spugna.\nGiocattoli.\nEsistono delle automobili radiocomandate giocattolo, molto pi\u00f9 semplici e a basso costo. \nRispetto a quelle \"vere\" presentano delle limitazioni:"}
{"id": "88290", "revid": "260676", "url": "https://it.wikipedia.org/wiki?curid=88290", "title": "Grytviken", "text": "Grytviken \u00e8 un piccolo insediamento nell'isola della Georgia del Sud, ed \u00e8 la capitale del territorio d'oltremare britannico della Georgia del Sud e Isole Sandwich Australi.\nStoria.\nIl nome venne dato dall'archeologo e geologo svedese Johan Gunnar Andersson che nel corso della Spedizione Nordenskj\u00f6ld-Larsen scopr\u00ec nella baia alcuni paioli utilizzati per ricavare l'olio di balena, in svedese \"Grytviken\" significa appunto \"baia dei paioli\".\nIl villaggio di Grytviken fu fondato il 16 novembre 1904 dal capitano norvegese e baleniere Carl Anton Larsen della \"Compagnia Argentina de Pesca\", ed \u00e8 un ex centro per la pesca, la raccolta e la lavorazione delle balene. \nSono presenti, oltre agli stabilimenti utilizzati in passato per la lavorazione delle balene, un piccolo museo sui cetacei ed una cappella luterana norvegese, interamente ristrutturata.\nLa localit\u00e0 \u00e8 sita a poca distanza da King Edward Point, dove ha una sede una base scientifica, abitata stabilmente da una decina di ricercatori. \nGrytviken viene associato al nome dell'esploratore antartico Ernest Shackleton, che vi trov\u00f2 la morte il 5 gennaio 1922, mentre era in procinto di salpare per l'Antartide nel corso della spedizione Quest. Shackleton \u00e8 sepolto, per volont\u00e0 della famiglia, nel locale cimitero di pescatori, esattamente accanto al suo braccio destro, l'esploratore Frank Wild."}
{"id": "88292", "revid": "2039709", "url": "https://it.wikipedia.org/wiki?curid=88292", "title": "Piorrea", "text": "Il termine piorrea (parola composta da \"pios\", pus, e \"rea\", scorrere) \u00e8 un termine tecnicamente desueto in odontoiatria, rimasto soprattutto nel parlare comune. Sta colloquialmente a indicare diverse patologie che interessano il parodonto, cio\u00e8 quel complesso di tessuti (cemento radicolare, legamento parodontale, osso alveolare) che collegano i denti alle ossa mascellari.\nEziologia e sintomatologia.\nPropriamente il termine si riferisce a quel momento terminale della vita di un dente colpito da malattia parodontale, con abbondante fuoriuscita di sangue e pus dal parodonto, spesso mobile rispetto all'osso alveolare ed incapace di svolgere la sua funzione masticatoria. In queste condizioni recuperare un dente (anche se esente da carie) \u00e8 pressoch\u00e9 impossibile. In queste condizioni di irrecuperabilit\u00e0, si parla di \"parodontopatia espulsiva\".\nLa parodontologia, branca specialistica della odontoiatria, studia diverse forme di parodontopatie. La pi\u00f9 frequente \u00e8 la \"malattia parodontale cronica\". \u00c8 soprattutto ad essa che l'igienista dentale o il parodontologo si riferisce quando, per informare il paziente in modo comprensibile, usa il termine \"piorrea\" in modo tecnicamente improprio, ma colloquialmente chiaro ai pi\u00f9.\nNella odontoiatria moderna il termine \"piorrea\" \u00e8 stato sostituito con \"parodontite\". Per definizione la parodontite \u00e8 una malattia ad eziologia batterica ed a patogenesi infiammatoria. \u00c8 quindi generata da batteri e si evidenzia con tutti i sintomi dell'infiammazione. Segno principale \u00e8 il sanguinamento delle gengive, presente in un primo momento solo quando le gengive vengono stimolate, poi anche spontaneamente.\nFattori di rischio.\nLo sviluppo dell'infezione che causa la piorrea pu\u00f2 essere favorito da scarsa igiene orale, interventi odontoiatrici sbagliati, dal consumo eccessivo di alcol e dal tabagismo.\nIncidenza.\nSi calcola che almeno dieci milioni di italiani soffrano di tali malattie dopo i trenta anni di et\u00e0; con l'invecchiamento si perde gengiva aderente all'osso alveolare, a causa sia dell'allontanamento gengivale sia di un fisiologico allungamento dei denti\nPatologia infantile.\nAnche nei bambini questa malattia pu\u00f2 insorgere a causa di situazioni anatomiche particolarmente sfavorevoli che agevolano la perdita di gengiva; una scarsa igiene e una infiammazione conseguente possono aggravare le lesioni e richiedere interventi chirurgici, che consistono in trasferimenti di parti di gengiva prelevati lontani dal punto critico per ricostruire una protezione attorno all'osso alveolare."}
{"id": "88296", "revid": "52352102", "url": "https://it.wikipedia.org/wiki?curid=88296", "title": "Conducibilit\u00e0 elettrica", "text": ""}
{"id": "88299", "revid": "767487", "url": "https://it.wikipedia.org/wiki?curid=88299", "title": "Conduttivit\u00e0 elettrica", "text": "La conduttivit\u00e0 elettrica, o conducibilit\u00e0 elettrica specifica, indicata con formula_1, \u00e8 la conduttanza elettrica specifica di un conduttore.\nDefinita da Stephen Gray nel 1731, il suo strumento di misura \u00e8 il conducimetro. L'unit\u00e0 di misura del sistema internazionale \u00e8 siemens su metro (S/m).\nFormula.\nIn presenza di un conduttore immerso in un campo elettrico uniforme in una direzione, come solitamente all'interno di un resistore, il potenziale in quella direzione \u00e8 lineare:\ndove:\nL\u2019unit\u00e0 di misura \u00e8 il S/metro. L'inverso della conduttivit\u00e0 elettrica viene definito resistivit\u00e0: \nformula_3.\nSe la conduttivit\u00e0 \u00e8 costante, cio\u00e8 non dipende dal valore della densit\u00e0 di corrente, il conduttore segue semplicemente la legge di Ohm e viene detto \u201cideale\u201d o \u201cohmico\u201d. Per i corpi anisotropi, come certi cristalli, la corrente generata da un campo elettrico non \u00e8 parallela alla direzione del campo (non vale la legge di Ohm); in questi casi si pu\u00f2 definire una matrice di conduttivit\u00e0 tra la densit\u00e0 di corrente ed il campo elettrico:\nIn ogni caso la matrice di conduttivit\u00e0 \u00e8 simmetrica: formula_5.\nI conduttori, come i metalli, hanno alta conduttivit\u00e0, mentre gli isolanti, come il vetro, e il vuoto hanno bassa conduttivit\u00e0. In un semiconduttore la conduttivit\u00e0 risente di condizioni esterne come variazioni, anche piccole, di temperatura ed esposizione a campi elettrici o a radiazioni elettromagnetiche di determinate frequenze; in questo caso la seconda equazione non \u00e8 pi\u00f9 valida, mentre lo rimane la prima.\nMetalli.\nI metalli in genere sono conduttori ohmici: la conduttivit\u00e0 \u00e8 costante al variare della densit\u00e0 di corrente che scorre nel metallo. La conduttivit\u00e0 nei metalli varia invece molto in funzione della temperatura: un aumento di questa porta a una diminuzione della conducibilit\u00e0 perch\u00e9 i portatori di carica (gli elettroni) risentono di una diminuzione della mobilit\u00e0 a causa dell'aumento di vibrazioni reticolari all'interno del materiale. Quello che ha la pi\u00f9 alta conducibilit\u00e0 \u00e8 l'argento. il modello di Drude descrive la dipendenza della conduttivit\u00e0 del metallo da parametri microscopici del reticolo metallico:\ndove:\nLa principale dipendenza della conduttivit\u00e0 dalla temperatura secondo questo modello \u00e8 riconducibile al parametro \u03c4, che \u00e8 approssimabile con il rapporto tra la distanza interatomica e la velocit\u00e0 termica della particella:\nTuttavia l'andamento osservato sperimentalmente \u00e8 diverso perch\u00e9 nei metalli reali sono sempre presenti delle imperfezioni del reticolo che ne discostano il comportamento da quello ideale (perfettamente regolare) e inoltre non tutti gli elettroni contribuiscono alla circolazione di carica elettrica:\ndove:\nPer ricavare un modello pi\u00f9 preciso \u00e8 necessario tener conto anche delle ipotesi della meccanica quantistica relativamente agli stati nel quale possono trovarsi gli elettroni e della meccanica statistica per quanto riguarda le distribuzioni energetiche delle particelle, come nel cosiddetto modello di Sommerfeld. Secondo il quale:\ndove:\nConduttivit\u00e0 relativa.\nIn elettrotecnica si usa talvolta per comodit\u00e0 la conduttivit\u00e0 \"relativa\", prendendo come riferimento il rame (il conduttore standard):\nQuindi vale la relazione di conversione:\nLa conduttivit\u00e0 relativa \u00e8 un numero puro, che indica il rapporto rispetto alla conducibilit\u00e0 di riferimento (quella del rame)."}
{"id": "88300", "revid": "16066", "url": "https://it.wikipedia.org/wiki?curid=88300", "title": "Conduttanza", "text": ""}
{"id": "88301", "revid": "111197155", "url": "https://it.wikipedia.org/wiki?curid=88301", "title": "Conduttanza elettrica", "text": "La conduttanza \u00e8 l'espressione quantitativa dell'attitudine di un conduttore ad essere percorso da corrente elettrica. La conduttanza viene solitamente indicata con la lettera \"G\". La sua unit\u00e0 di misura nel sistema internazionale \u00e8 il siemens (S).\nLa conduttanza riferita ad una unit\u00e0 standard di conduttore \u00e8 definita \"conducibilit\u00e0 elettrica specifica\" o conduttivit\u00e0 elettrica.\nLegami con le altre grandezze.\nIn circuiti puramente resistivi, la conduttanza \u00e8 legata alla resistenza elettrica dalla formula:\nin cui:\nPerci\u00f2 le conduttanze si sommano in parallelo e si rapportano in serie analogamente alla capacit\u00e0 elettrica e in modo opposto alla resistenza.\nIn circuiti con impedenza complessa, la conduttanza \u00e8 legata alla suscettanza e all'ammettenza dall'equazione:\nin cui:\nLa conduttanza \u00e8 quindi la parte reale dell'ammettenza; \u00e8 uguale a zero per i bipoli dinamici (condensatori e induttori), mentre \u00e8 diversa da zero nel caso dei resistori.\nFu scoperta dal fisico inglese Stephen Gray nel 1729."}
{"id": "88304", "revid": "120911323", "url": "https://it.wikipedia.org/wiki?curid=88304", "title": "Wajima Hiroshi", "text": "Biografia.\nNato da una famiglia operaia, abbandon\u00f2 gli studi inseguendo il sogno di diventare un lottatore di sumo professionista. Riusc\u00ec nell'impresa nel 1970, quando esord\u00ec nel Torneo di Tokyo, in cui arriv\u00f2 terzo. Hanakago (questo il suo vero nome), alto 186 centimetri e pesante 132 chilogrammi, divenne yokozuna (gran campione) nel 1973.\nSi ritir\u00f2 a 33 anni, nel marzo 1981, dopo aver vinto 14 tornei in totale. Eccellente nelle proiezioni e nelle prese, Wajima disput\u00f2 620 incontri da professionista, perdendone solo 12. Dal 1985, fino al giorno della sia morte, ha vissuto a Tokyo, dove ha svolto la professione di manager di lottatori di arti marziali orientali."}
