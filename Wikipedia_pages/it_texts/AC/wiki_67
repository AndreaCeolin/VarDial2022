{"id": "123751", "revid": "1573940", "url": "https://it.wikipedia.org/wiki?curid=123751", "title": "Leopardus pardalis", "text": "L'ocelotto o ocellotto o ocelot o ozelot (Leopardus pardalis ), noto anche come gattopardo o lupo cerviero per il suo verso simile ad un ululato, \u00e8 un felino selvatico molto comune presente in Sudamerica, Centroamerica e Messico. Il suo areale si spinge fino al Texas a nord e all'isola caraibica di Trinidad a est. A nord del Messico, l'ocelot si incontra regolarmente solo nell'estremit\u00e0 meridionale del Texas, sebbene siano stati registrati rari avvistamenti anche nelle zone meridionali dell'Arizona.\nL'ocelot \u00e8 simile nell'aspetto a un gatto domestico. La sua pelliccia ricorda quella di un leopardo nebuloso o di un giaguaro e in passato era considerata di particolare pregio. Di conseguenza, centinaia di migliaia di ocelot vennero uccisi per questo motivo. Tra il 1972 e il 1996 la specie venne classificata sulla Lista Rossa della IUCN tra le specie in pericolo vulnerabili; successivamente \u00e8 stata inclusa tra quelle a rischio minimo.\nIl nome \"ocelot\" deriva dalla parola nahuatl \"ocelotl\", con la quale, per\u00f2, veniva indicato pi\u00f9 spesso il giaguaro (\"Panthera onca\") che questo felino. La parola nahuatl per indicare l'ocelot \u00e8 \"tlacoocelotl\", traducibile letteralmente come \"mezzo giaguaro\".\nTassonomia.\nL'ocelot appartiene al genere \"Leopardus\" (nome scientifico al quale non fa capo la specie nota in italiano come leopardo), genere che, a seconda degli autori, raggruppa da sette a nove specie; i suoi parenti pi\u00f9 stretti sono il gatto tigre od \"oncilla\" (\"L. tigrinus\") e il margay (\"L. wiedii\"). In cattivit\u00e0 \u00e8 stato fatto incrociare con successo con margay, gatti tigre, gatti di Geoffroy, kodkod e addirittura con puma, dando vita a ibridi, ma molto probabilmente in natura non si incrocia con nessuna di queste specie.\nUn po' come per tutta la classificazione dei felini, anche la tassonomia del genere \"Leopardus\" non \u00e8 stata ancora compresa del tutto. In passato, per aggirare il problema, tutti i piccoli felini venivano raggruppati in un unico genere, \"Felis\"; molti testi indicano ancora come nome scientifico dell'ocelot \"Felis pardalis\".\nVi sono dieci sottospecie di ocelot, che differiscono soprattutto per la colorazione del mantello; da nord a sud esse sono:\nDescrizione.\nIl colore di base della morbida pelliccia varia nella parte superiore dal grigio al bruno-giallastro fino all'arancione, a seconda dell'habitat: gli esemplari stanziati nelle foreste pluviali presentano tonalit\u00e0 virate pi\u00f9 verso l'arancio o l'ocra, mentre quelli originari delle regioni aride sono di solito di colore grigio. La parte inferiore \u00e8 sempre pi\u00f9 chiara, solitamente di colore bianco. La pelliccia \u00e8 ricoperta da una serie di macchie nere poste ad anello, o a rosetta, disposte in file longitudinali. L'interno delle rosette \u00e8 un po' pi\u00f9 scuro del colore di fondo del mantello. Su collo e spalle sono presenti delle strisce, mentre le zampe sono ricoperte da piccole macchie nere. Anche sulla coda vi sono delle macchie, disposte quasi a formare degli anelli attorno a essa. Lungo la faccia corrono due strisce longitudinali nere attorno agli occhi e al naso; sul dorso delle orecchie il pelo \u00e8 pi\u00f9 chiaro e vi spicca, come in altri felini, una macchia bianca. La disposizione delle macchie varia da un esemplare all'altro, e spesso addirittura da un fianco all'altro dello stesso animale.\nL'ocelot misura di lunghezza, ai quali vanno aggiunti altri di coda. Negli esemplari adulti il peso varia dagli ed i maschi sono leggermente pi\u00f9 grandi delle femmine.\nLa formula dentaria dell'ocelot \u00e8 I 3/3, C 1/1, P 2-3/2 e M 1/1, il che significa che su ogni semiarcata sono presenti tre incisivi, un canino, due o tre (sulla mascella) o due (sulla mandibola) premolari e un molare, per un totale di 28 o 30 denti. Come in tutti i felini, i carnassiali (l'ultimo premolare superiore e il primo molare inferiore) e i canini sono ben sviluppati.\nI muscoli degli arti, particolarmente robusti, fanno di questo animale un ottimo arrampicatore. Le zampe anteriori sono pi\u00f9 grandi di quelle posteriori e, come in tutti i felini, hanno cinque dita, mentre quelle posteriori quattro, tutte munite di artigli retrattili. Il tratto digerente \u00e8 caratterizzato, come negli altri felini, da uno stomaco semplice e da un intestino breve. L'ocelot \u00e8 il felino con l'osso penico (\"baculum\") pi\u00f9 pronunciato, dal momento che nelle altre specie esso \u00e8 degenerato o addirittura assente.\nDistribuzione e habitat.\nL'ocelot, originario del continente americano, occupa un areale esteso dagli Stati Uniti meridionali all'Argentina settentrionale. \u00c8 presente anche a Trinidad, ma manca su tutte le altre isole delle Indie Occidentali. Negli Stati Uniti, in passato, esso era largamente diffuso dall'Arizona alla Louisiana, e resti fossili ritrovati in Florida lasciano supporre che in epoca preistorica fosse presente anche in tutto il Sud-est del Paese. Negli Stati Uniti, l'ocelot vive unicamente nell'estremit\u00e0 meridionale del Texas, ove \u00e8 presente una piccolissima popolazione di circa 100 esemplari. Nel Centro e Sudamerica esso \u00e8 pi\u00f9 numeroso, sebbene anche in tali zone il suo areale sia divenuto molto ristretto e frammentato a causa della deforestazione e dell'avanzata degli insediamenti urbani; le popolazioni pi\u00f9 numerose si trovano nel bacino amazzonico.\nGli ocelot occupano vari habitat, comprese foreste tropicali, paludi di mangrovie e foreste secche di montagna fino a 1200\u00a0m di altitudine. Pi\u00f9 raramente, si spingono anche nelle savane arbustive. In genere, cercano sempre di evitare le aree aperte, dal momento che le loro tecniche predatorie, basate sull'agguato, necessitano di una folta vegetazione per avere maggior successo.\nBiologia.\nTerritorio.\nGli ocelot sono generalmente animali solitari e notturni. Nelle giornate nuvolose o quando le temperature sono pi\u00f9 fredde, possono talvolta andare in cerca di cibo anche durante il giorno, ma quasi sempre trascorrono le ore diurne dormendo in luoghi riparati, come cavit\u00e0 degli alberi e fitti cespugli, o sui rami. Nel proprio territorio ciascun animale possiede di solito vari luoghi ove riposare e raramente utilizza lo stesso posto per due giorni consecutivi. Sebbene la maggior parte dei felini delle dimensioni dell'ocelot siano ottimi arrampicatori, esso caccia soprattutto al suolo. Se necessario, \u00e8 in grado di nuotare anche piuttosto bene.\nLe dimensioni dei territori sono variabili e dipendono, tra le altre cose, dal sesso e dal tipo di habitat: quelli dei maschi sono solitamente pi\u00f9 grandi di quelli delle femmine e quelli situati in regioni ricche di prede sono meno estesi. La loro estensione varia dai , ma gli animali generalmente ne occupano sempre l'area centrale, pi\u00f9 piccola, di . I territori dei maschi si sovrappongono a quelli di pi\u00f9 femmine, sebbene in alcune aree tali sovrapposizioni si riscontrino anche in territori di esemplari dello stesso sesso, sia maschi che femmine. L'unica eccezione a questa regola sono gli esemplari giovani, la cui presenza nel territorio della madre viene tollerata da quest'ultima ancora per un po' di tempo.\nLa marcatura dei sentieri, dei territori di caccia, nonch\u00e9 il contatto con i conspecifici, avviene attraverso segnali visivi e olfattivi. Gli ocelot lasciano i segni dei propri artigli sui tronchi degli alberi, spruzzano particolari oggetti con l'urina e depositano le proprie feci in luoghi dove sono ben visibili. I confini dei territori vengono difesi strenuamente dalle intrusioni di esemplari dello stesso sesso, e tali scontri possono sfociare anche in veri e propri combattimenti.\nAlimentazione.\nGli ocelot vanno a caccia di notte, spostandosi talvolta per vari chilometri all'interno dei propri territori. La loro dieta \u00e8 composta prevalentemente da vertebrati, soprattutto da animali che non superano il chilogrammo. Tra i mammiferi le prede preferite sono roditori, come ratti spinosi, topi del Nuovo Mondo e porcospini, opossum e silvilaghi, ma talvolta gli ocelot catturano anche animali pi\u00f9 grandi, come coati, aluatte, bradipi, tamandua e mazama. Sul loro men\u00f9 compaiono inoltre uccelli (come hocco e tinami), rettili (come iguane, tartarughe e serpenti), anfibi e pesci. In quantit\u00e0 inferiori, mangiano anche invertebrati, come granchi e insetti vari. \nRiproduzione.\nNelle regioni pi\u00f9 settentrionali e meridionali dell'areale, l'accoppiamento ha luogo in autunno, mentre ai tropici, probabilmente, non vi \u00e8 una stagione degli amori ben definita. Gli ocelot, generalmente solitari, si incontrano unicamente per questo scopo, e una volta avvenuta la fecondazione i partner si separano di nuovo. L'estro dura circa sette-dieci giorni e, almeno nelle regioni pi\u00f9 calde dell'areale, le femmine sono poliestrali, cio\u00e8 vanno in calore pi\u00f9 volte all'anno. Dopo un periodo di gestazione di circa 79-85 giorni, la femmina mette al mondo uno o due (raramente tre) piccoli.\nNelle settimane precedenti il parto la femmina allestisce un'apposita tana ove allevare i piccoli, la quale pu\u00f2 essere situata nella cavit\u00e0 di un tronco, in un crepaccio o in una piccola caverna, o tra la folta vegetazione. L'allevamento dei piccoli \u00e8 compito esclusivo della femmina, dal momento che il maschio non vi collabora affatto.\nAlla nascita i piccoli pesano circa e misurano circa di lunghezza. Aprono gli occhi verso i 14 giorni di et\u00e0 e iniziano a camminare dopo tre settimane. Tra le quattro e le sei settimane lasciano per la prima volta la tana e iniziano a seguire la madre quando essa va a caccia, ma solo a partire dall'ottava settimana iniziano ad assumere cibo solido. Sono del tutto svezzati dopo il terzo mese di vita.\nLe femmine raggiungono la maturit\u00e0 sessuale verso i 18-22 mesi, i maschi verso i 30. La madre permette ai propri piccoli di girovagare entro il proprio territorio fino a quando essi hanno due o tre anni, ma poi essi devono abbandonarlo per andare a stabilirsi in una propria area.\nNemici.\nL'aspettativa di vita allo stato selvatico \u00e8 stimata sui dieci anni, ma in cattivit\u00e0 gli ocelot possono raggiungere anche vent'anni. Tra i loro nemici naturali ricordiamo boa, puma, giaguari e arpie.\nLa pi\u00f9 grande minaccia per l'ocelot, tuttavia, \u00e8 costituita dall'uomo. Oltre alla caccia e alla distruzione dell'habitat, gli incidenti stradali, nelle regioni pi\u00f9 densamente popolate, stanno divenendo sempre pi\u00f9 una delle principali cause di mortalit\u00e0 per questo animale.\nConservazione.\nIl nome \u00abocelot\u00bb deriva dalla parola nahuatl \"ocelotl\", ma in origine questa designazione, probabilmente, si riferiva al giaguaro. L'animale compare nella mitologia degli Aztechi: nella cosmogonia di questo popolo, infatti, la prima et\u00e0 era nota come \"nahui-ocelotl\" (\u00ab[Et\u00e0 dei] Quattro Giaguari\u00bb) e nel calendario esistevano giorni chiamati \"ocelotl\". Gli artigli e le pelli di ocelot venivano utilizzati per confezionare abiti da cerimonia e anche il dio Quetzalcoatl veniva raffigurato con orecchini fatti con gli artigli di questo animale.\nIn Europa, questa specie di felino \u00e8 nota soprattutto per le pellicce, che erano considerate di gran pregio in pelletteria. Per questo motivo \u00e8 stato uno dei felini ad aver subito una persecuzione maggiore, basti ricordare che tra gli anni sessanta e la met\u00e0 degli anni settanta ogni anno ne venivano messe in commercio fino a 200.000 pelli. Negli Stati Uniti una pelliccia di ocelot poteva raggiungere un prezzo di 40.000 dollari. Fino agli anni ottanta, la Repubblica Federale Tedesca era una delle maggiori importatrici. Nel 1986 la Comunit\u00e0 Europea viet\u00f2 l'importazione delle pelli di ocelot e a partire dal gennaio 1990 ne \u00e8 assolutamente proibito il commercio.\nUn'altra minaccia per la specie \u00e8 costituita dal suo impiego come animale da compagnia, dal momento che per impadronirsi dei piccoli i cacciatori abbattono le madri. Questa pratica, tuttavia, \u00e8 scesa fino a livelli insignificanti, visto che l'ocelot \u00e8 protetto in quasi ogni Paese del suo areale e che compare gi\u00e0 dal 1989 nell'Appendice I della Convenzione sul commercio internazionale delle specie minacciate di estinzione (CITES). Tuttavia, secondo la IUCN, il commercio illegale di pelli e di esemplari da vendere come animali da compagnia continua tuttora, malgrado la Convenzione vieti qualsiasi commercio di prodotti ricavati da ocelot, comprese anche vendite private e vendite di oggetti usati prodotti quando il commercio era legale.\nIl maggior rischio per l'ocelot \u00e8 costituito dalla distruzione dell'habitat. Dal momento che questo animale necessita di una fitta copertura di vegetazione, soffre molto a causa dei mutamenti nell'ambiente in cui vive, dato anche il suo tasso riproduttivo relativamente basso. A causa della sua vasta area di distribuzione, comunque, la IUCN non lo inserisce tra le specie in pericolo. Le stime parlano di una popolazione costituita da oltre 50.000 esemplari, ma in diminuzione. Di particolare attenzione necessita la sottospecie \"L. p. albescens\", diffusa unicamente nel Texas meridionale e nel Messico nord-orientale, la cui popolazione totale \u00e8 stimata a meno di 250 esemplari. Il pericolo principale per questa sottospecie \u00e8 costituito dagli incidenti stradali. Come misure di protezione, nella Contea di Cameron (Texas), la contea statunitense con la pi\u00f9 alta popolazione di ocelot, vengono preservati i boschetti dove la specie sopravvive, sono stati creati dei corridoi tra le chiazze di habitat rimaste e dei sottopassaggi lungo le strade; \u00e8 stato inoltre messo al bando l'impiego di tagliole e trappole."}
{"id": "123754", "revid": "767487", "url": "https://it.wikipedia.org/wiki?curid=123754", "title": "Wald (Appenzello Esterno)", "text": "Wald (toponimo tedesco) \u00e8 un comune svizzero di 864 abitanti del Canton Appenzello Esterno.\nStoria.\nIl comune di Wald \u00e8 stato istituito nel 1686 per scorporo da quello di Trogen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123755", "revid": "1543377", "url": "https://it.wikipedia.org/wiki?curid=123755", "title": "Forma Urbis Severiana", "text": "La Forma Urbis Severiana (anche \"Forma Urbis Romae\", \"Pianta marmorea severiana\", o \"Forma Urbis Marmorea\") era una pianta della citt\u00e0 di Roma antica incisa su lastre di marmo, risalente all'epoca di Settimio Severo. Realizzata tra il 203 e il 211, era collocata in una delle aule del Tempio della Pace (o \"Foro della Pace\").\nLa mappa ha subito nei secoli numerosi danni ed \u00e8 andata in larga parte perduta. Sono tuttavia sopravvissuti numerosi frammenti conservati dal 1998 nei depositi del Museo della civilt\u00e0 romana all'EUR.\nStoria.\nLa datazione della pianta \u00e8 posteriore al 203, data della costruzione del Settizonio, rappresentato su uno dei frammenti, e anteriore al 211, anno della morte di Settimio Severo: questi viene infatti citato come regnante, insieme al figlio maggiore Caracalla nell'iscrizione incisa su un gruppo di frammenti (, ossia \"di Severo e Antonino, nostri augusti\") (l'iscrizione, come di consueto sulla pianta marmorea, \u00e8 al genitivo: non si tratta, come erroneamente riportato, di una dedica). La mancanza dell'altro figlio di Settimio Severo, Geta, associato al trono nel 209, fa propendere per una datazione anteriore a tale data.\nLa pianta fu probabilmente eseguita in occasione della ricostruzione di alcuni settori del Tempio della Pace danneggiati da un incendio nel 192. \u00c8 possibile che la pianta severiana sostituisca una pianta pi\u00f9 antica, dell'epoca di Vespasiano, il costruttore del complesso monumentale.\nLa forma era probabilmente connessa con la pianta catastale ufficiale di Roma redatta su papiro, forse conservata nella medesima sala. Quest'ultima pianta, pi\u00f9 facilmente aggiornabile, doveva riportare anche i dati riguardanti la propriet\u00e0 degli edifici, oltre che le loro misure.\nDisposizione delle lastre.\nLa pianta misurava in origine circa 13 metri in altezza per 18 di larghezza (circa 43\u00d761 piedi romani) e si componeva di circa 150 lastre rettangolari di marmo, di dimensioni variabili, disposte su undici file: nelle prime otto dal basso le lastre erano disposte verticalmente e orizzontalmente in alternanza, mentre nelle ultime tre erano orizzontali. Il disegno della pianta fu inciso sulle lastre e dipinto di rosso dopo che queste ultime erano state fissate sul muro mediante grappe di sostegno e malta.\nLe lastre fungevano da rivestimento parietale di una delle sale disposte all'angolo meridionale del Tempio della Pace. Il fatto che l'ambiente immediatamente adiacente sia stato riutilizzato (intorno all'anno 530) per la Basilica dei Santi Cosma e Damiano ha permesso la conservazione della parete su cui erano applicate, pur con rimaneggiamenti legati alla storia edilizia della chiesa. Sulla parete della \"Forma\" sono tuttora visibili i fori utilizzati per le grappe di fissaggio della pianta.\nPianta.\nLa pianta \u00e8 redatta all'incirca nella scala globale 1:246, come dimostrato dai rilievi topografici effettuati sul terreno e dalle analisi matematiche realizzate sui frammenti. Forse l'intento era di avere una pianta dalla scala unica 1:240 (ossia un piede sulla \"Forma\" corrisponde a 2 \"actus\" nella realt\u00e0), la pi\u00f9 usuale nella cartografia romana antica, sebbene tale osservazione non sia suffragata dalle misure topografiche e dalle analisi matematiche e rimanga perci\u00f2 una supposizione archeologica.\nLa pianta \u00e8 orientata, diversamente dagli usi moderni, con il sud-est in alto e probabilmente l'attuale Monte Cavo (la cima pi\u00f9 alta dei cosiddetti colli Albani) fu utilizzato per eseguire i rilevamenti topografici della pianta.\n\u00c8 rappresentato in dettaglio il piano terra di tutti gli edifici, compresi colonnati e scale interne. Le dimensioni di alcuni monumenti erano per\u00f2 redatti in scala maggiore, probabilmente perch\u00e9 fossero ben visibili anche da lontano e svolgessero funzione prevalentemente orientativa.\nFrammenti.\nAl 2022 sono stati rinvenuti 1'186 frammenti fisici, che coprono il 10-15% della superficie totale della mappa. Furono e continuano a essere rinvenuti a pi\u00f9 riprese, in particolare durante scavi a partire dal primo ritrovamento del 1562, talvolta anche in luoghi non corrispondenti all'originaria collocazione. Alcuni dei frammenti ritrovati nel XVI secolo andarono perduti prima del loro trasferimento ai Musei Capitolini, prima sede espositiva della mappa; tuttavia di alcuni frammenti esistono vari disegni rinascimentali che rappresentano altri 87 pezzi. In totale, sono noti 1'273 frammenti.\nNel 2002 l'Universit\u00e0 di Stanford (San Francisco, California) ha curato un progetto basato sulla creazione di un database on-line dei frammenti esistenti per la ricostruzione della pianta con l'ausilio di tecnologie informatiche, il cui risultato \u00e8 stato il posizionamento di quattro ulteriori frammenti.\nUno dei contributi pi\u00f9 recenti allo studio della \"Forma Urbis\" permette di stimare il contenuto metrico della pianta marmorea tramite l'analisi del rapporto tra le strutture riprodotte sulla \"Forma\" e la topografia reale, utilizzando tecniche geomatiche per verificare la posizione relativa dei frammenti. Dallo studio si confermano le ipotesi di una scala globale unica in tutte le direzioni (1:~246), ma di una diversa dimensione di rappresentazione degli edifici maggiori; nel caso del Teatro di Marcello, l'applicazione del metodo proposto ha portato alla formulazione di una ipotesi di ricollocazione di alcuni frammenti al fine di ricostruire una scala uniforme sulla relativa lastra.\nNel corso del tempo, molti studiosi si sono occupati dell'identificazione degli edifici raffigurati sui frammenti e hanno proposto nuove localizzazioni e interpretazioni. Fra questi si ricordano in particolare Lucos Cozza, Emilio Rodr\u00edguez Almeida, Claudia Cecamore, Filippo Coarelli, Daniele Manacorda, Domenico Palombi, Luigi Pedroni, David West Reynolds, Pier Luigi Tucci, Francesco Paolo Arata ed Enrico Felici.\nConfronti.\nNel Museo municipale della citt\u00e0 di Orange (\"Arausio\") in Francia si conservano diversi frammenti di una pianta marmorea del territorio della citt\u00e0, conosciuta con il nome di \"les Cadastres\".\nBibliografia.\nFrancesco Paolo Arata, Enrico Felici (2011), Porticus Aemilia, navalia \"o\" horrea\"? Ancora sui frammenti 23 e 24 b-d della\" Forma Urbis, \"Archeologia Classica\" 62, n.s.1: pp. 127-153."}
{"id": "123756", "revid": "3831", "url": "https://it.wikipedia.org/wiki?curid=123756", "title": "Forma Urbis Romae", "text": ""}
{"id": "123757", "revid": "3831", "url": "https://it.wikipedia.org/wiki?curid=123757", "title": "Pianta marmorea severiana", "text": ""}
{"id": "123758", "revid": "3831", "url": "https://it.wikipedia.org/wiki?curid=123758", "title": "Forma Urbis Marmorea", "text": ""}
{"id": "123760", "revid": "110157", "url": "https://it.wikipedia.org/wiki?curid=123760", "title": "Grub (Svizzera)", "text": "Grub (toponimo tedesco) \u00e8 un comune svizzero di 1\u00a0040 abitanti del Canton Appenzello Esterno.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123763", "revid": "729019", "url": "https://it.wikipedia.org/wiki?curid=123763", "title": "Gonten", "text": "Gonten (toponimo tedesco) \u00e8 un distretto svizzero di 1\u00a0434 abitanti del Canton Appenzello Interno.\nStoria.\n\u00c8 stato istituito nel 1873 con la fusione delle \"rhode\" soppresse di Gonten e Stechlenegg e di parte di quella di Rinkenbach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1850 senza Stechlenegg e Rinkenbach):\nInfrastrutture e trasporti.\nGonten \u00e8 servito dall'omonima stazione sulla ferrovia Gossau-Appenzello (linea S23 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123767", "revid": "113503065", "url": "https://it.wikipedia.org/wiki?curid=123767", "title": "Santa Claus", "text": ""}
{"id": "123768", "revid": "767487", "url": "https://it.wikipedia.org/wiki?curid=123768", "title": "Reute (Svizzera)", "text": "Reute (toponimo tedesco) \u00e8 un comune svizzero di 699 abitanti del Canton Appenzello Esterno.\nStoria.\nIl comune di Reute \u00e8 stato istituito nel 1688 per scorporo da quello di Trogen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123769", "revid": "124813503", "url": "https://it.wikipedia.org/wiki?curid=123769", "title": "Calendario persiano", "text": "Il calendario persiano, noto anche come calendario di Jal\u0101l (jal\u0101li) o calendario iraniano, \u00e8 un calendario solare utilizzato correntemente in Iran e in Afghanistan. Esso stabilisce quali sono gli anni bisestili non mediante una regola numerica, ma sulla base dell'osservazione dell'equinozio di primavera.\nQuesto calendario, poco noto nel mondo occidentale, \u00e8 il pi\u00f9 accurato fra quelli di largo uso: mentre il calendario gregoriano presenta un errore di un giorno ogni 3.226 anni, il calendario persiano necessita una correzione ogni 141.000 anni. Esso infatti individua gli anni bisestili (anni di 366 giorni) con un sofisticato procedimento di intercalazione; inoltre fissa l'inizio dell'anno in un fenomeno naturale, il verificarsi dell'equinozio di primavera da osservare di anno in anno con rilevamenti astronomici.\nIn tutta la storia della cultura persiana si \u00e8 data grande importanza all'adozione di un calendario accurato. I persiani furono tra i primi popoli ad adottare un calendario solare e hanno preferito il ciclo solare al ciclo lunare. Questo atteggiamento si accorda con il grande significato simbolico attribuito al sole nella cultura persiana e successivamente iraniana.\nIl calendario persiano fu definito come revisione di un sistema precedente molto antico verso la fine dell'XI secolo da una commissione di scienziati della quale faceva parte Omar Khayyam, cio\u00e8 uno dei maggiori matematici e astronomi del suo tempo (oltre che poeta). La ricalibratura venne effettuata durante il regno di Jal\u0101l ad-Din Malik Shah Seljuqi, uno dei sultani selgiuchidi e in suo onore venne chiamato anche \"calendario di Jal\u0101l\",\nIl calendario persiano venne reintrodotto in Persia nel 1922 in seguito agli sforzi del patriota iraniano Kay Khosrow Shah Ruh. L'Afghanistan ha adottato questo calendario nel 1957, ma servendosi della lingua araba invece che della persiana per denotare i mesi mediante i segni dello zodiaco.\nLa sequenza dei mesi del calendario persiano \u00e8 la seguente:\nI primi 6 mesi sono di 31 giorni, i successivi 5 mesi sono di 30 giorni l'ultimo mese \u00e8 di 29 giorni, 30 giorni negli anni bisestili."}
{"id": "123771", "revid": "104458", "url": "https://it.wikipedia.org/wiki?curid=123771", "title": "Appenzello", "text": "Appenzello (toponimo italiano, : ; in tedesco e ufficialmente \"Appenzell\") \u00e8 un distretto svizzero di 5\u00a0778 abitanti del Canton Appenzello Interno; ha lo status di citt\u00e0 ed \u00e8 la capitale del cantone.\nStoria.\n\u00c8 stato istituito nel 1872 con la fusione delle \"rhode\" soppresse di Appenzello e Lehn e di parte di quella di Rinkenbach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nNodo ferroviario, la stazione di Appenzello \u00e8 capolinea delle ferrovie Gossau-Appenzello, San Gallo-Gais-Appenzello e del S\u00e4ntis.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "123773", "revid": "767487", "url": "https://it.wikipedia.org/wiki?curid=123773", "title": "Oscar Peterson", "text": "Straordinario virtuoso del pianoforte, \u00e8 stato probabilmente uno tra i pianisti pi\u00f9 prolifici della storia della musica afroamericana. Peterson \u00e8 anche autore di numerosi testi di esercizi jazz per giovani pianisti oltre che grande compositore. La sua personale e sbalorditiva tecnica pianistica, al servizio di un potente swing, lo rende stilisticamente immediatamente riconoscibile all'interno di qualsiasi contesto.\nCarriera.\nLa sua sterminata discografia inizia alla fine degli anni quaranta e lo vede a fianco dei grandi della storia del jazz: tra il 1950 e il 1960 quando suona con Ella Fitzgerald, Lester Young, Anita O'Day Stan Getz e Louis Armstrong.\nCelebri le registrazioni del 1956 a fianco di Louis Armstrong e Ella Fitzgerald, a cui fa seguito, nel 1958, la creazione dell'Oscar Peterson trio con Ray Brown al contrabbasso ed Ed Thigpen alla batteria (in precedenza Herb Ellis, entrambi chitarristi); dal 1973 sar\u00e0 affiancato dal virtuoso bassista danese Niels-Henning \u00d8rsted Pedersen e dal 1974 dai batteristi Martin Drew e Bobby Durham in diverse occasioni, dagli anni sessanta agli anni novanta.\nMusicista per l'etichetta Verve Records, dopo essere stato grande sideman per le stelle degli anni '50 si ricav\u00f2 uno spazio fondamentale nella storia della musica jazz.\nNegli ultimi tempi il cattivo stato di salute (nel 1993 un ictus lo aveva lasciato semiparalizzato) lo aveva costretto a cancellare pi\u00f9 volte eventi sul palcoscenico, compreso un concerto previsto all'edizione 2007 del Toronto Jazz Festival.\nIn circa due anni Peterson riusc\u00ec a recuperare la mobilit\u00e0 alla mano sinistra, anche se non totalmente, come appare evidente dalla registrazione video del suo ultimo concerto a Vienna (\"A Night in Vienna\"), tenuto nel settembre 2004 nella prestigiosa Sala Dorata del Musikverein.\nOscar Peterson \u00e8 morto a Mississauga, il 23 dicembre 2007, a causa di un'insufficienza renale."}
{"id": "123778", "revid": "339392", "url": "https://it.wikipedia.org/wiki?curid=123778", "title": "FU Berlin", "text": ""}
{"id": "123782", "revid": "287204", "url": "https://it.wikipedia.org/wiki?curid=123782", "title": "Universit\u00e0 di Berlino (disambigua)", "text": "A Berlino sono presenti diverse universit\u00e0:"}
{"id": "123785", "revid": "324090", "url": "https://it.wikipedia.org/wiki?curid=123785", "title": "Zombi (film)", "text": "Zombi (\"Dawn of the Dead\") \u00e8 un film del 1978, diretto da George A. Romero. \u00c8 la seconda pellicola horror della serie sui morti viventi del regista.\nIn Italia il film \u00e8 stato distribuito con un titolo che non ha nulla a che fare con l'originale \"Dawn of the dead\" (tradotto \"L'alba dei morti\"). Si viene quindi a perdere il senso dei titoli della trilogia originale che dovevano rendere l'idea di un'invasione di morti viventi di portata sempre maggiore: la notte (\"Night of the Living Dead\"), l'alba (\"Dawn of the Dead\") e il giorno (\"Day of the Dead\"), ai quali si sono aggiunti diversi anni dopo \"La terra dei morti viventi\", \"Le cronache dei morti viventi e\" \"Survival of the Dead - L'isola dei sopravvissuti.\"\nIl film ha avuto un grande successo commerciale e nel corso degli anni \u00e8 diventato una pellicola di culto presso gli appassionati di cinema horror.\nTrama.\nGli Stati Uniti d'America sono devastati da un misterioso fenomeno che resuscita le persone decedute di recente, tramutandole in zombi affamati di carne umana. Nonostante i tentativi dell'esercito e delle forze dell'ordine di contenere i morti viventi, la societ\u00e0 sta crollando e i sopravvissuti sono sull'orlo del caos. Alcune comunit\u00e0 rurali e militari si sono unificate per affrontare gli zombi in aperta campagna, ma nonostante i successi le metropoli sono ormai preda della crescente orda di morti viventi. Presso lo studio televisivo \"WGON\" a Filadelfia regna la confusione; durante la terza settimana dell'invasione il controllore del traffico Stephen Andrews e Jane Parker pianificano di rubare l'elicottero della stazione per sfuggire agli zombi prima che sia troppo tardi.\nNel frattempo il poliziotto Roger DiMarco e la sua squadra SWAT assalgono un condominio dove i residenti, poveri e superstiziosi, stanno violando la legge marziale che li obbliga a consegnare i loro morti agli uomini della Guardia nazionale. Alcuni abitanti rispondono all'intrusione degli SWAT aprendo il fuoco, ma vengono abbattuti dagli agenti o divorati dai loro stessi cari risvegliati. Wooley uno degli agenti, in preda all'euforia omicida e instabilit\u00e0 mentale, inizia ad uccidere a vista gli inquilini, venendo infine ucciso dai suoi compagni. Durante la carneficina, Roger conosce Peter Washington, membro di un'altra squadra SWAT, e i due diventano amici. Roger, che \u00e8 amico di Stephen, dice a Peter che loro due e la Parker stanno per andarsene in elicottero e lo invita a andare con loro. Peter decide di seguirli dopo aver eliminato un altro sito invaso dagli zombi. Stephen, Jane, Roger e Peter partono cos\u00ec sul far della sera. Il mattino dopo il gruppo \u00e8 costretto ad atterrare in una stazione di rifornimento dove Stephen e Jane vengono attaccati da due zombi e Peter viene attaccato da due bambini infetti che \u00e8 costretto a eliminare.\nI protagonisti saranno costretti ad atterrare sul tetto di un gigantesco centro commerciale a causa della scarsit\u00e0 di carburante. Il gruppo comincia a considerare l'idea di rimanere nel centro commerciale per riprendere fiato e Peter propone di chiudere le entrate con dei camion e di costruire un finto muro all'entrata del loro rifugio, temendo che oltre agli zombi, possano essere attaccati da sciacalli. Il giorno seguente Peter e Roger barricano le entrate e chiudono le porte. Tuttavia Jane, rimasta nel rifugio viene attaccata da uno zombi che viene ucciso da Roger. Dopo questa operazione Peter e Roger portano i camion all'entrata mentre Jane li aiuta con del fuoco di copertura dal tetto. Roger tuttavia, viene morso da uno zombi per essere stato troppo spericolato. Dopo avere chiuso le porte, i quattro distruggono gli zombi rimasti all'interno, chiudendo infine i corpi nei congelatori.\nPer un certo periodo i quattro conducono uno stile di vita edonistico, grazie alle risorse del supermercato a loro disposizione, ma col passare del tempo si scopre che Jane \u00e8 incinta di quattro mesi. Peter propone di abortire il bambino, ma questa proposta \u00e8 respinta. Gli uomini considerano cos\u00ec l'idea di andarsene, ma Stephen, vedendo ora il centro commerciale come una sorta di regno e un rifugio perfetto per stare al riparo, si oppone al piano. Ciononostante, insegna a Jane come operare l'elicottero in caso di emergenza. Le condizioni di Roger si aggravano sempre di pi\u00f9 col passare del tempo: Jane cerca di curarlo meglio che pu\u00f2 ma non riesce ottenere alcun risultato. Peter ammette infine di avere visto molte persone morse dagli zombi e che nessuno \u00e8 resistito per pi\u00f9 di tre giorni. Roger, prossimo alla fine, rifiuta di volersi trasformare in uno zombi, e chiede a Peter di sparargli quando arriver\u00e0 il momento. Peter acconsente e appena Roger si trasforma gli spara alla testa, per poi seppellirlo nel giardino del centro commerciale. A peggiorare le cose, le trasmissioni si interrompono: la civilt\u00e0 umana \u00e8 completamente collassata.\nUna gang di sciacalli motociclisti giunge al supermercato dopo aver rintracciato le trasmissioni radio durante gli esercizi di volo di Jane e pianifica di irrompere sul far della sera. Durante il giorno, i tre ricevono una chiamata dagli sciacalli dalla loro radio antenna: affermano di essere in tre e di voler fare conoscenza. Jane \u00e8 sul punto di rispondere, ma viene bloccata da Peter, che non casca nel tranello. Comprendendo il pericolo, Stephen e Peter chiudono tutte le saracinesche e si preparano ad affrontare i motociclisti. Scesa la notte, Peter e Stephen osservano dal tetto una cinquantina di veicoli e motociclette avanzare verso di loro. Peter suppone che, per essere diventati cos\u00ec numerosi, devono essere sopravvissuti saccheggiando qualunque cosa trovassero. La gang di teppisti riesce a irrompere nell'edificio permettendo anche agli zombi di entrare.\nPeter e Stephen pianificano un attacco a sorpresa dai condotti d'aria. Durante lo scontro, Stephen viene ferito e cade nella cabina dell'ascensore, per poi venire assalito dai morti viventi. Alcuni motociclisti vengono uccisi da Peter, mentre gli altri fuggono dopo aver rubato la merce del supermercato. I feriti finiscono per essere squartati e divorati dagli zombi. Stephen, divenuto uno zombi, guida gli altri nel nascondiglio, dove viene eliminato da Peter, mentre Jane scappa sul tetto. Rimasto solo, Peter contempla il suicidio, ma quando arrivano gli zombi ha un ripensamento e li combatte per raggiungere Jane e fuggire con lei sull'elicottero. Il carburante scarseggia, cos\u00ec li attende un incerto destino nell'alba dei morti viventi.\nProduzione.\nIl film, le cui riprese sono durate circa quattro mesi fra la fine del 1977 e l'inizio del 1978, \u00e8 stato prodotto con un budget relativamente limitato di 1,5 milioni di dollari. Il film \u00e8 stato girato nel Monroeville Mall di Monroeville, Pennsylvania USA, e fu possibile fare le riprese solamente quando il centro commerciale chiudeva, approssimativamente fra le 9:00 di sera e le 7:00 del mattino.\nIl ruolo del regista italiano Dario Argento come consulente per la sceneggiatura e co-produttore della pellicola \u00e8 stato molto incisivo. Oltre ad aver materialmente ospitato Romero in Italia a Roma, dove sono state scritte molte pagine della sceneggiatura, ha contribuito alla colonna sonora con il gruppo Goblin, ha curato il montaggio e la distribuzione della versione europea del film.\nNella sceneggiatura originale Romero aveva pensato a un finale diverso e molto pi\u00f9 tragico, in cui i due sopravvissuti si uccidevano piuttosto che continuare a fuggire: uno si sparava alla testa mentre l'altra si affacciava dall'abitacolo dell'elicottero alzando la testa fino a tranciarsela tra le pale del velivolo. La scena doveva poi essere completata dall'inquadratura delle pale dell'elicottero che andavano fermandosi a causa della fine della benzina. Sebbene questa scena non appaia in nessuna edizione speciale in DVD, in un'intervista l'attore Ken Foree afferma di ricordare di averla girata. In realt\u00e0 vennero solo provate alcune riprese e realizzate delle foto di scena: in esse \u00e8 possibile vedere anche il pupazzo che riproduce le fattezze del personaggio di Jane e che doveva servire per la scena della testa mozzata.\nLe versioni italiane posteriori al 1990 sono sottoposte a censura in alcune scene che in precedenza venivano mostrate anche nei passaggi televisivi (frequenti negli anni '80), in particolare la scena in cui un uomo strappa a morsi la spalla della moglie. Sono state accorciate anche la scena delle pale dell'elicottero che tagliano lo scalpo allo zombi (scena non inserita nella versione cinematografica italiana) e quella dei due zombi bambini che vengono uccisi a fucilate dopo aver aggredito Peter. In particolare, il taglio di queste ultime due ha determinato uno stravolgimento che rende poco comprensibili anche le scene circostanti, quando Roger entra in una stazione di servizio abbandonata alla ricerca di benzina per l'elicottero.\nColonna sonora.\nNei titoli di testa appare un riferimento a Dario Argento in qualit\u00e0 di curatore della musica insieme ai Goblin. A lui si deve la scelta del gruppo per la realizzazione della colonna sonora originale dato il loro sodalizio per i successi di \"Profondo Rosso\" e \"Suspiria\". Lo stesso Romero per la successiva distribuzione statunitense del 1979 ha inserito alcuni pezzi dei Goblin in scene precedentemente realizzate con suoni pi\u00f9 minimalisti.\nPromozione.\n\"...quando non ci sar\u00e0 pi\u00f9 posto all'inferno i morti cammineranno sulla Terra...\" \u00e8 lo slogan utilizzato per pubblicizzare il film.\nDistribuzione.\nIl film \u00e8 stato presentato in anteprima mondiale a Torino il 1\u00ba settembre 1978 per volont\u00e0 di Dario Argento che ha anche presieduto la proiezione.\nData di uscita.\nAlcune date di uscita internazionali nel corso degli anni sono state:\nDivieti.\nIn Italia la pellicola \u00e8 stata vietata ai minori di 18 anni.\nAccoglienza.\nIncassi.\nIl film ha avuto un costo di produzione pari a 1.5 milioni di dollari e ha incassato a livello mondiale 55 milioni di dollari.\nSi \u00e8 classificato al 24\u00ba posto tra i primi 100 film di maggior incasso della stagione cinematografica italiana 1978-1979.\nControversie.\nA causa della scena iniziale dove un commando SWAT fa irruzione in un edificio abitato da persone di origine latina e africana il regista Romero \u00e8 stato accusato di razzismo.\nAltri media.\nNel 2006 la Capcom ha realizzato \"Dead Rising\", un videogame per console Xbox 360, annunciato anche in versione Wii, che cita direttamente e omaggia la celebre pellicola di George A. Romero.\nNel 2018 in occasione del quarantennale del film, la Rustblade ha dato alle stampe un albo a fumetti dal titolo: Dawn of the dead - Hotel La Muerte. Realizzato dallo sceneggiatore Andrea Gallo Lassere e disegnato da Simona Simone. L'albo \u00e8 stato distribuito e tradotto per il mercato estero assieme alla colonna sonora dei Goblin di Claudio Simonetti e in italiano in esclusiva per le sole fumetterie.\nRemake.\nNel 2004 \u00e8 stato realizzato un rifacimento intitolato \"L'alba dei morti viventi\", diretto da Zack Snyder."}
{"id": "123788", "revid": "121604564", "url": "https://it.wikipedia.org/wiki?curid=123788", "title": "Alogenuri acilici", "text": "Gli alogenuri acilici o alogenuri di alcanoile sono dei composti organici derivati dagli acidi carbossilici per sostituzione dell'ossidrile con un atomo di alogeno aventi pertanto formula bruta R-COX, dove X rappresenta convenzionalmente un qualsiasi alogeno e CO \u00e8 il gruppo carbonilico.\nPer la preparazione si tende a ricorrere a reazioni tra un acido carbossilico e cloruro di tionile (SOCl2), reazione che d\u00e0 come sottoprodotti anidride solforosa (SO2) e acido cloridrico (HCl) che, essendo volatili, sono facilmente eliminabili.\nAltri reattivi utilizzati per la preparazione di alogenuri acilici sono il tricloruro di fosforo (PCl3) ed il pentacloruro di fosforo (PCl5). \nAttraverso analoghi alogenuri \u00e8 possibile ottenere anche i bromuri e ioduri di acile.\nReazione dell'acido acetico con il cloruro di tionile (solvente CHCl3):\n&lt;chem&gt;CH3COOH + SOCl2 -&gt; CH3COCl + SO2 + HCl&lt;/chem&gt;\nReazione dell'acido acetico con il tricloruro di fosforo (PCl3):\n&lt;chem&gt;3CH3COOH + PCl3 -&gt; 3CH3COCl + H3PO3&lt;/chem&gt;\nGli alogenuri acilici costituiscono ottimi intermedi di reazione per la preparazione di ulteriori derivati degli acidi carbossilici."}
{"id": "123790", "revid": "9733", "url": "https://it.wikipedia.org/wiki?curid=123790", "title": "Alogenuro acilico", "text": ""}
{"id": "123791", "revid": "104216", "url": "https://it.wikipedia.org/wiki?curid=123791", "title": "Austria-Ungheria", "text": ""}
{"id": "123794", "revid": "22828", "url": "https://it.wikipedia.org/wiki?curid=123794", "title": "Lisosomi", "text": ""}
{"id": "123795", "revid": "124022482", "url": "https://it.wikipedia.org/wiki?curid=123795", "title": "Benozzo Gozzoli", "text": "Vita e opere.\nFormazione.\nNacque intorno al 1420 nel villaggio di San Colombano, presso la Badia a Settimo (Scandicci). Nel 1427 si trasfer\u00ec con la famiglia a Firenze. Le ipotesi sulla sua prima formazione degli storici dell'arte risultano piuttosto discordanti: l'ipotesi pi\u00f9 accreditata sembrerebbe quella di Giorgio Vasari, secondo il quale Benozzo sarebbe stato discepolo di Beato Angelico.\nDal Vasari, oltre le poche notizie sulla vita di Benozzo, riceviamo anche il nome con cui lo conosciamo: il vero nome del pittore era infatti Benozzo di Lese, ribattezzato poi dal Vasari, nella seconda stesura delle \"Vite\" (1568), Benozzo Gozzoli. Di fatto, si ha la certezza che ricevette una valida formazione in maturit\u00e0 dal maestro Angelico, ne fu infatti collaboratore a Firenze nella decorazione del convento e della chiesa di San Marco. Furono eseguiti dal Gozzoli su progetto dell'Angelico: la \"Preghiera nell'Orto\" nella cella 34, l\"Uomo dei Dolori\" nella cella 39, la \"Crocifissione con la Vergine e i Santi Cosma, Giovanni Evangelista e Pietro Martire\" nella cella 38.\nTra il 1437 e il 1439 circa realizz\u00f2 il \"Ratto di Elena\", tavoletta ottagonale che decorava la fronte di un cassone. Tra il 1440 e il 1445 circa esegu\u00ec la \"Madonna col Bambino e nove Angeli\" della National Gallery di Londra. Il connubio formativo con il maestro dur\u00f2 ininterrottamente per un decennio, fatta salva la parentesi 1444-1447, in cui si impegn\u00f2 a lavorare alla \"Porta del Paradiso\" del Battistero di Firenze come collaboratore di Lorenzo e Vittorio Ghiberti, forse gli si pu\u00f2 attribuire il pannello con la storia di David. Il 23 maggio del 1447 \u00e8 a Roma insieme all'Angelico chiamato da Eugenio IV per la decorazione di una cappella nel palazzo Apostolico, forse quella del Sacramento, successivamente i due pittori collaborarono sotto Papa Niccol\u00f2 V per la Cappella Niccolina sempre nei palazzi vaticani, fino al giugno del 1448.\nAl 1449 circa risale lo stendardo con la \"Madonna col Bambino\" per la Basilica di Santa Maria sopra Minerva, dove il progetto e il disegno sono forse di Beato Angelico. Per il \"polittico Guidalotti\" dell'Angelico realizzato nel 1448 circa, Benozzo realizz\u00f2 la figura di \"Santa Caterina d'Alessandria\". Il periodo di collaborazione e formazione alla stregua di Beato Angelico termin\u00f2 nel 1449 con la decorazione delle volte della Cappella Nuova o di San Brizio nella cattedrale di Orvieto; nelle uniche due vele della volta terminate, il Gozzoli esegu\u00ec parte delle teste dipinte nei costoloni e alcuni dei volti della vela dei \"Profeti\".\nIn Umbria e nel Lazio.\nTerminato il sodalizio con il suo maestro, nel 1450 si trasfer\u00ec in Umbria e a quell'anno risale l\"Annunciazione\" di Narni, prima opera autonoma e firmata: .\nNel 1450 circa inizi\u00f2 la decorazione della pieve di San Fortunato a Montefalco: di Gozzoli sono la lunetta con \"Madonna col Bambino tra i Santi Francesco e Bernardino da Siena\", la \"Madonna col Bambino e un Angelo musicante e San Fortunato in trono\"; per l'altare maggiore della stessa chiesa realizz\u00f2 la tavola con la \"Madonna della cintola\", oggi alla Pinacoteca vaticana.\nTra il 1450 e il 1452 realizz\u00f2 su commissione della Monache clarisse di Montefalco la tavola con \"Sant'Orsola angeli e Donatore\" (forse suor Ginevra).\nDel 1452 sono gli affreschi della tribuna absidale nella chiesa di San Francesco con le \"Storie della vita di San Francesco\", commissionati da un colto committente, teologo e predicatore Fra' Jacopo da Montefalco dell'Ordine dei frati minori. La fonte iconografica \u00e8 probabilmente il \"De conformitate vitae beati Francisci ad vitam Domini Jesu\" di fra Bartolomeo da Pisa. La base \u00e8 formata da una fascia a girali con ritratti dei francescani famosi, le scene con le storie della vita di san Francesco sono divise in dodici riquadri su tre registri, e sulla volta i cinque santi dell'Ordine e \"san Francesco in gloria tra gli angeli\" e sull'intradosso dell'arco trionfale \"Francesco mostra le stimmate attorniato da dodici compagni\".\nNella cappella di San Girolamo, contemporaneamente alla realizzazione degli affreschi con la vita di san Francesco, vi realizz\u00f2 al centro della scena un finto polittico completamente dipinto, nel registro inferiore episodi della \"Vita di san Girolamo\" e nella lunetta \"Crocifissione\". Sulla fascia che divide i due registri \u00e8 la scritta \"costruita e dipinta\u2026il primo giorno di novembre del 1452\". Si tratt\u00f2 di uno dei primi esempi di pittura illusionistica ma anche un modo per promuovere le sue capacit\u00e0. Dello stesso anno \u00e8 la \"Madonna dell'Umilt\u00e0 col Bambino e i santi Francesco e Bernardino da Siena e il Donatore Fra Jacopo da Montefalco\".\nSua anche l\"Annunciazione\", commissionata dal cardinale Berardo Eroli gi\u00e0 nella chiesa di San Domenico, in Narni e ora nel Museo Eroli della stessa citt\u00e0. Al centro della colonna nella parte centrale della scena si nota lo stemma del committente.\nNel 1453 le Clarisse del convento di Santa Rosa a Viterbo commissionarono a Benozzo un ciclo di affreschi con le \"Storie della vita di Rosa da Viterbo\", distrutti nel 1632; furono per\u00f2 copiati da Francesco Sabatini prima di essere distrutti.\nDel 1456 \u00e8 la \"Madonna dell'Umilt\u00e0 con Santi\", nota come \"Pala della Sapienza Nuova\", per il Collegio di San Gerolamo a Perugia, firmata e datata.\nA Firenze.\nNel maggio del 1459 Benozzo torn\u00f2 a Firenze, dove spos\u00f2 la figlia di un mercante di tessuti, da cui ebbe nove figli, fra cui Francesco e Alessio pittori; nel luglio dello stesso anno inizi\u00f2 il completamento della \"Cappella dei Magi\" nel Palazzo dei Medici con il fiabesco \"Viaggio dei Magi\", su commissione di Piero de' Medici. In realt\u00e0 l'episodio evangelico fu solo un pretesto per raffigurare i successi politici della famiglia Medici e immortalare alcuni ritratti di famiglia e di importanti personalit\u00e0 con i quali avevano intessuto rapporti.\nAl 1460 risale la \"Madonna col Bambino e angeli\" di Detroit.\nNel 1461 esegu\u00ec, prima di lasciare Firenze per San Gimignano, la \"Pala della Purificazione\", commissionata dalla Compagnia di Santa Maria della Purificazione e di San Zenobi in San Marco di Firenze.\nTra il 1461 e il 1462 \u00e8 la scena di predella con il \"Festino di Erode\" della National Gallery of Art di Washington.\nA San Gimignano.\nNel coro della chiesa di Sant'Agostino a San Gimignano affresc\u00f2 il ciclo con le \"Storie della vita di sant'Agostino,\" commissionato da Fra' Domenico Strambi, un dotto monaco agostiniano, nel 1464. Sempre in quello stesso anno gli agostiniani decisero di far realizzare al pittore un affresco votivo con \"San Sebastiano intercessore\" a circa met\u00e0 della navata centrale della chiesa. San Gimignano era stata colpita duramente dalla peste tra il 1462 e il 1464. Il Comune aveva gi\u00e0 deliberato, fin dal gennaio del 1463, di far realizzare un affresco con l'immagine di \"San Sebastiano\" all'interno della Collegiata, ma nel giugno 1464 alla nuova esplosione del morbo gli agostiniani chiesero al Gozzoli di lasciare momentaneamente in sospeso la decorazione del coro per dedicarsi alla realizzazione di questo affresco votivo che risulta completato il 28 luglio 1464.\nNel 1465 il Comune di San Gimignano incaric\u00f2 il Gozzoli di portare a compimento l'affresco con il \"San Sebastiano\" per il quale aveva deliberato fin dal 1463. Il pittore lo termin\u00f2 il 18 gennaio 1466, due giorni prima della festa del santo.\nRealizz\u00f2 anche due pale d'altare, entrambe conservate nel Museo civico della citt\u00e0: una \"Madonna col Bambino in trono, incoronata da due angeli, e i Santi Giovanni Battista, Maria Maddalena, Agostino e Marta\" firmata e datata 1466, dipinta per la chiesa conventuale di Maria Maddalena a San Gimignano; l'altra, \"Madonna dell'Umilt\u00e0 tra Sant'Andrea e San Prospero, e due angeli\", firmata e datata 28 agosto 1466.\nDurante il soggiorno sangimignanese Benozzo si occupa anche del restauro della \"Maest\u00e0\" (1317) di Lippo Memmi posta nell'odierna \"Sala di Dante\" all'interno del Palazzo pubblico. Il lavoro venne eseguito entro il 1467.\nDel 1466 \u00e8 la pala d'altare della cappella Rustici in Santa Maria dell'Oro a Terni con il \"Matrimonio Mistico di santa Caterina\".\nNel 1467 part\u00ec da San Gimignano per Pisa.\nTabernacoli in Val d'Elsa e in Val d'Era.\nAl Gozzoli vennero commissionati molti tabernacoli durante tutta la sua attivit\u00e0.\nBenozzo, negli anni in cui lavorava a San Gimignano, dipinse a Certaldo con l'aiuto della sua bottega il \"Tabernacolo dei Giustiziati\" che originariamente si trovava lungo la via Francigena, nelle immediate vicinanze del torrente Agliena e che adesso invece, dopo lo strappo degli affreschi avvenuto negli anni cinquanta del Novecento si trova nella ex chiesa dei Santi Tommaso e Prospero in Certaldo Alto, vicino al Palazzo Pretorio. Tra i suoi collaboratori figuravano Giusto d'Andrea, figlio del pittore Andrea di Giusto, e Pier Francesco Fiorentino. Nel 1467 il Gozzoli scriveva a Lorenzo de' Medici che un altro suo collaboratore, Giovanni della Cecca, nipote tra l'altro del Beato Angelico, era rinchiuso nelle carceri del Palazzo Pretorio di Certaldo, con l'accusa di aver rubato delle lenzuola dal convento in cui lungamente era stato ospitato! (molto probabilmente si trattava del convento di Sant'Agostino a San Gimignano). Il Gozzoli chiedeva al Magnifico un intervento risolutore per evitare che il poveretto non dovesse passare davanti al tabernacolo che aveva contribuito a realizzare.\nAltro tabernacolo del Gozzoli si pu\u00f2 ammirare a Legoli, provincia di Pisa, nell'attuale comune di Peccioli presso la cappella di santa Caterina. Benozzo risiedette a Legoli dal 31 maggio del 1479 all'11 gennaio del 1480. \u00c8 presumibile che il pittore abbia realizzato l'opera in quel lasso di tempo.\nAlla committenza del priore di Castelnuovo d'Elsa, ser Grazia di Francesco, sono legati i due tabernacoli che si conservano nel comune di Castelfiorentino: l'uno detto della \"Madonna della Tosse\" (1484) e l'altro detto della \"Visitazione\" (1490-1491); entrambe le opere hanno subito lo strappo degli affreschi e sono conservate nel nuovo museo interamente dedicato: BEGO-Museo Benozzo Gozzoli, a Castelfiorentino.\nAl 1490 (per la lettura di un'iscrizione) si fa risalire anche la realizzazione di una \"Santa Verdiana,\" conservata nel Palazzo Comunale di Castelfiorentino\nNel pisano (1467 - 1495).\nNel 1467 dunque Benozzo lasci\u00f2 San Gimignano per recarsi a Pisa. In questi anni risulta che l'artista abbia aperto una bottega, come aiuto per la realizzazione degli affreschi per il Camposanto monumentale della citt\u00e0, commissionati nel 1468 e terminati nel 1484. Gli affreschi sono andati quasi completamente distrutti in seguito a un bombardamento del 1944.\nTra il 1470 e il 1475 esegu\u00ec la tavola col \"Trionfo di san Tommaso d'Aquino\" del Louvre, dipinta per la Cattedrale di Pisa.\nDurante il citato soggiorno a Legoli (31 maggio 1479 - 11 gennaio 1480) contemporaneamente alla realizzazione del tabernacolo monumentale della cappella di Santa Caterina, Gozzoli dipinse a Volterra un affresco con la \"Cavalcata dei Magi\" per la Compagnia della Vergine Maria, attigua e comunicante con il duomo della citt\u00e0. L'affresco fa da fondale ad un presepio in terracotta anticamente attribuito allo scultore volterrano Zaccaria Zacchi e attualmente riferibile a maestranze fiorentine della seconda met\u00e0 del Quattrocento.\nGli ultimi anni.\nNel 1495 torn\u00f2 a Firenze in seguito alla discesa di Carlo VIII in Italia e alla cacciata dei Medici, suoi protettori. Dopo alcuni mesi arriv\u00f2 a Pistoia dove erano i figli Francesco, suo collaboratore, e Giovan Battista, magistrato.\nIl giorno prima della sua morte i figli vendettero al cardinale Niccol\u00f2 Pandolfini, vescovo di Pistoia, due tavole, eseguite con la collaborazione dei figli Francesco e Alessio: la \"Deposizione dalla croce\" del Museo Horne a Firenze e la \"Resurrezione di Lazzaro\" della National Gallery of Art di Washington, in cui non v'\u00e8 pi\u00f9 traccia del decorativismo e del mondo fiabesco, ma tutto \u00e8 retto da modi austeri e drammatici, modi influenzati dalla predicazione di Girolamo Savonarola.\nMor\u00ec a Pistoia, forse di peste, nel 1497."}
{"id": "123796", "revid": "486946", "url": "https://it.wikipedia.org/wiki?curid=123796", "title": "Gaia (pianeta)", "text": ""}
{"id": "123814", "revid": "1386670", "url": "https://it.wikipedia.org/wiki?curid=123814", "title": "Profondit\u00e0 di campo", "text": "In fotografia, la profondit\u00e0 di campo rappresenta la zona in cui gli oggetti nell'immagine appaiono ancora nitidi e sufficientemente focalizzati, nonostante il piano a fuoco sia uno soltanto.\nGergalmente in pubblicazioni tecniche viene spesso abbreviata con l'acronimo PdC (o DoF dall'inglese \"Depth of Field\") ed \u00e8 nota anche come profondit\u00e0 di campo nitido.\nDescrizione.\nViene misurata con le unit\u00e0 di misura della lunghezza: piedi, metri, centimetri, millimetri, ecc: la profondit\u00e0 di campo nella macrofotografia \u00e8 notevolmente ridotta (qualche millimetro), rispetto a quella tipica della fotografia paesaggistica (qualche chilometro).\nLa messa a fuoco \u00e8 possibile esclusivamente su di un unico piano ortogonale all'asse ottico, per cui la PdC pu\u00f2 essere considerata come la quantit\u00e0 dei piani ripresi, i quali mantengono una sufficiente apparenza di nitidezza.\nLa profondit\u00e0 di campo dipende da vari fattori, tra cui:\nPer ogni impostazione dell'obiettivo c'\u00e8 un'unica distanza a cui gli oggetti appaiono nitidi: quando combaciano con il piano focale. La zona di \"corretta messa a fuoco\" \u00e8 in effetti millimetrica rispetto a quella apparente, e quindi la profondit\u00e0 di campo \u00e8 per lo pi\u00f9 solo un effetto ottico che svanisce ingrandendo l'immagine. Allontanati dal piano di fuoco, i vari punti immagine tenderanno ad allargarsi sfocando sempre di pi\u00f9 e l'effetto creato sar\u00e0 maggiormente visibile sui punti luce.\nLa nitidezza diminuisce gradualmente sui vari piani dell'asse ottico, allontanandosi dal piano focale, in avanti (verso il fotografo) e indietro verso l'infinito. \nIl \"campo nitido\" \u00e8 quell'intervallo di distanze davanti e dietro al soggetto a fuoco in cui la sfocatura \u00e8 impercettibile o comunque ancora tollerabile; la profondit\u00e0 di campo si dice essere maggiore se questo intervallo \u00e8 ampio e minore se \u00e8 ridotto. Per motivi legati all'angolo d'incidenza dei raggi luminosi, il campo nitido \u00e8 sempre pi\u00f9 esteso dietro invece che davanti al soggetto a fuoco. \nUn punto al di fuori del campo nitido (sfocato) produce sulla pellicola un circolo di confusione, il cui diametro cresce man mano che ci si allontana dal campo nitido stesso. Aprire il diaframma, avvicinare gli oggetti da mettere a fuoco e/o aumentare la focale, far\u00e0 diminuire la profondit\u00e0 di campo e far\u00e0 aumentare la dimensione dei circoli di confusione di tutti i punti dell'immagine.\nSviluppo della profondit\u00e0 di campo.\nLo sviluppo della profondit\u00e0 di campo pu\u00f2 essere diviso schematicamente in due parti, distinte dal piano focale: la parte tra ottica e soggetto focalizzato (in genere con minor estensione) e la parte tra soggetto ed infinito (generalmente maggiore).\nIl rapporto matematico tra le due parti incrementa ruotando la ghiera del fuoco verso l'infinito e/o chiudendo il diaframma: con valori vicini a 1:1 alla minima distanza di messa a fuoco e a grandi aperture (es. f/1), fino a superare rapporti di 1:35, focalizzando gli oggetti a 10\u00f720\u00a0m con diaframmi chiusi (es. f/16).\nLa profondit\u00e0 di campo dipende da:\nLunghezza focale.\nSi usa dire che con obiettivi di lunghezza focale maggiore (come i teleobiettivi) si produca una profondit\u00e0 di campo ridotta, e viceversa. In effetti questa affermazione richiede una precisazione, in quanto il rapporto fra PdC e focale deriva pi\u00f9 che altro dall'uso tipico che se ne fa (focali lunghe per riprendere oggetti distanti e focali corte per soggetti vicini), piuttosto che dalle reali propriet\u00e0 fisiche delle lenti.\nQuesto concetto pu\u00f2 essere chiarito con un esempio: come si pu\u00f2 verificare tramite l'utilizzo di uno dei DoF calculator (calcolatori di profondit\u00e0 di campo) presenti in rete, utilizzando (nel caso di sensore digitale Full-Frame) una focale di 400\u00a0mm ad un'apertura del diaframma di f/2,8, per riprendere un soggetto a 10 metri di distanza la profondit\u00e0 di campo \u00e8 di 10 cm, \nSempre dal risultato restituito dal DoF calculator si nota come usando invece una focale di 50\u00a0mm sempre a f/2,8, per lo stesso soggetto ripreso sempre a 10 m di distanza, la profondit\u00e0 di campo passa da 10 a 762 cm confermando apparentemente la menzionata affermazione sul rapporto fra profondit\u00e0 di campo e lunghezza focale.\nTuttavia bisogna considerare che volendo ricomporre l'immagine in modo che il soggetto occupi \"lo stesso spazio di prima\" nel fotogramma, ovvero lo stesso rapporto di riproduzione, dato che il rapporto tra soggetto ripreso e area del fotogramma raddoppia al dimezzamento della lunghezza focale di ripresa, e viceversa, ci si dovrebbe avvicinare al soggetto fino ad una distanza di 1,25 m.\nA questo punto, la profondit\u00e0 di campo tornerebbe ad essere praticamente la stessa, come si pu\u00f2 facilmente verificare sempre tramite l'ausilio di un calcolatore di PdC, ovvero di circa 10 cm.\nIn realt\u00e0, sulla profondit\u00e0 di campo influisce anche la collocazione del diaframma dentro l'obiettivo. Pi\u00f9 precisamente la posizione della \"pupilla di uscita\" rispetto al secondo \"piano principale\": nei grandangolari con schema \"retrofocus\" (chiamati anche \"teleobiettivi invertiti\") la pupilla di uscita \u00e8 diversamente spostata, rispetto a quanto avviene nei \"teleobiettivi\"; pertanto risulta che, a pari ingrandimento e pari apertura relativa, la profondit\u00e0 di campo sia addirittura leggermente inferiore con un grandangolare retrofocus, rispetto ad un teleobiettivo.\nDistanza di messa a fuoco.\nTra tutti gli altri, la distanza di messa a fuoco \u00e8 il fattore pi\u00f9 rilevante ed influente, nella variazione della profondit\u00e0 di campo.\nPi\u00f9 la messa a fuoco viene regolata per un soggetto lontano dall'obiettivo e pi\u00f9 aumenta la profondit\u00e0 di campo, ma fino a raggiungere la distanza iperfocale, ossia la distanza dove si ottiene la massima profondit\u00e0 di campo possibile (chiamata appunto punto di iper-focalizzazione); oltre questo punto, la profondit\u00e0 di campo comincer\u00e0 a ridursi di nuovo.\nApertura del diaframma.\nMaggiore chiusura del diaframma corrisponde a maggiore profondit\u00e0 di campo a fuoco (maggior focalizzazione globale dell'immagine). Aprire il diaframma diminuisce la profondit\u00e0 di campo e aumenta la sfocatura davanti e dietro al soggetto messo a fuoco.\nNella maggior parte dei casi, gli obiettivi danno i migliori risultati ad aperture intermedie tra la massima e la minima disponibili (in genere f/8), ma spesso \u00e8 sufficiente chiudere di due o tre stop la massima apertura, per trovare gi\u00e0 un'ottima resa della lente.\nQuando chiudiamo l'apertura di vari stop, dovremo compensare con il tempo di esposizione.\nFormule.\nEsiste la \"credenza\" che la pdc si sviluppi sempre 1/3 davanti e 2/3 dietro al soggetto focalizzato; ma non \u00e8 cos\u00ec.\nPer calcolare la profondit\u00e0 di campo in maniera semplificata \u00e8 necessario conoscere la distanza iperfocale dell'obiettivo, in funzione del diaframma di lavoro e del diametro del CdC:\nIperfocale = focale^2 / (Diaframma x CdC)\nSia \"I\" la distanza iperfocale, \"S\" la distanza di messa a fuoco scelta, \"F\" la lunghezza focale, sia \"D\"\"L\" la distanza dell'estremo lontano del campo nitido, e \"D\"\"V\" la distanza dell'estremo vicino:\nLa profondit\u00e0 di campo nella composizione.\nNella fotografia di reportage e di documentazione (comprese ad esempio le fotografie di compleanno) \u00e8 fondamentale avere un'ampia profondit\u00e0 di campo, per poter focalizzare bene e facilmente il soggetto e contemporaneamente contestualizzarlo nell'ambiente, con uno sfondo possibilmente nitido e riconoscibile. Per questo motivo alcune fotocamere compatte selezionano automaticamente delle impostazioni di diaframma e tempo di esposizione che massimizzano la profondit\u00e0 di campo.\nAl contrario, nella tecnica fotografica avanzata, la scelta di una precisa profondit\u00e0 di campo, in base alla situazione, costituisce uno dei mezzi fondamentali con cui il fotografo pu\u00f2 agire creativamente sull'immagine, per farla diventare rilevante dal punto di vista artistico. Per esempio, una profondit\u00e0 di campo molto stretta pu\u00f2 servire ad enfatizzare il soggetto, \"nascondendo\" eventuali elementi di disturbo dello sfondo, in un alone di sfocato; questo \u00e8 uno dei motivi per cui l'uso del teleobiettivo moderato \u00e8 spesso consigliato nel ritratto.\nCi sono obiettivi particolarmente luminosi (intorno a f/1) che, data la ridotta profondit\u00e0 di campo (nell'ordine di qualche centimetro), creano un effetto di \"evidenziazione estrema del soggetto\", mentre il resto dell'ambiente viene sfocato in maniera consistente. La sorta di flou, che caratterizza tutto ci\u00f2 che si trova davanti o dietro il piano di messa a fuoco, viene chiamato \"bokeh\", termine mediato dalla lingua giapponese.\nNel cinema.\nUna delle caratteristiche principali, dalle origini del cinema, fu l'utilizzo di un'ampia profondit\u00e0 di campo. Pensiamo per esempio a \"L'arrivo di un treno alla stazione di La Ciotat\" dei Fratelli Lumi\u00e8re: qui sono a fuoco sia il treno che arriva (lo vediamo in campo lungo) sia i passeggeri che in seguito scendono (li vediamo in vari piani di ripresa).\nL'uso della profondit\u00e0 di campo venne in seguito ulteriormente esaltato dal cinema muto (Griffith, Chaplin, Stroheim, Lang, Murnau, Flaherty, ecc.), fino all'avvento del sonoro.\nL'impiego dei microfoni sul set port\u00f2 ad una diminuzione della profondit\u00e0 di campo: l'eliminazione delle luminose ma molto rumorose lampade ad arco e la conseguente diminuzione della luce sulla scena (set), ha comportato la necessit\u00e0 di \"aprire\" il diaframma e l'uso di ottiche sempre pi\u00f9 luminose. Dalla seconda met\u00e0 degli anni trenta, grazie alle lampade pi\u00f9 potenti ed alle pellicole pi\u00f9 sensibili, fu recuperata la profondit\u00e0 di campo in funzione della narrativa (tra gli altri, Welles-Toland, Ford-Toland, Renoir, Carn\u00e9 ecc.).\nLa recente tecnologia 3D riduce fortemente la profondit\u00e0 di campo, dando risalto quasi esclusivamente ai soggetti in primo piano."}
{"id": "123817", "revid": "396099", "url": "https://it.wikipedia.org/wiki?curid=123817", "title": "Fossa oceanica", "text": "In geologia una fossa oceanica \u00e8 una depressione lineare del fondo oceanico. Pu\u00f2 essere adiacente e parallela ad un margine continentale, oppure ad un arco insulare, quest'ultimo \u00e8 separato dal continente e da un bacino di retroarco. Generalmente sono lunghe migliaia di metri, profonde fino a 11000 m e relativamente molto strette.\nI due versanti di una fossa sono asimmetrici: quello oceanico \u00e8 meno ripido, mentre quello continentale o insulare \u00e8 pi\u00f9 ripido e caratterizzato da melanges, sedimenti misti e complessi di natura sia continentale sia oceanica. L'area continentale o insulare presenta orogenesi, attivit\u00e0 sismica e spesso vulcanica. Le fosse sono il risultato dell'interazione tra due placche, oceanica-continentale o oceanica-oceanica, che premono l'una contro l'altra in un movimento compressivo: la zolla pi\u00f9 densa sprofonda sotto quella meno densa, tale movimento \u00e8 detto subduzione.\nConseguenze della subduzione.\nAnalizzando i sismogrammi, \u00e8 stata rilevata lungo queste strutture un'intensa attivit\u00e0 sismica, che risulta collocata pi\u00f9 in profondit\u00e0 a mano a mano che ci si allontana dalla zolla in subduzione. Questo perch\u00e9 la superficie che scende verso il mantello, denominata piano di Benioff, friziona contro quello della zolla antagonista, causando un attrito tra la litosfera oceanica subdotta e quella continentale o insulare obdotta. Ci\u00f2 avviene fino a circa 720\u00a0km di profondit\u00e0, dopodich\u00e9 l'attivit\u00e0 si interrompe bruscamente in quanto la crosta fonde a causa delle alte temperature.\nLa fusione di vaste masse rocciose provoca fenomeni di intenso vulcanismo lungo il margine della fossa; si creano cos\u00ec catene vulcaniche che nel caso di una crosta oceanica danno luogo ad archi insulari, mentre nel caso di una continentale danno origine a cordigliere montuose (esempio classico sono le Ande, ma anche l'Indonesia, le Filippine, il Giappone e le isole Sandwich Australi).\nIl vulcanismo lungo queste zone \u00e8, diversamente dalle dorsali, altamente esplosivo, dal momento che il magma proviene dalla fusione di rocce della crosta ed \u00e8 quindi molto acido.\nDorsali e fosse.\nIl legame tra le dorsali oceaniche e le fosse abissali \u00e8 stretto: appartengono a quello che si pu\u00f2 considerare un medesimo sistema geologico.\nLa dorsale oceanica, che si sviluppa per circa 70.000\u00a0km sui fondali dei principali oceani (Oceano Atlantico, Oceano Pacifico, Oceano Indiano, Mar Rosso ed il Mare glaciale artico), costituisce il pi\u00f9 grande complesso eruttivo del pianeta, dal quale fuoriescono annualmente migliaia di milioni di metri cubi di materiale magmatico proveniente dal mantello. Il magma basaltico, di tipo toleitico (ultrabasico, con contenuto in silice inferiore al 45%), \u00e8 particolarmente fluido (quindi con elevata capacit\u00e0 di intrusione e risalita) e caratterizzato da una temperatura estremamente elevata, che arriva a 1200-1300\u00a0\u00b0C. \nLa risalita di materiale magmatico dalla temperatura cos\u00ec elevata, provoca una fusione nella roccia della crosta oceanica, cui corrispondono un assottigliamento ed una diminuzione della densit\u00e0, che hanno come conseguenza l'inarcamento dei labbri della frattura, che viene sollevata oltre il livello medio del fondale oceanico. In alcuni casi, questo innalzamento pu\u00f2 provocare un aumento della quota dei rilievi oltre i 2000 m. In alcune circostanze, i labbri della frattura possono fuoriuscire oltre il livello delle acque, generando isole caratterizzate da affioramento di materiale basaltico, come appunto le Azzorre o l'Islanda.\nQuesto movimento provoca il progressivo e continuo allontanamento (ad una velocit\u00e0 variabile, ma dell'ordine di qualche cm/anno) del materiale roccioso pi\u00f9 vecchio dall'asse della dorsale. La roccia magmatica continua nel suo lento processo di raffreddamento, responsabile dell'aumento dei valori di densit\u00e0 delle rocce raffreddate. Ci\u00f2 comporta una progressiva contrazione della crosta basaltica, la quale tender\u00e0 a diminuire progressivamente la propria quota, originando nuovo pavimento oceanico, che con il tempo verr\u00e0 ricoperto da materiale clastico.\nDopo un ciclo vitale della durata massima stimata fra i 190 e i 200 milioni di anni, il basalto della crosta oceanica, avr\u00e0 raggiunto il valore critico di densit\u00e0, impedendo quindi alla crosta di continuare a galleggiare sulla sottostante astenosfera. Questo provocher\u00e0 un graduale inabissamento del pavimento oceanico (in sezione, infatti, il pavimento oceanico mostra una moderata convessit\u00e0, che si accentua in direzione dell'invecchiamento del materiale roccioso).\nGiunta a contatto con una placca continentale, meno densa, la materia crostale oceanica accentuer\u00e0 il proprio processo di sprofondamento, propriamente chiamato di subduzione, al di sotto della crosta pi\u00f9 leggera, lungo un piano di scorrimento detto \"piano di Wadati-Benioff\", la cui inclinazione \u00e8 variabile tra i 5 ed i 35\u00b0 (anche se, in alcune zone, raggiunge i 70\u00b0).\nDall'approfondimento del fondale, appunto, deriva quella che viene chiamata fossa oceanica, o fossa abissale.\nLungo il piano di Benioff, che costituisce la zona di contatto tra la materia crostale oceanica e continentale, verranno generati attriti considerevoli tra le due placche, che subiranno una serie di profonde deformazioni e stress che, nel tempo, generano una serie di violenti sismi, caratteristici delle zone prospicienti le fosse abissali (ad esempio, il Giappone). \nMan mano che la crosta oceanica scivola (alla velocit\u00e0 di qualche cm/anno) verso il mantello, le condizioni del sistema variano considerevolmente: la temperatura e la pressione cui le rocce sono sottoposte raggiungono valori critici, per cui la crosta oceanica, incluso i depositi sedimentari accumulatisi al disopra dei livelli basaltici, andr\u00e0 incontro a fusione, trasformandosi nuovamente in materiale magmatico (questo tipo di magma viene detto \"anatettico\", o di \"rifusione\").\nTale magma, (intrudendosi nelle rocce della soprastante placca continentale, in conseguenza di un alleggerimento litostatico, risalir\u00e0 verso la superficie (non senza difficolt\u00e0, vista la considerevole viscosit\u00e0 e la temperatura relativamente bassa del magma anatettico), fino a generare enormi batoliti o, in casi pi\u00f9 favorevoli, eruzioni vulcaniche subaeree.\nIn questo caso, lungo l'intero margine di subduzione, le eruzioni vulcaniche (estese anche per migliaia di km, come nel caso delle Ande), portano alla nascita di un sistema vulcanico di retro-fossa (o arco-vulcanico, per la caratteristica forma ad arco che, vista dall'alto, la struttura tende ad assumere).\nDunque, ad una fossa abissale, sar\u00e0 sempre associato un retro-arco vulcanico, caratterizzato da una continua attivit\u00e0 eruttiva e da intensa sismicit\u00e0 (derivata, come detto dagli attriti sviluppati dalla subduzione lungo il piano di Benioff).\nIn altri casi per\u00f2, nel suo processo di allontanamento e contestuale invecchiamento dalla dorsale, la crosta oceanica potr\u00e0 scontrarsi non con una placca continentale, bens\u00ec con un'altra placca oceanica.\nSebbene in questo caso la differenza di densit\u00e0 sia poco accentuata, comunque si verificher\u00e0 una subduzione della placca pi\u00f9 fredda e vecchia sotto quella relativamente pi\u00f9 calda e recente. \nAnche in questo caso il fenomeno subduttivo avr\u00e0 come risultato la formazione di magma a partire dalla rifusione della crosta oceanica pi\u00f9 antica. In questo caso per\u00f2, il magma, risalendo in superficie, porter\u00e0 alla formazione di un arco insulare vulcanico: una serie di isole generate dall'accumulo di materiale magmatico derivante dalle prolungate eruzioni sul fondale oceanico, conseguenti alla subduzione crostale.\nQueste isole, di dimensioni variabili (ma solitamente ridotte) sono caratterizzate da intensa attivit\u00e0 sismica e vulcanica, e tenderanno anch'esse ad assumere la forma di un arco (visto dall'alto), disponendosi parallelamente all'andamento del fronte di subduzione.\nL'insieme del complesso arco insulare-fossa abissale assume il nome di sistema \"arco-fossa\".\nIl bacino oceanico prospiciente la fossa assume il nome di \"fossa oceanica\" o avanarco, quello situato alle spalle dell'arco vulcanico, invece, viene denominato bacino di retroarco.\nRiassumendo, mentre nei pressi della dorsale oceanica la risalita di magma produce nuovo pavimento oceanico, quello pi\u00f9 vecchio e freddo, allontanato in direzione delle fosse abissali, va incontro al processo di subduzione, con formazione di materiale magmatico che andr\u00e0 ad alimentare il vulcanismo del sistema \"arco-fossa\".\nLa dorsale oceanica \u00e8 quindi da considerarsi un sistema geotettonico a dinamica attiva (produzione di nuova materia), mentre la fossa oceanica rappresenta invece un'area geotettonica passiva (distruzione e rifusione di materiale roccioso preesistente).\nL'insieme di queste due strutture genera un ciclo di costruzione e distruzione del materiale roccioso, che contribuisce all'equilibrio complessivo della crosta terrestre ed ai meccanismi alla base della tettonica delle placche."}
{"id": "123820", "revid": "13388", "url": "https://it.wikipedia.org/wiki?curid=123820", "title": "Carne di soia", "text": ""}
{"id": "123822", "revid": "172", "url": "https://it.wikipedia.org/wiki?curid=123822", "title": "Laplaciana", "text": ""}
{"id": "123824", "revid": "172", "url": "https://it.wikipedia.org/wiki?curid=123824", "title": "Polinomi di Legendre", "text": ""}
{"id": "123826", "revid": "486946", "url": "https://it.wikipedia.org/wiki?curid=123826", "title": "Motore endotermico", "text": ""}
{"id": "123828", "revid": "1982", "url": "https://it.wikipedia.org/wiki?curid=123828", "title": "Bradisismo", "text": "Il bradisismo (dal greco \u03b2\u03c1\u03b1\u03b4\u03cd\u03c2 \"brad\u00fds\", \"lento\" e \u03c3\u03b5\u03b9\u03c3\u03bc\u03cc\u03c2 \"seism\u00f3s\", \"scossa\") \u00e8 un fenomeno legato al vulcanismo consistente in un periodico abbassamento (\"bradisismo positivo\") o innalzamento (\"bradisismo negativo\") del livello del suolo, relativamente lento sulla scala dei tempi umani (normalmente \u00e8 nell'ordine di per anno) ma molto veloce rispetto ai tempi geologici. Non \u00e8 avvertibile in se stesso, ma riconoscibile visivamente lungo la riva del mare, mostrando la progressiva emersione o sommersione di edifici, coste, territori.\nCause del fenomeno.\nLe cause del fenomeno non sono del tutto chiare, e le spiegazioni che vengono date non sono univoche.\nUna vecchia teoria parlava di onde magmatiche che al loro passaggio porterebbero prima ad un innalzamento e poi ad un abbassamento della crosta terrestre nei punti dove questa risultasse pi\u00f9 sottile. \nPi\u00f9 recentemente si sosteneva che tale fenomeno fosse dovuto a variazioni di volume di una camera magmatica vicina alla superficie, la quale si riempirebbe e si svuoterebbe; ma questa teoria oggi viene fortemente messa in discussione per il fatto stesso che, mentre si pu\u00f2 immaginare che una risalita di magma porti ad un sollevamento della crosta, \u00e8 invece impensabile ipotizzare una ridiscesa del magma: una risalita di magma o si solidifica, o porta ad un'eruzione vulcanica.\nLa teoria pi\u00f9 recente attualmente sostenuta ravvisa invece nelle variazioni di riscaldamento delle falde freatiche interposte alla crosta superficiale la causa del fenomeno, l\u00e0 dove aumenti o diminuzioni della temperatura causerebbero una maggiore o una minore pressione del vapore acqueo imprigionato nel sottosuolo con conseguenti deformazioni della crosta superficiale.\nIl bradisismo nel mondo.\nA Rabaul nel 2010, prima di un'importante eruzione, la caldera aveva riportato un sollevamento di circa nei 3-4 mesi precedenti.\nLa caldera della Long Valley nella Sierra Nevada, in California, ha subito un innalzamento della crosta terrestre di circa tra il 1979 ed il 2000 in seguito ad attivit\u00e0 vulcaniche sotterranee. In questo caso l'innalzamento viene correlato alla fase terminale dell'attivit\u00e0 della camera magmatica.\nAltri fenomeni.\nSovente si parla in modo improprio di bradisismo, chiamando con questo termine fenomeni che sono del tutto diversi quali:"}
{"id": "123829", "revid": "125887527", "url": "https://it.wikipedia.org/wiki?curid=123829", "title": "Soffione boracifero", "text": "I soffioni boraciferi sono emissioni violente di vapore acqueo ad alta pressione e temperatura, che fuoriescono da spaccature del suolo o perforazioni artificiali.\nCaratteristiche.\nSono strutture legate al vulcanismo secondario che si sviluppano durante la fase di stasi tra un'eruzione e la successiva oppure durante le ultime fasi di vita del vulcano. Essi permettono ai gas che si sprigionano all'interno della camera magmatica come vapore acqueo, acido borico e ammoniaca, di salire in superficie. Queste emissioni di gas e vapori possono raggiungere i 230 \u00b0C e una pressione di 20 atmosfere e avvengono in modo continuo.\nDiffusione in Italia.\nIn Italia i soffioni boraciferi sono diffusi solamente nell'area delle Colline Metallifere. \nSono presenti a Larderello, nel comune di Pomarance, dove sono presenti diverse centrali geotermoelettriche per lo sfruttamento dell'energia geotermica.\nAltri soffioni boraciferi sono presenti nel Parco naturalistico delle Biancane, tra Monterotondo Marittimo e Sasso Pisano, a San Federigo nei pressi di Lago Boracifero, frazione del comune di Monterotondo Marittimo, in localit\u00e0 Lagoni Rossi nel comune di Pomarance e in localit\u00e0 Lagoni del Sasso nel comune di Castelnuovo Val di Cecina\nVoci correlate.\nllo"}
{"id": "123830", "revid": "7336", "url": "https://it.wikipedia.org/wiki?curid=123830", "title": "Fumarole", "text": ""}
{"id": "123832", "revid": "4", "url": "https://it.wikipedia.org/wiki?curid=123832", "title": "Soffioni boraciferi", "text": ""}
{"id": "123835", "revid": "6392", "url": "https://it.wikipedia.org/wiki?curid=123835", "title": "Sincrotone", "text": ""}
{"id": "123837", "revid": "1186321", "url": "https://it.wikipedia.org/wiki?curid=123837", "title": "Sottrazione", "text": "In matematica, la sottrazione \u00e8 una delle quattro operazioni aritmetiche fondamentali. \u00c8 normalmente denotata con un segno meno infisso (\"\u2212\"). \nLa sottrazione tra due numeri naturali pu\u00f2 essere definita in termini di addizione. Dati due numeri naturali \"n\" ed \"m\", il primo detto \"minuendo\" ed il secondo \"sottraendo\", si dice \"differenza\" il numero naturale \"d\", se esiste, che aggiunto ad \"m\" d\u00e0 come somma \"n\". In simboli, \nLa sottrazione viene utilizzata per modellare i tre processi fisici seguenti.\nMatematicamente \u00e8 spesso utile vedere la sottrazione non come un'operazione separata, ma come addizione dell'opposto del sottraendo. Cos\u00ec, 7-3 diventa la somma di 7 e di \"\u22123\". In questo modo, si possono applicare alla sottrazione tutte le regole familiari e la nomenclatura dell'addizione. Si consideri inoltre che la sottrazione non \u00e8 commutativa n\u00e9 associativa, ma l'addizione di quantit\u00e0 con segno s\u00ec; questo significa che un matematico non user\u00e0 spesso le parole \"minuendo\" e \"sottraendo\" ma considerer\u00e0 7-3 come la somma degli addendi \"7\" e \"\u22123\u201d.\nLa sottrazione vista graficamente.\nSi prenda un segmento di lunghezza \"b\" disegnato per terra con l'estremo di sinistra chiamato \"a\" e quello destro \"c\".\nPartendo dalla posizione \"a\", saranno necessari \"b\" passaggi per raggiungere la posizione \"c\". Questo movimento verso destra, chiamato addizione, pu\u00f2 essere scritto come:\nDalla posizione \"c\", saranno necessari \"b\" passaggi per ritornare all'estremo \"a\". Questo movimento verso sinistra, chiamato \"sottrazione\", pu\u00f2 essere scritto come:\nSi immagini ora un segmento le cui posizioni siano contrassegnate dai numeri 1, 2 e 3.\nDalla posizione 3, per rimanere alla posizione 3 non \u00e8 necessario nessun passaggio, quindi\nDalla posizione 3, per andare alla posizione 2 \u00e8 necessario 1 passaggio, quindi\nDalla posizione 3, per andare alla posizione 1 sono necessari 2 passaggi, quindi\nCosa succederebbe se si continuasse nel processo andando per 3 volte verso sinistra dalla posizione 3? Per il nostro esempio, si andrebbe oltre la linea disegnata, cosa che non sarebbe permessa. Quindi per fare questo la linea deve essere estesa.\nPer la sottrazione dei numeri naturali, la linea dovrebbe avere tutti i numeri naturali (0, 1, 2, 3, 4, ...) su di essa.\nUsando la linea dei numeri naturali, dalla posizione 3, tornando per 3 volte verso sinistra si raggiungerebbe la posizione 0, quindi\nMa per i numeri naturali, 3 \u2212 4 sarebbe un'operazione non valida. Per eseguirla \u00e8 necessario ulteriormente estendere la linea.\nUsando la linea dei numeri interi (\u2026, \u22123, \u22122, \u22121, 0, 1, 2, 3, \u2026), dalla posizione 3, togliendo 4 arriveremmo alla posizione \u22121, quindi\nLa sottrazione in colonna.\nPer fare una sottrazione in colonna bisogna scrivere prima il minuendo e sotto il sottraendo: 86 - 34 = 52\nSi prende il primo numero da destra e gli si sottrae quello che ha sotto (6-4=2). Si fa la stessa cosa con quello a sinistra (8-3=5). Si scrivono i due risultati sotto le corrispondenti sottrazioni.\nPropriet\u00e0 invariantiva della sottrazione.\nAggiungendo o sottraendo uno stesso termine al minuendo e al sottraendo la differenza non cambia. Cio\u00e8 se\nallora si ha anche"}
{"id": "123844", "revid": "1226", "url": "https://it.wikipedia.org/wiki?curid=123844", "title": "Iconografia della Strage degli Innocenti", "text": ""}
{"id": "123846", "revid": "697352", "url": "https://it.wikipedia.org/wiki?curid=123846", "title": "Virtuale", "text": ""}
{"id": "123852", "revid": "1762097", "url": "https://it.wikipedia.org/wiki?curid=123852", "title": "Profondit\u00e0 di fuoco", "text": "In fotografia, la profondit\u00e0 di fuoco indica un intervallo di tolleranza nella distanza fra il piano della pellicola (o del sensore nelle fotocamere digitali) e l'elemento posteriore dell'obiettivo. Questo concetto viene talvolta confuso con quello (correlato ma diverso) di profondit\u00e0 di campo. La profondit\u00e0 di fuoco si misura generalmente in centesimi di millimetro. \nFattori che influenzano la profondit\u00e0 di fuoco.\nLa profondit\u00e0 di fuoco non dipende dagli stessi tre fattori da cui dipende la profondit\u00e0 di campo. Infatti, la profondit\u00e0 di fuoco aumenta:\nUna formula per calcolare la p.d.f. \u00e8 la seguente: 2 x apertura relativa (diaframma) x diametro del circolo di confusione accettabile.\nA dimostrazione degli asserti sui parametri che regolano la p.d.f., si vede che nella formula non compare la lunghezza focale. L'apertura relativa, non essendo al denominatore di una frazione, indica una proporzionalit\u00e0 diretta con la p.d.f."}
{"id": "123854", "revid": "1318658", "url": "https://it.wikipedia.org/wiki?curid=123854", "title": "Jorge Chamin\u00e9", "text": "Nato da madre spagnola e padre portoghese, gi\u00e0 a quattro anni canta in una corale di bambini e si esibisce per la prima volta in un concerto pianistico a 5 anni; copre il ruolo principale in un'opera per bambini a 12 anni; a 15 anni ottiene il Premio Nazionale della Giovent\u00f9 al miglior attore; a 16 anni suona il violoncello in musica da camera e fonda un gruppo di jazz allo stesso tempo che inizia i suoi studi universitari nella prestigiosa Facolt\u00e0 di Legge dell'Universit\u00e0 di Coimbra; a 17 canta come solista nel Gruppo di Musica Vocale Contemporanea.\nCelebri personalit\u00e0 del mondo musicale lo consigliano, tale come Lola Rodriguez Aragon, Teresa Berganza, Yehudi Menuhin o Hans Hotter e nel 1981 il giovanissimo baritono fece il suo primo grande recital nel Festival di Lille con strepitoso successo. Sin da allora, dopo aver cantato ad appena 24 anni il ruolo di Don Giovanni al S.Carlos di Lisbona, Chamin\u00e9 diventa il baritono di opera applaudito oggi a New York, Boston, Washington, Parigi, Siviglia, Madrid, Marsiglia, Amsterdam, Avignone, Amburgo, Ginevra, in ruoli come Don Giovanni, Principe Igor o Escamillo.\nOgni anno \u00e8 invitato come solista con orchestre come la Boston Symphony, London Symphony, Filarmonica Ceca, di Berlino, RIAS, Gulbenkian, Ensemble Intercontemporain, \u2026con direttori come Seiji Ozawa (col quale ha fatto il suo debutto al Carnegie Hall di New York), Claudio Scimone, Lord Yehudi Menuhin (premio della sua Fondazione fece molti concerti diretti da lui, come la IX Sinfonia di Beethoven, i Requiem di Mozart, Faur\u00e9, Brahms, ecc.), \"Rafael Fr\u00fchbeck\" de Burgos, Pl\u00e1cido Domingo, ecc. Canta regolarmente nelle prestigiose sale tale come il \"Carnegie Hall\", \"Th\u00e9\u00e2tre des Champs-Elys\u00e9es\", Gulbenkian, Concertgebouw, \"Salle Pleyel\", Teatro Real.\n\u00c8 il creatore di opere a lui dedicate da Sylvano Bussotti, \"Lenot\", \"Markeas\", \"Schwarz\", \"Petit\", \"Vlad\" e Iannis Xenakis. Vari dei suoi dischi sono stati premiati dalla critica. Tiene regolarmente master-classes in Europa, Brasile, Canada ed USA. Ha fondato a Parigi \"Sons Crois\u00e9s\", un Workshop dove sono passati gi\u00e0 pi\u00f9 di 200 musicisti da pi\u00f9 di 50 paesi. Vincitore di numerosi premi e distinzioni internazionali, di recente ha ricevuto la Medaglia dei Diritti Umani della UNESCO (ONU), per la sua azione nei confronti dell'infanzia. Risultante di questo suo impegno per i giovani e la Pace \u00e8 stato nominato nell'UNESCO, l'11 maggio 2005, Ambasciatore dalla Fondazione Music in ME (Music in Middle East), movimento per la fratellanza fra i musicisti arabi, palestinesi ed israeliani.\nPresidente e direttore artistico del prestigioso Festival CIMA (Concerti in Monte Argentario) ha creato un fondo di aiuto per giovani musicisti. Vice Presidente della Fondazione Georges Bizet. Ha creato e dirige artisticamente il Festival Ib\u00e9riades a Parigi e il Festival di Bougival.\n\u00c8 stato nominato il 17 novembre 2011 \"Primo Musicista per la Pace\" dalla Fondazione \"Music for Peace\" presieduta da Federico Mayor alla quale appartengono il progetto \"El Sistema\" di Jos\u00e9 Antonio Abreu, l'Orchestra Simon Bolivar di Gustavo Dudamel, West-Ost Diwan di Daniel Barenboim, Fondazione Internazionale Yehudi Menuhin, ...\nDal 2012 Jorge Chamin\u00e9 \u00e8 professore invitato e tutor dall'Universit\u00e0 di Stanford, programma internazionale. Presidente del Word and Sound Institute \u00e8 Amministratore dalla Fondazione Internazionale Yehudi Menuhin. Creatore, con il sostegno di diverse organizzazioni europee e dall'Unione Europea, di un originale progetto : Music4Rom. Questo progetto vuol riconoscere l'importanza della musica Rom nella musica classica. Dal 2015 Chamin\u00e9 \u00e8 il creatore e Presidente del CEM di Bougival.\nJorge Chamin\u00e9 \u00e8 stato nominato in 2018 Officier de l'Ordre des arts et des lettres dal Ministero della Cultura francese. "}
{"id": "123856", "revid": "1305772", "url": "https://it.wikipedia.org/wiki?curid=123856", "title": "Shaka Zulu", "text": ""}
{"id": "123859", "revid": "1848372", "url": "https://it.wikipedia.org/wiki?curid=123859", "title": "Sabrina Simoni", "text": "Dal 1995 dirige e cura la formazione corale Piccolo Coro dell'Antoniano in tutte le sue manifestazioni, tra cui spicca il Festival di Canzoni per l'infanzia Zecchino d'Oro.\nBiografia.\nSabrina Simoni nasce \"artisticamente\" all'et\u00e0 di otto anni, quando riesce a convincere i suoi genitori a farle studiare pianoforte. Studia pianoforte al Conservatorio Giovanni Battista Martini di Bologna diplomandosi nel 1994. Successivamente si diplomer\u00e0 prima in \"Musica Corale e Direzione di coro\" e poi in \"Composizione\" al Conservatorio Girolamo Frescobaldi di Ferrara. Dal 1987 al 1992 \u00e8 insegnante di Pianoforte presso l'associazione Musicale \u201cCorpo Bandistico\u201d citt\u00e0 di Minerbio.\nNegli anni 1992-1993 insegna musica presso alcune scuole primarie nel territorio bolognese. Dal 1991 si dedica alla Musica d'Insieme, costituisce e suona in trio per alcune manifestazioni locali e nell'ambito di rassegne musicali. Dal 1993 al 2001 \u00e8 Direttore del Coro Giovanile Verdi Note dell'Antoniano di Bologna. Dal 1993 al 1995 affianca come assistente l'allora Direttrice e fondatrice del Piccolo Coro dell'Antoniano di Bologna Mariele Ventre. Dal 1994 al 1995 frequenta corsi di perfezionamento a Conservatoire europ\u00e9en de musique de Paris.\nNel 1995, in seguito all'aggravarsi delle condizioni di salute di Mariele Ventre, scomparsa nello stesso anno, diventa Direttore stabile del Piccolo Coro dell'Antoniano. Nel 2005 frequenta i corsi di canto gregoriano organizzati dal Pontificio istituto di musica sacra tenuti da Alberto Turco. Nel 2006 conduce un'esperienza musicale nel reparto Pediatrico Ospedale Maurizio Bufalini di Cesena.\nResponsabile, membro della commissione giudicatrice, tutor musicale degli interpreti dello \u201cZecchino d'Oro\u201d, nel 2011 fonda l'associazione di promozione sociale \"Forme Sonore\" che promuove corsi, seminari, sperimentazioni e produzioni in campo musicale e artistico grazie alla collaborazione di artisti, musicisti, pedagogisti e associazioni territoriali. Il progetto \u00e8 attivo in tutt'Italia e ha ottenuto numerosi patrocini. Si dedica con particolare attenzione al mondo musicale per l'infanzia, la famiglia e l'adolescenza.\nAttivit\u00e0 concertistica.\nInizia l'attivit\u00e0 concertistica ancora studente con un trio cameristico che lascia nel 1995, perch\u00e9 incompatibile con i nuovi impegni professionali e accademici. Intense, le attivit\u00e0 concertistiche e di spettacoli come Direttrice del Piccolo Coro In Italia e all'estero che superano \"le quattrocento occasioni\" tra cui Zagabria, la partecipazione a Parigi durante la giornata conclusiva dell'EXPO, a fianco di Andrea Bocelli.\nOgni anno, dal 1996, partecipa in tutte le trasmissioni televisive legate allo Zecchino d'Oro e all'Antoniano di Bologna (come l'ormai soppressa \"Festa della Mamma\" e gli speciali di Natale) con il Piccolo Coro. Da ricordare poi, nel 2000 e nel 2001 (in occasione del giubileo), la direzione del Coro in Sala Nervi al cospetto del Papa Giovanni Paolo II. Non sono inoltre mancate tourn\u00e9e in Salento e in Sardegna, concerti in Sicilia, a L'Aquila, ad Assisi, in Val di Fiemme, Roma, Conegliano, a Vico Equense, a Bologna, a Barcellona. Nel 2015 dirige il Piccolo Coro in una serie di 6 concerti tenuti a Shanghai. Nel 2016 dirige il Piccolo Coro in una serie di 8 concerti tenuti a Shanghai e Pechino.\nVita privata.\n\u00c8 sposata dal 2001 con Siro Merlo, musicista, compositore e produttore artistico.\nProduzioni Discografiche.\nCome Direttrice del Piccolo Coro Mariele Ventre ha partecipato ad almeno 50 produzioni discografiche e video (compilation Zecchino d'Oro, canti sacri della tradizione classica e popolare, colonne sonore di DVD prodotti dall'Antoniano di Bologna)."}
{"id": "123861", "revid": "1590", "url": "https://it.wikipedia.org/wiki?curid=123861", "title": "Musica gospel", "text": ""}
{"id": "123862", "revid": "1543377", "url": "https://it.wikipedia.org/wiki?curid=123862", "title": "Henri Crolla", "text": "Biografia.\nFiglio di musicisti itineranti originari di Napoli amici di Nino Rota, Crolla arriv\u00f2 a Parigi nel 1923: a due anni aveva lasciato la citt\u00e0 natale insieme ai genitori, che volevano sfuggire al fascismo, approdando in uno dei quartieri pi\u00f9 poveri della capitale francese, Porte de Choisy, soprannominata \"La Zone\" e in cui si raccoglievano tutti gli immigrati italiani.\nAvviato al mandolino dalla madre, a 8 anni gi\u00e0 suonava il banjo davanti ai caff\u00e8 parigini. Tredicenne, conosce Jacques Pr\u00e9vert e il regista Paul Grimault, che lo avvicinano al jazz e lo presentano a maestri come\nDjango Reinhardt, Coleman Hawkins, Benny Carter, Bill Coleman, Gus Viseur, con i quali inizia a esibirsi nei locali della capitale.\nCrolla non studi\u00f2 mai la musica, ma divenne ugualmente un compositore di vaglia. \nLavor\u00f2 con interpreti come \u00c9dith Piaf e Yves Montand (per il quale scrisse e compose diciassette brani e che segu\u00ec in vari tour in giro per il mondo), fond\u00f2 un gruppo a proprio nome (\"Henri Crolla, sa Guitare et son Ensemble\") e fu autore di oltre quaranta soundtrack per i cortometraggi di Georges Franju, Alain Jessua e altri, oltre che e per film con Jeanne Moreau, Brigitte Bardot e Jean Gabin.\nSi ciment\u00f2 anche come attore in due film: in uno di essi, \"Le bonheur est pour demain\", interpret\u00f2 se stesso.\nI francesi lo definivano \"un meraviglioso italiano\" e di lui conservano ricordi stupefacenti perch\u00e9 aveva lasciato un segno indelebile negli ambienti pi\u00f9 colti della capitale; per molti fu anche un maestro di vita.\nMor\u00ec a soli 40 anni non facendo in tempo a raggiungere una fama internazionale.\nL'opera di Crolla \u00e8 tuttora ricordata e apprezzata a Parigi come in tutta la Francia, dove viene tutt'oggi considerato un genio musicale e ricordato come un artista dalla straordinaria umanit\u00e0.\nMinore la notoriet\u00e0 che questo artista ha raggiunto in Italia, sua patria natale.\nNel 2003 Nino Bizzarri ha realizzato un documentario dal titolo \"Piccolo Sole - Via e morte di Henri Crolla\" con l'intento di far conoscere l'arte e l'umanit\u00e0 del musicista anche in Italia. Il documentario vinse il Festival di Asolo e fu finalista al Premio David di Donatello\nDiscografia.\nBiografia e discografia essenziale su Django Station (in lingua francese)"}
{"id": "123867", "revid": "339392", "url": "https://it.wikipedia.org/wiki?curid=123867", "title": "Bella gerant alii, tu felix Austria nube", "text": ""}
{"id": "123869", "revid": "6923", "url": "https://it.wikipedia.org/wiki?curid=123869", "title": "Bella gerunt alii, tu felix Austria nube", "text": "Bella gerunt alii, tu felix Austria nube oppure Bella gerant alii, tu felix Austria nube \u00e8 una frase d'autore che viene tradizionalmente attribuita a Mattia Corvino, re d'Ungheria (1458-1490) e significa letteralmente: \"Le guerre le fanno\" (oppure, nella seconda versione, \"le facciano\") \"gli altri, tu, Austria felice, sposati\". Il testo si presenta nella forma di un esametro latino facente parte di un distico il cui secondo verso recita: \"Nam quae Mars aliis, dat tibi diva Venus\" (\"Infatti, ci\u00f2 che agli altri d\u00e0 Marte, a te lo d\u00e0 la dea Venere\"). Il motto \u00e8 stato utilizzato storicamente, soprattutto nella forma semplificata Felix Austria, per rappresentare la tendenza degli Asburgo ad utilizzare la politica matrimoniale come strumento per l'allargamento della loro potenza.\nAffermazione del dominio asburgico in Europa.\nL'epoca aurea della politica matrimoniale degli Asburgo ebbe inizio con Massimiliano I, a cui il padre, l'imperatore Federico III, diede in sposa, nel 1477, Maria di Borgogna, unica figlia di Carlo il Temerario ed erede quindi del ducato di Borgogna, i cui territori (in particolare i Paesi Bassi) furono quindi acquisiti ai domin\u00ee asburgici.\nVent'anni dopo, il loro figlio maschio ed erede, Filippo il Bello fu unito in matrimonio con Giovanna (poi chiamata la Pazza), figlia del re Ferdinando II di Aragona e della regina Isabella di Castiglia A seguito della morte prematura del fratello Giovanni e della sorella maggiore Isabella, Giovanna si ritrov\u00f2 erede dei domin\u00ee di entrambi i genitori e li port\u00f2 quindi in dote agli Asburgo, che poterono cos\u00ec realizzare, sotto il loro scettro, l'unit\u00e0 della Spagna. Ad essa si aggiungevano le conquiste aragonesi in Italia (Napoli, Sicilia e Sardegna), e tutte le nuove terre che venivano via via scoperte nel nuovo mondo. L'unificazione di tutti i domin\u00ee, vecchi e nuovi, degli Asburgo si verificher\u00e0 con il figlio maschio maggiore di Filippo il Bello e Giovanna la Pazza, Carlo, poi eletto Imperatore del Sacro Romano Impero con il nome di Carlo V.\nI fratelli minori di Carlo, Maria e Ferdinando (che doveva a sua volta diventare imperatore con il nome di Ferdinando I), realizzarono a loro volta matrimoni incrociati con gli eredi del ramo magiaro/boemo degli Jagelloni, il re Luigi II d'Ungheria e Boemia e sua sorella Anna. Essendo il primo morto senza figli, ucciso dai Turchi nella battaglia di Moh\u00e1cs (1526), i troni di Boemia e Ungheria passarono al cognato Ferdinando, entrando cos\u00ec a far parte dei domin\u00ee asburgici.\nLe altre tre figlie di Filippo il Bello e Giovanna la Pazza avevano fatto anch'esse matrimoni di tutto riguardo: la primogenita Eleonora spos\u00f2 in prime nozze il re Manuele I del Portogallo, ed, in seconde, il re Francesco I di Francia; la terzogenita Isabella fa data in sposa, ancora bambina, al re Cristiano II di Danimarca; l'ultima nata, infine, Caterina fu unita al cugino, re Giovanni III del Portogallo, la cui sorella Isabella era stata presa in moglie direttamente da Carlo V. Se ci\u00f2 non bastasse, i figli di Carlo, Filippo e Giovanna, e quelli di Caterina, Maria Emanuela e Giovanni Manuele, (che erano quindi primi cugini, per parte di entrambi i genitori, a loro volta gi\u00e0 cugini tra loro), furono oggetto di un doppio matrimonio incrociato inteso a saldare ulteriormente i legami tra le dinastie d'Aviz e d'Asburgo. La conseguenza fu, nel 1580, la provvisoria annessione del Portogallo alla Spagna, che sarebbe durata sessant'anni, fino al 1640.\nTra il 1555 ed il 1556, comunque, uscendo di scena e risolvendo di ritirarsi in convento con le sorelle Eleonora e Maria, Carlo V decise spezzare in due il mostruoso impero riunito sotto il suo scettro, lasciando al figlio Filippo II i domin\u00ee borgognoni (quelli che gli venivano dalla nonna paterna Maria di Borgogna) e le corone di Spagna, Sicilia e delle Nuove Indie (che gli venivano invece per linea ereditaria materna). Filippo era anche, allora (e lo rest\u00f2 per breve periodo, dal 1554 al 1558), re d'Inghilterra, grazie al suo secondo matrimonio con la prima cugina del padre Maria Tudor, celebrato dopo la morte di parto della gi\u00e0 citata prima moglie, Maria Emanuela d'Aviz. Gli aviti territori asburgici ereditati dal nonno Massimiliano, passarono invece da Carlo V al fratello Ferdinando I, insieme alla corona imperiale e ai regni di Boemia e Ungheria, i quali ultimi spettavano al secondo per diritto proprio.\nBella gerant alii.\nIl motto accompagna l'arma dei Perrucca signori di Rocchetta di Dolceacqua dal 1732. L'arma dei Perrucca blasona: \"D'oro, alla torre di rosso merlata alla guelfa di quattro pezzi; col capo d'oro cucito, carico di un'aquila di nero\"."}
{"id": "123872", "revid": "224230", "url": "https://it.wikipedia.org/wiki?curid=123872", "title": "Bene vixit qui bene latuit", "text": "Bene vixit qui bene latuit: la frase, derivata da \u00ab\"bene qui latuit bene vixit\"\u00bb , tradotta letteralmente significa \"ha vissuto bene chi ha saputo stare ben nascosto\". Evidente l'affinit\u00e0 con il consiglio epicureo \u03bb\u03ac\u03b8\u03b5 \u03b2\u03b9\u03ce\u03c3\u03b1\u03c2 \"l\u00e1the bi\u00f4sas\", \"vivi nascostamente\" per non farti cogliere dai colpi del fato o dalla malvagit\u00e0 degli uomini.\nEra il motto adottato dal filosofo e matematico Cartesio e da Fran\u00e7ois de La Mothe Le Vayer.\nAppare strana questa affermazione epicurea del vivere appartato se si considera che nella Grecia classica i cittadini discutevano di politica nelle piazze e si ritrovavano a far vita in comune nelle palestre e Socrate dialogava con chiunque nelle strade e per rispetto delle leggi della citt\u00e0 aveva accettato una morte ingiusta. Per il greco la vita fuori della polis era impossibile mentre ora Epicuro, lontano dalla politica, insegna nel suo appartato giardino. Sono infatti passati 60 anni dalla morte di Socrate e i cittadini greci sono diventati sudditi della Macedonia e hanno perso l'elemento fondante della vita politica: la libert\u00e0. Per Epicuro ormai l'uomo non si identifica pi\u00f9 con il cittadino anche se riconosce l'utilit\u00e0 di una societ\u00e0 ordinata dalle leggi, che vanno rispettate poich\u00e9 calpestandole non si pu\u00f2 avere la certezza dell'impunit\u00e0 e quindi rimarrebbe il timore di un castigo che turberebbe per sempre la conquista della serenit\u00e0 ottenuta sostituendo i rapporti politici di pubblica solidariet\u00e0 sociale con quelli privati basati sull'amicizia."}
{"id": "123874", "revid": "114216855", "url": "https://it.wikipedia.org/wiki?curid=123874", "title": "Modello digitale di elevazione", "text": "Un modello digitale di elevazione (anche noto come DEM, dall'inglese Digital Elevation Model) \u00e8 la rappresentazione della distribuzione delle quote di un territorio, o di un'altra superficie, in formato digitale. Il modello digitale di elevazione viene in genere prodotto in formato raster associando a ciascun pixel l'attributo relativo alla quota assoluta.\nCaratteristiche.\nIl DEM pu\u00f2 essere prodotto con tecniche diverse. I modelli pi\u00f9 raffinati sono in genere realizzati attraverso tecniche di telerilevamento che prevedono l'elaborazione di dati acquisiti attraverso un sensore montato su un satellite, un aeromobile o una stazione a terra. Ad esempio, analizzando il segnale di fase registrato da un Radar ad Apertura Sintetica (SAR: Synthetic Aperture Radar) installato su un satellite, \u00e8 possibile produrre un modello digitale di elevazione.\nI DEM possono essere impiegati in un sistema informativo geografico (GIS) per produrre nuovi dati, ad esempio: carte di acclivit\u00e0 o di orientazione del versante, carte di visibilit\u00e0 da un punto etc. Tutti questi prodotti, se impiegati in un ambiente GIS, hanno numerose applicazioni dello studio del territorio con particolare riguardo alle indagini per la mitigazione dei rischi naturali.\nModello digitale del terreno.\nIl \"modello digitale del terreno\" (\"DTM\", dall'inglese \"D\"igital \"T\"errain \"M\"odel), a differenza del \"DEM\", \u00e8 ottenuto dall'interpolazione delle curve di livello. Esso \u00e8 spesso confuso con il \"DEM\" e la principale differenza tra i due modelli risiede nel fatto che il \"DEM\" tiene conto di tutti gli oggetti insistenti sul terreno (vegetazione, edifici ed altri manufatti) mentre il \"DTM\" riproduce l'andamento della superficie geodetica. La differenza tra i due modelli \u00e8 pi\u00f9 evidente in zone urbanizzate dove prevalgono edifici molto alti, quali ad esempio l'isola di Manhattan o quella di Hong Kong. Questa voce va rivista, in accordo con l'articolo in citazione, perch\u00e9 il DSM contiene tutti gli elementi naturali e non, ottenuti mediante apparecchiatura LiDAR. La differenza tra DTM e DEM, secondo l'articolo citato, risiede nel fatto che in alcune nazioni essi sono sinonimi, in altre come gli USA, il DTM \u00e8 un DEM in formato vettoriale e pertanto contiene molte pi\u00f9 informazioni rispetto al raster DEM."}
{"id": "123875", "revid": "224230", "url": "https://it.wikipedia.org/wiki?curid=123875", "title": "Bis dat, qui cito dat", "text": "Bis dat qui cito dat \u00e8 un proverbio latino che tradotto letteralmente significa: \u00abD\u00e0 due volte chi d\u00e0 presto\u00bb.\nIl soccorrere con sollecitudine il povero o l'amico in difficolt\u00e0 raddoppia il beneficio. Per questo motivo Erasmo propone una seconda versione del detto, tratta da Publilio Siro: \u00abBeneficium inopi bis dat, qui dat celeriter\u00bb, e cita un altro frammento di Siro, che sottolinea come il dono debba essere concesso spontaneamente: \u00abBis est gratum, quod opus est, ultro si offeras\u00bb.\nIl proverbio era gi\u00e0 noto in ambiente greco. Nell\"Antologia Palatina\" sono conservati i versi: \u00abI benefici pi\u00f9 dolci sono i pi\u00f9 rapidi: se tardano, / diventano senza significato e sgraditi\u00bb. Poich\u00e9 in greco \u03c7\u03ac\u03c1\u03b9\u03c2 significa tanto \u00abdono\u00bb che \u00abgrazia\u00bb, la sentenza citata da Ausonio \u00ab\u1f09 \u03c7\u03ac\u03c1\u03b9\u03c2 \u1f01 \u03b2\u03c1\u03b1\u03b4\u03cd\u03c0\u03bf\u03c5\u03c2 \u1f04\u03c7\u03b1\u03c1\u03b9\u03c2 \u03c7\u03ac\u03c1\u03b9\u03c2\u00bb, cio\u00e8 \u00abun dono in ritardo \u00e8 un dono sgradito\u00bb, contiene una triplice ripetizione della parola che egli, nella sua traduzione latina, moltiplica a effetto: \u00abGratia quae tarda est, ingrata est, gratia. Namque / cum fieri properat, gratia grata magis\u00bb.\nLa necessit\u00e0 di aiutare sollecitamente gli amici in difficolt\u00e0 \u00e8 espressa da Euripide per bocca di Ettore nel \"Reso\": \u00abOdio aiutare in ritardo gli amici\u00bb. e anche da Seneca: \u00ab\u00c8 sgradito il dono che \u00e8 rimasto a lungo nelle mani di chi lo d\u00e0\u00bb."}
{"id": "123878", "revid": "78998128", "url": "https://it.wikipedia.org/wiki?curid=123878", "title": "Brevis esse laboro, obscurus fio", "text": "Brevis esse laboro, obscurus fio \u00e8 una frase latina che, tradotta alla lettera, significa \"Cerco di essere breve, ma divento oscuro\". L'espressione \u00e8 di Orazio, \"Ars poetica\", 25.\nLa locuzione, in altre parole, sta ad indicare che spesso la brevit\u00e0 \u00e8 causa di minor chiarezza."}
{"id": "123880", "revid": "1632387", "url": "https://it.wikipedia.org/wiki?curid=123880", "title": "XXX", "text": ""}
{"id": "123881", "revid": "25884", "url": "https://it.wikipedia.org/wiki?curid=123881", "title": "Xxx", "text": ""}
{"id": "123883", "revid": "6923", "url": "https://it.wikipedia.org/wiki?curid=123883", "title": "Captatio benevolentiae", "text": "Captatio benevolentiae, dal verbo \"capio\" (\"afferrare\", \"catturare\", \"cercare di prendere, di ottenere\") e \"benevolentia\" (\"benevolenza\") in caso genitivo, \u00e8 un'espressione latina che, tradotta letteralmente, significa \"accattivarsi la simpatia\". Talvolta l'espressione \u00e8 usata nella forma \"ad captandam benevolentiam\".\nL'espressione \u00e8 usata per indicare l'atteggiamento di chi con belle parole, raggiri, blandizie, cerca di guadagnarsi un atteggiamento benevolo o condiscendente da parte di determinate persone. Nell'antichit\u00e0 era praticata dagli oratori romani, con Marco Tullio Cicerone che la considerava uno dei pilastri dell\"ars oratoria\". Notoriamente, sono presenti episodi di captatio benevolentiae anche nella letteratura di Omero, con esempi sia nell'Iliade (quando Priamo si umilia di fronte ad Achille per farsi restituire il corpo del figlio Ettore), che nell'Odissea (quando Ulisse supplica Nausicaa con parole dolci e lusinghiere di vestirlo e mostrargli la citt\u00e0). Viene utilizzata anche da Dante Alighieri nell'Inferno ( II, 58), seguendo lo schema retorico classico, per conquistare la benevolenza dell'interlocutore .\nIn retorica, con questa espressione si intende una tecnica che, generalmente nella parte iniziale di un componimento, serve a disporre favorevolmente l'attenzione di chi ascolta o legge. In tal senso, la figura retorica venne adottata nella letteratura cavalleresca, ed era indirizzata al lettore affinch\u00e9 egli considerasse l'opera favorevolmente.\nDa un punto di vista giuridico, con questa espressione si indica la capacit\u00e0 di influenzare il cittadino nel voto attraverso lo sfruttamento del proprio ruolo istituzionale all'interno della comunit\u00e0 nella quale il cittadino vive. In altri casi, questa tecnica retorica viene intesa nel significato originale, ovvero tentare di guadagnare il favore del giudice elogiandone la saggezza in modo eloquente. Nel XIII secolo, Guglielmo Durante defin\u00ec questa strategia molto efficace.\n\u00c8 inoltre uno degli stratagemmi della dialettica eristica di Arthur Schopenhauer."}
{"id": "123887", "revid": "599013", "url": "https://it.wikipedia.org/wiki?curid=123887", "title": "Danza del sole", "text": "La Danza del Sole (il cui nome originale \u00e8 \"Wiwanyag Wachipi\", cio\u00e8 \"Danza guardando il Sole\") rappresenta l'apice del calendario spirituale e rituale di tutte le nazioni tribali del Nord America.\n\u00c8 un rituale di purificazione collettiva della durata di quattro giorni che prevede il digiuno, l'autosacrificio e la donazione di s\u00e9. Mediante questo atto sacro si rende grazie dell'anno trascorso e si invocano le forze divine chiedendo protezione e prosperit\u00e0 per tutti gli esseri viventi.\nEsecuzione del rito.\nAlla base di questo rituale vi \u00e8 il concetto di autosacrificio, della donazione che ogni danzatore fa del proprio corpo e del proprio sangue attraverso il danzare per diversi turni al giorno, digiunando durante i quattro giorni e, soprattutto, l'ultimo giorno per mezzo della trafittura rituale: al danzatore vengono infilati due pezzetti di osso di bisonte acuminati, dopo che sono stati praticati delle incisione con un bisturi (un tempo con artigli di aquila) sotto la pelle del petto; i due ossi vengono legati a delle funi annodate all'albero sacro (di solito un pioppo di tipo cottonwood) posto al centro dello spazio consacrato in cui si svolge il rito; colui che balla si deve liberare tirando le funi e strappando le proprie carni. Il dolore prodotto \u00e8 molto forte e spesso i danzatori riescono a sopportarlo solo cadendo in una sorta di trance in cui possono ricevere delle visioni.\nDurante tutta la danza i danzatori soffiano in un fischietto ricavato da un osso di aquila, alternando fischi ritmati con i passi a fischi continui.\nI passi della danza sono semplici e non coreografici, quasi come una marcia sul posto.\nSimbolismo.\nPer coloro che la eseguono essa significa, esteriormente almeno, un'unione virtuale con lo Spirito solare, dunque con il Grande Spirito.\nQuesta danza simboleggia il ricollegarsi dell'anima alla Divinit\u00e0: come il danzatore \u00e8 attaccato all'albero centrale, per mezzo di strisce di cuoio che simboleggiano i raggi del sole, cos\u00ec l'uomo si ricollega al Cielo per mezzo di un legame spirituale che l'Indiano suggella con il proprio sacrificio.\nIl danzatore, in questo rito, \u00e8 come un'aquila che vola verso il sole: con il fischietto fatto d'osso d'aquila, produce un suono stridente e lamentoso imitando in un certo modo il volo dell'aquila, con le piume che porta nelle mani. Questo nesso in qualche modo sacramentale con il sole lascia nell'anima una traccia indelebile.\nStoria.\nQuesto rituale fece inorridire i missionari cristiani che per primi ebbero occasione di assistere alla danza: gli indiani furono costretti a praticarla in segreto dal 1890 al 1928 a causa della feroce repressione della spiritualit\u00e0 nativa da parte del Governo degli Stati Uniti. I nativi di oggi ne hanno fatto invece un formidabile mezzo di riappropriazione della propria cultura e della propria identit\u00e0. Infatti viene ancora praticata in segreto dalle trib\u00f9 (soprattutto quelle delle grandi praterie) chiuse nelle riserve.\nIl significato della perforazione rituale.\nIn realt\u00e0 non si tratta di una prova di sopportazione del dolore, ma di un dono che si fa alla Terra. \nIn quanto esseri umani disponiamo in vita solo del nostro corpo, \u00e8 l'unica cosa che davvero ci appartiene. Il \"piercing\" rappresenta un dono che l'uomo fa alla Terra, da questo non ne viene misurato il coraggio; rappresenta un'offerta che non deve in nessun caso essere fatta per dimostrare qualcosa agli altri esseri umani, \u00e8 un rapporto esclusivo tra l'uomo e il mondo spirituale: per questo non ha importanza per quanto tempo lo si sopporti, ci\u00f2 che conta davvero \u00e8 \"dare il proprio meglio\", il mondo spirituale sa questo e non gli serve altro.\nNel passato per le donne non era previsto il \"piercing\" rituale in quanto fanno gi\u00e0 dono alla Terra attraverso il ciclo mestruale e il parto. Oggi anche le donne possono farlo sul dorso dell'avambraccio qualora ne sentano il desiderio. Non \u00e8 obbligatorio eseguirlo, \u00e8 infatti possibile essere un Danzatore del Sole senza mai fare il \"piercing\".\nL'Albero sacro.\nL'Albero che rappresenta quello che per i cristiani \u00e8 l'altare non \u00e8 adornato ma ricoperto nella parte superiore da preghiere fatte da ritagli di stoffa pieni di tabacco (il tabacco \u00e8 un'offerta) e purificate con la salvia (la salvia presso i nativi ha la stessa valenza dell'incenso tra i cristiani) e legati tra loro da una cordicella.\nPer la stoffa vengono usati i quattro colori principali, il nero, il rosso, il bianco e il giallo, che rappresentano i quattro popoli del mondo, le quattro direzioni e gli elementi. Chiunque lo desideri pu\u00f2 recarsi all'albero per mettervi le proprie preghiere prima che venga issato al centro del cerchio.\nAnche i \"costumi\" rituali hanno una valenza rappresentativa, ogni \"accessorio\" e l'abbigliamento hanno un preciso significato rituale. La danza \u00e8 accompagnata per tutta la sua durata da canti e dal suono dei tamburi."}
{"id": "123891", "revid": "709565", "url": "https://it.wikipedia.org/wiki?curid=123891", "title": "Efficienza del mercato", "text": "Lo studio dellefficienza dei mercati si focalizza sui meccanismi di formazione dei prezzi delle attivit\u00e0 finanziarie, cio\u00e8 sullo studio della velocit\u00e0 e della precisione con cui le informazioni hanno effetti positivi o negativi nei prezzi degli strumenti finanziari.\nTipi di efficienza.\nCi sono diversi tipi di efficienza dei mercati finanziari:\nEfficienza allocativa.\nSi parla di \"efficienza allocativa\", in relazione al trasferimento delle risorse finanziarie dai soggetti in surplus ai soggetti in deficit, quando la produttivit\u00e0 marginale del capitale \u00e8 la stessa per tutte le forme di investimento. In particolare, l'efficienza allocativa si realizzerebbe se tutti gli operatori (finanziatori e investitori) agissero in maniera razionale, ricercando le opportunit\u00e0 di investimento/finanziamento che consentono di massimizzare la loro utilit\u00e0 attesa.\nSi ha ottimo paretiano (detto anche \"efficienza allocativa\") quando non \u00e8 possibile alcuna riorganizzazione della produzione che migliori le condizioni di tutti. In tale situazione, l'utilit\u00e0 di una persona pu\u00f2 essere aumentata soltanto da una diminuzione dell'utilit\u00e0 di qualcun altro; vale a dire che nessuna persona pu\u00f2 migliorare la propria condizione senza che qualcun altro peggiori la sua.\nEfficienza valutativa.\nSi parla di \"efficienza valutativa\" quando le informazioni disponibili sono impiegate correttamente per determinare il valore di impresa.\nEfficienza tecnico - operativa.\nPer \"efficienza tecnico \u2013 operativa\" si intende l'insieme delle organizzazioni e delle procedure grazie alle quali il mercato svolge le sue funzioni. \n\u00c8 valutata sulla base dell'osservazione congiunta dei seguenti parametri:\nEfficienza informativa.\nL\"efficienza informativa\" riguarda la relazione tra prezzi ed informazioni. Un mercato \u00e8 efficiente in senso informativo quando i prezzi riflettono tutta l'informazione disponibile. In base alla teoria dei mercati efficienti in senso informativo, nessun investitore \u00e8 in grado di \"battere\" il mercato.\nIn relazione all'efficienza informativa, esistono tre tipi di efficienze:\nAttraverso tecniche statistiche, in particolare con il calcolo stocastico, \u00e8 stato pi\u00f9 volte e in pi\u00f9 modi dimostrato che qualsiasi grado di efficienza del mercato non avvantaggia in alcun modo gli operatori.\nCi\u00f2 \u00e8 dovuto al fatto che i prezzi si muovono secondo un percorso casuale (random walk) la cui funzione di distribuzione ha media zero, inoltre tale movimento ha la caratteristica di non essere stazionario in covarianza e dunque, in ogni istante il prezzo atteso per l'istante successivo coincide con il prezzo attuale. In altre parole il mercato \u00e8 un \"fair game\" e l'unico motivo per cui qualcuno vince sul mercato \u00e8 lo stesso per cui qualcuno vince alla lotteria, per mera casualit\u00e0; quand'anche il mercato fosse efficiente solo in forma debole sarebbe ancora un fair game, ecco perch\u00e9, almeno da un punto di vista statistico, non ha senso distinguere tra le varie forme di efficienza del mercato.\nL'ipotesi dei mercati efficienti.\nUna estesa letteratura \u00e8 dedicata allo studio della cosiddetta \"ipotesi dei mercati efficienti\", con alterni risultati. Secondo una formalizzazione proposta da Eugene Fama in un noto lavoro del 1970, esistono tre distinte ipotesi di efficienza dei mercati:\nL'efficienza in forma forte implica quella in forma semi-forte, che a sua volta implica quella in forma debole; le implicazioni inverse, per contro, non valgono. In particolare, l'efficienza in forma debole del mercato \u00e8 compatibile con il risultato della letteratura teorica sull\"asset pricing\", in base alla quale i prezzi (scontati) delle attivit\u00e0 finanziarie sarebbero delle martingale rispetto alla misura di probabilit\u00e0 neutrale al rischio.\nIl lavoro di Fama del 1970, traendo conclusioni sulla base della letteratura dei 25 anni precedenti, sosteneva l'efficienza dei mercati, se non altro in forma debole. Allo stato attuale (2006), l'evidenza empirica sembrerebbe tuttavia indicare che i mercati spesso non sono efficienti, neanche in forma debole. In particolare, numerosi lavori, prevalentemente basati sulla metodologia di \"event study\" avrebbero individuato strategie di trading che conseguono rendimenti in eccesso rispetto al mercato, basate sull'informazione contenuta nei prezzi passati; ci\u00f2 sarebbe ovviamente incompatibile con l'ipotesi di efficienza dei mercati."}
{"id": "123892", "revid": "453768", "url": "https://it.wikipedia.org/wiki?curid=123892", "title": "Dem", "text": ""}
{"id": "123893", "revid": "18397", "url": "https://it.wikipedia.org/wiki?curid=123893", "title": "Efficienza in forma debole", "text": ""}
{"id": "123894", "revid": "18397", "url": "https://it.wikipedia.org/wiki?curid=123894", "title": "Efficienza in forma semi-forte", "text": ""}
{"id": "123896", "revid": "18397", "url": "https://it.wikipedia.org/wiki?curid=123896", "title": "Efficienza in forma forte", "text": ""}
{"id": "123901", "revid": "339392", "url": "https://it.wikipedia.org/wiki?curid=123901", "title": "Edward Van Halen", "text": ""}
{"id": "123904", "revid": "1266317", "url": "https://it.wikipedia.org/wiki?curid=123904", "title": "Diaframma (ottica)", "text": "Il diaframma \u00e8 un meccanismo usato nell'ottica per regolare la quantit\u00e0 della luce che attraversa un obiettivo, in maniera analoga all'iride dell'occhio umano. \nSi presenta come un insieme di lamelle a ventaglio inverso, che chiudono l'apertura del sistema ottico, fino alla sezione minima. La forma e la quantit\u00e0 delle lamelle, dovrebbe rendere la figura del foro quanto pi\u00f9 rotonda o circolare possibile, ma spesso una quantit\u00e0 inferiore a 10 lamelle, conferisce una figura poligonale visibile soprattutto nei punti luce fuori fuoco (pentagono, esagono, ettagono, etc) creando l'effetto \"bokeh\". Si possono trovare anche ottiche con diaframmi particolari (es: 2 o 3 lamelle) e quindi caratterizzate volutamente per rendere effetti ottici \"particolari\". \nStoria.\nNei primi anni della fotografia, i diaframmi, spesso dei tappi forati al centro, erano posizionati esternamente agli obiettivi: questo introduceva delle deformazioni all'immagine ripresa dette a \"barilotto\" (un quadrato presenta i lati con una flessione verso l'esterno). Viceversa, quando il diaframma veniva posizionato internamente, la deformazione all'immagine era detta a \"cuscinetto\" (un quadrato presenta i lati con una flessione verso l'interno).\nPi\u00f9 avanti, con la complessit\u00e0 degli obiettivi, vennero usate anche delle lamine forate da inserire tra i gruppi di lenti con una slitta, oppure in cerchi rotanti con fori di vario diametro, coppie di lamine contrapposte e tranciate a coda di rondine, che producono fori romboidali, ecc, ecc, fino ad arrivare alle forme usate tuttora.\nLa tipologia di diaframma pi\u00f9 utilizzata oggi \u00e8 quella detta \u00aba iride\u00bb, il quale \u00e8 formato da un numero variabile di lamelle (in genere maggiore di 3) sagomate in maniera opportuna.\nLe lamelle sono imperniate in una ghiera rotante azionabile dall'esterno o da un attuatore elettrico interno all'obiettivo, utile per far variare la dimensione del foro. La sagoma dell'apertura \u00e8 dovuta alla forma e alla quantit\u00e0 delle lamelle del diaframma ed un obiettivo con 10, 15 o pi\u00f9 lamelle possibilmente curve, riesce a fornire una forma del foro piuttosto circolare, a quasi tutte le aperture.\nGeneralit\u00e0.\nIl diaframma \u00e8 posizionato preferibilmente nel centro del sistema ottico, ad una distanza intermedia proporzionale tra la pupilla d'ingresso e la pupilla d'uscita dell'obiettivo e con orientamento ortogonale all'asse ottico. Questo evita le distorsioni a barilotto e a cuscino provocate da una diversa posizione, facilitando il compito di moderare la quantit\u00e0 di luce, migliorandone anche la qualit\u00e0: la forma delle lamelle, il colore, la posizione e la precisione, in relazione con lo schema ottico, determinano in qualche misura anche la qualit\u00e0 della luce che lo attraversa.\nGeneralmente la regolazione del diaframma, che in teoria pu\u00f2 essere continua, \u00e8 attuata \"a scatti\", cio\u00e8 consentendo al diaframma di assumere un numero finito di posizioni (\"stop\") su una scala numerica normalizzata che realizza una sequenza di f-stop.\nMolte aberrazioni ottiche presenti a tutta apertura (es. la coma), vengono ridotte diaframmando, cio\u00e8 diminuendo l'apertura; in genere per migliorare la resa ottica \u00e8 necessario chiudere 2 o 3 stop, ma per la massima nitidezza \u00e8 spesso pi\u00f9 corretto utilizzare lo stop intermedio tra quelli disponibili.\nDiaframmi troppo chiusi provocano in genere un peggioramento dell'immagine, dovuto alla diffrazione dei raggi luminosi ad opera dei bordi delle lamelle. I raggi diffratti sono sempre presenti, ma ad aperture maggiori il loro effetto sull'immagine diventa meno rilevante o irrilevante, considerando il rapporto tra la quantit\u00e0 di luce diffratta e quella diretta o per cos\u00ec dire \"pulita\". La diffrazione non dipende dalla dimensione fisica reale del diaframma, ma dal rapporto tra l\u2019apertura e la focale, chiamato rapporto focale. Esso \u00e8 il rapporto normalizzato che esprime la stessa \"quantit\u00e0\" di luce che transita nell'ottica e che dar\u00e0 quindi lo stesso valore di esposizione, utilizzando degli obiettivi con lunghezza focale diversa."}
{"id": "123905", "revid": "1590", "url": "https://it.wikipedia.org/wiki?curid=123905", "title": "Smashing Pumpkins", "text": ""}
{"id": "123907", "revid": "436907", "url": "https://it.wikipedia.org/wiki?curid=123907", "title": "Salsa", "text": ""}
{"id": "123908", "revid": "1632387", "url": "https://it.wikipedia.org/wiki?curid=123908", "title": "Leopardus wiedii", "text": "Il margay (Leopardus wiedii ()), chiamato anche gatto di Wied, \u00e8 un felide di dimensioni medio-piccole che vive nelle Americhe.\nDescrizione.\nPi\u00f9 grande del gatto domestico, oltre che per il bel mantello, chiazzato e disseminato di ocelli lunghi e irregolari, si distingue per la figura slanciata. Il corpo sottile, le lunghe zampe, la testa arrotondata e la coda, lunga e folta, lo rendono caratteristico. I suoi grandi occhi, dall'iride marrone scuro, hanno delle pupille ovali. Appena nati, e finch\u00e9 sono piccoli, questi felidi hanno pelame lanoso e morbidissimo, molto pi\u00f9 pigmentato di quello degli adulti. L'amatore non iniziato spesso confonde il margay con l'ocelotto, per la colorazione e per l'ornamento, molto somiglianti, della loro pelliccia.\nIn entrambe le specie i peli della nuca e del collo sono stranamente rivolti in avanti. I piedi del margay, molto grandi, sono forniti di artigli aguzzi e lunghi. Se a volte riesce difficile, in base ai caratteri esterni, distinguere un margay da un ocelotto, l'esame del cranio permette per\u00f2 di identificare con certezza il margay adulto. Infatti nel margay il cranio \u00e8 tondeggiante e sempre pi\u00f9 corto che nell'ocelotto; misura da 8,2 a 10,5\u00a0cm, mentre quello dell'ocelotto varia da 10,7 a 14,9\u00a0cm. L'esattezza di questo metodo \u00e8 stata verificata da Schauenberg su 105 crani, nel 1972.\nDistribuzione e habitat.\nLa distribuzione geografica del margay \u00e8 legata a quella della foresta tropicale umida del Nuovo Mondo. Vive dal Paraguay al Venezuela, nonch\u00e9 nella Guyana. Nell'America Centrale risale fino al Messico settentrionale. Si trova pure in Colombia e in Ecuador, nelle giungle che si estendono tra l'Oceano Pacifico e i contrafforti delle Ande occidentali. Rarissimo \u00e8 nel Messico. Gli zoologi americani E. Goldman ed E. Nelson, che nel corso di 12 anni hanno raccolto 15.000 mammiferi in tutte le province messicane, di margay ne hanno catturati solo due. S. Leopold, grande studioso della fauna messicana, in 25 anni ha potuto procurarsi solo due margay, uccisi uno nella provincia di San Luis Potos\u00ed, l'altro a Chiapas. Una sola volta, nel 1860, il margay \u00e8 stato trovato negli Stati Uniti, nel Texas. Si trattava certamente di un individuo erratico, smarritosi lontano dal suo habitat tropicale.\nUn acrobata della giungla.\nNella sua opera sulla storia naturale del Brasile, il principe Massimiliano di Wied, scopritore del margay, forn\u00ec la seguente descrizione del \u00abgatto tigre dalla coda lunga\u00bb: \u00abQuesta bella specie di gatto tigre somiglia molto all'ocelotto, ma il gatto tigre dalla coda lunga \u00e8 pi\u00f9 slanciato, ha la testa meno grossa, le orecchie pi\u00f9 lunghe e la coda molto pi\u00f9 lunga. Vive nei boschi e si arrampica sugli alberi\u00bb. Infatti, si dovette arrivare al 1963 per saperne di pi\u00f9 su questo strano \u00abgatto tigre che si arrampica sugli alberi\u00bb. \u00c8 vero che tutti i felidi, anche le specie pi\u00f9 grandi, sanno perfettamente scalare gli alberi e ridiscenderne, ma il margay \u00e8 il felide arboricolo per eccellenza. P. Leyhausen, che ha condotto uno studio particolareggiato sul comportamento del margay in cattivit\u00e0, ha potuto mettere in evidenza l'incredibile agilit\u00e0 e l'incomparabile abilit\u00e0 del margay quale acrobata funambolo. Gli zoologi del XIX secolo avevano affermato il vero. Il margay non solo si arrampica sugli alberi, ma vi vive e vi si muove con l'abilit\u00e0 di una scimmia. Grazie ad una particolare conformazione anatomica delle ossa del metatarso, pu\u00f2 effettuare movimenti di supinazione e imprimere ai piedi una rotazione di 180\u00b0 verso l'interno, cosa di cui non sono capaci gli altri felidi. Questa facolt\u00e0 gli permette di scendere lungo il tronco dell'albero con la testa in avanti, come uno scoiattolo. Tra tutti i felidi, il margay \u00e8 uno dei soli tre (gli altri sono il Leopardo e il Leopardo nebuloso) a poterlo fare; infatti le altre specie si lasciano scivolare all'indietro, con la testa verso l'alto, in maniera impacciata e con espressione chiaramente timorosa. Leyhausen osserv\u00f2 i suoi due margay lanciarsi nel vuoto, a gambe distese, e attaccarsi saldamente con una zampa al primo oggetto incontrato sulla loro traiettoria. Questa tecnica, propria dei primati, \u00e8 assolutamente unica tra i felidi e denota un animale che si \u00e8 particolarmente adattato alla vita tra l'alto fogliame.\nI margay fanno ancora di pi\u00f9: sono capaci di sospendersi ad un ramo con i piedi posteriori facendo oscillare il corpo nel vuoto. In questa posizione giocano tra loro oppure con spaghi e cordicelle, proprio come farebbero ateli e cappuccini; riescono poi, senza difficolt\u00e0, a raddrizzarsi e a ristabilirsi sul ramo. P. Leyhausen vide i suoi margay anche spostarsi, restando sospesi per le quattro zampe a un ramo, alla maniera dei bradipi. L'acrobazia pi\u00f9 straordinaria di cui fu testimone fu quella di un margay che salt\u00f2 da un ramo pi\u00f9 alto ad un altro, aggrappandosi all'ultimo istante con gli artigli delle zampe posteriori, rivolte all'indietro, e dondolandosi poi di volata sotto il ramo. Si tratta di un'esibizione del tutto eccezionale per un felide.\nNon conosciamo proprio nulla circa le abitudini del margay nel suo habitat naturale e sconosciuta ci \u00e8 la sua biologia. Nel 1967 A. L. Gardner cattur\u00f2 tre margay nella zona forestale e nel subparamos delle alte montagne di San Jos\u00e9, nella Costa Rica, a 3200\u00a0m di altitudine. Uno aveva divorato dei piccoli roditori terrestri \"Peromyscus\" e \"Heteromys\", mentre lo stomaco di un altro conteneva i resti di un uccellino.\nIn cattivit\u00e0 una coppia di margay ha generato 2 gattini, ma non si conosce la durata della gestazione.\n\u00c8 stato osservato che il margay \u00e8 capace di simulare il richiamo dei piccoli di una delle loro prede, il tamarino calvo (Saguinus bicolor).\nSottospecie.\nSono riconosciute 10 sottospecie:"}
{"id": "123910", "revid": "828781", "url": "https://it.wikipedia.org/wiki?curid=123910", "title": "Edoardo Bennato", "text": "\u00c8 ritenuto uno dei pi\u00f9 grandi rocker italiani, genere che ha spesso unito o alternato al blues e al folk. \u00c8 stato il primo cantante italiano a riempire lo stadio milanese di San Siro con pi\u00f9 di sessantamila persone, il 19 luglio 1980; e il primo cantante italiano a esibirsi, nel 1976, al Montreux Jazz Festival (l'anno precedente si era esibito il primo gruppo italiano, gli Agor\u00e0).\nTra gli altri primati, Edoardo Bennato ha anche quello di essere stato il primo artista ad aver pubblicato due album a distanza di soli 15 giorni, nel marzo 1980, \"Uff\u00e0! Uff\u00e0!\" e \"Sono solo canzonette\" (dodici anni dopo Bruce Springsteen effettuer\u00e0 la stessa operazione con i due album \"Human Touch\" e \"Lucky Town\"), e quello di essere stato, nel 1974, il primo cantante italiano a essere etichettato \"punk\" dai giornalisti.\nChitarrista, armonicista e cantante, dopo un'esperienza londinese cominci\u00f2 a proporsi come one man band suonando contemporaneamente, oltre alla chitarra e all'armonica, anche il tamburello a pedale, il kazoo e altre percussioni.\nL'influenza di grandi del blues come B.B. King e John Lee Hooker su tutti, del rock and roll e di cantautori come Bob Dylan, caratterizz\u00f2 subito il suo personaggio e la sua musica, nella quale per\u00f2 non potevano mancare influenze mediterranee e partenopee.\nTra gli altri autori che sono stati fonte d'ispirazione vanno citati anche John Hammond, Chuck Berry, Elvis Presley, Jimmy Smith, Paul Anka e Neil Sedaka. Si dichiara, inoltre, appassionato dell'opera buffa di Rossini.\nI suoi testi sono spesso ironici e dissacranti e rivolti in modo graffiante contro il potere, a qualsiasi livello e in qualsiasi forma si manifesti, senza schieramenti politici o appartenenze a partiti.\nBiografia e carriera.\nGli esordi e gli anni 1960.\nFiglio di Carlo Bennato, impiegato all'Italsider, e di Adele Zito, casalinga, fratello maggiore di Eugenio e di Giorgio, si accosta sin da piccolo alla musica, da un lato spinto dalla madre, che invoglia i figli a suonare e li manda a lezione da un maestro di fisarmonica, dall'altro dal rock'n'roll, che lo appassiona sin dal suo arrivo in Italia, anche grazie ai soldati americani di stanza a Napoli (in particolare il giovane Edoardo \u00e8 colpito da Paul Anka, Chuck Berry, Elvis Presley e Neil Sedaka; altri influssi su Bennato provengono da cantanti napoletani come Renato Carosone, Aurelio Fierro e, soprattutto per il modo di cantare, Peppino di Capri).\nCon i fratelli forma nel 1958 il \"Trio Bennato\", in cui Edoardo canta e suona la chitarra, Eugenio suona la fisarmonica e Giorgio le percussioni; i tre iniziano a esibirsi in vari locali cittadini (il \"Circolo Canottieri\", il dopolavoro dell'Italsider, il Teatro Mediterraneo e altri), e nel 1959 vengono chiamati come ospiti nel programma televisivo \"Il nostro piccolo mondo\", realizzato da Zietta Li\u00f9: \u00e8 la prima apparizione televisiva per Bennato e i suoi fratelli.\nNello stesso anno a luglio, grazie all'armatore Aldo Grimaldi, i tre fratelli eseguono una serie di spettacoli in una crociera verso il Sudamerica e poi in Venezuela, apparendo anche nel programma televisivo \"Lo show de las doces\", trasmesso da \"Canal 7.\"\nNel 1965 Bennato si diploma presso il liceo artistico di Napoli e, dopo aver partecipato al Festival di Castrocaro 1965 senza qualificarsi per la finale, decide di trasferirsi a Milano per frequentare la Facolt\u00e0 di Architettura del Politecnico, ma anche per mettersi in contatto con il mondo della discografia: con questo obiettivo, su suggerimento della madre, contatta la Dischi Ricordi, di cui \u00e8 direttore artistico Vincenzo Micocci, che \u00e8 interessato all'artista. Vincenzo Micocci decide di ritornare a Roma e di fondare la Parade (insieme a Carlo Rossi e Ennio Morricone), per cui Bennato viene messo sotto contratto da questa etichetta, per cui incide il primo 45 giri, \"Era solo un sogno/Le ombre\".\nInizialmente Micocci cerca di proporre \"Era solo un sogno\" a Bobby Solo ma, fallendo l'operazione, decide di farla incidere allo stesso Bennato. Sul retro viene inserita la canzone \"Le ombre\", dove Edoardo suona l'armonica, diventando cos\u00ec il primo cantante italiano in assoluto a suonare questo strumento; entrambe le canzoni vengono scritte per quel che riguarda il testo insieme a Alessandro Portelli, professore di letteratura angloamericana all'Universit\u00e0 la Sapienza di Roma e musicologo. Il disco, pubblicato nel 1966, non riscuote il successo sperato.\nBennato riprende gli studi a Milano e qui ritrova un giovane cantautore che ha gi\u00e0 avuto modo di incontrare nei suoi soggiorni romani, Herbert Pagani, presentatogli da Mia Martini; Pagani si interessa alle sue musiche, scrivendogli dei testi da abbinare, ed \u00e8 cos\u00ec che nascono i successi di \"Cin cin con gli occhiali\" (1968), \"Ahi le Hawai\" (1969) e \"Fuoco bianco\" (1970), cantati da Pagani. Nel frattempo si laurea in Architettura.\nIl buon esito commerciale di questi dischi fa s\u00ec che la Numero Uno, la nuova casa discografica fondata da Mogol e Lucio Battisti, lo metta sotto contratto, grazie soprattutto all'intuito di Alessandro Colombini, facendogli incidere un 45 giri, \"Marylou/La fine del mondo\" (\"Marylou\" \u00e8 scritta insieme al fratello Eugenio, con testo di Mogol), con chiare influenze del rock'n'roll anni cinquanta, in particolare di Elvis Presley; la canzone sul retro, \"La fine del mondo\", \u00e8 scritta da Edoardo su un testo di Herbert Pagani.\nGli anni 1970 e il successo.\nIn questo periodo Bennato scrive molte canzoni per vari interpreti: nel 1970 \"Perch\u00e9... perch\u00e9 ti amo\" (insieme al fratello Eugenio per la musica, su testo di Mogol) per i Formula 3, nel 1971 \"Lei non \u00e8 qui... non \u00e8 l\u00e0\" per Bruno Lauzi, che scrive il testo (nel disco di Lauzi Edoardo suona l'armonica a bocca). Nello stesso anno esce un secondo 45 giri, contenente \"1941\", cover di una canzone dallo stesso titolo di Harry Nilsson, scritta da Mogol e Alessandro Colombini, autore del testo del brano sul retro, \"Vince sempre l'amore\". L'anno dopo \u00e8 la volta di \"Good Bye Copenaghen\" e \"Marjorie\", che sono le prime due canzoni a essere scritte interamente, testo e musica, da Edoardo. L'esito commerciale di questi dischi \u00e8 per\u00f2 scarso e Bennato, spinto anche da Alessandro Colombini (il quale, a causa di alcuni attriti avuti con Mogol, ha abbandonato la Numero Uno in favore della Ricordi) che si propone come suo produttore, decide di cambiare casa discografica e di passare alla Ricordi, ottenendo da questa fiducia per la realizzazione di un intero LP. Scrive poi \"Un uomo senza una stella\" per Michele e \"The village\" per Bobby Solo; nel 1972 \"Perch\u00e9 perch\u00e9\", presentata da Giovanna a \"Un disco per l'estate\" e, nel 1973, \"Apri gli occhi bambina\", ancora per I Nuovi Angeli.\nBennato, dopo aver trascorso qualche mese a Londra esibendosi suonando contemporaneamente oltre alla chitarra e all'armonica anche dei tamburelli, il kazoo e altre percussioni, torna a Milano dove incide il primo LP, \"Non farti cadere le braccia\": si tratta di un lavoro , dove tra canzoni ispirate (come il brano omonimo, \"Rinnegato\" e \"Campi Flegrei\") vi sono alcune tracce che (\"Ma quando arrivi treno\", \"MM\" o \"Tempo sprecato\"); oltre alla canzone scritta con Lauzi, \"Lei non \u00e8 qui... non \u00e8 l\u00e0\", eseguita in versione acustica. Dal sodalizio con Patrizio Trampetti, componente della Nuova Compagnia di Canto Popolare, nasce \"Un giorno credi\", tra le sue canzoni pi\u00f9 amate. Nello stesso disco si trova \"Una settimana... Un giorno...\", brano che verr\u00e0 ripreso pi\u00f9 volte dallo stesso autore con diversi arrangiamenti nel corso della sua carriera.\nIl disco non riscuote un gran successo di vendita: l'edizione originale, apribile con un fiammifero in rilievo, ultimo di un'ipotetica scatola di Minerva, diventa una rarit\u00e0 di valore nel mondo dei collezionisti. Per Bennato arrivano i primi passaggi radiotelevisivi, a \"Per voi giovani\" e ad \"Alto gradimento\", e i primi concerti.\nLe scarse vendite dell'album per\u00f2 spingono l'allora direttore artistico della Dischi Ricordi, Lucio Salvini, a invitare il cantautore a smettere di cantare per dedicarsi alla professione di architetto.\nLa Ricordi, spinta dalle buone recensioni del disco, nel 1974 pubblica il secondo lavoro: si tratta di un concept album intitolato \"I buoni e i cattivi\", sulla difficolt\u00e0 di distinguere il bene dal male, e su come i concetti di buono e cattivo siano spesso intrecciati, come ben rappresenta la copertina, in cui compaiono due carabinieri (lo stesso Bennato e Raffaele Cascone) ammanettati tra loro. \"Uno buono\" \u00e8 dedicata al concittadino Giovanni Leone, presidente della Repubblica in carica. Anche la scuola \u00e8 presa di mira come istituzione apportatrice di una cultura dominatrice (\"In fila per tre\"); non mancano le critiche alle amministrazioni pubbliche (\"Ma che bella citt\u00e0\"), alle autorit\u00e0 (\"Bravi ragazzi\") e alle classi dirigenti del dopoguerra (\"Arrivano i buoni\"). Viene riproposta \"Un giorno credi\", gi\u00e0 pubblicata nell'album d'esordio.\nIl disco riscuote un buon successo di vendite, entrando anche nelle classifiche.\nSempre nel 1974 esce un 45 giri contenente due nuove canzoni: \"Meno male che adesso non c'\u00e8 Nerone\" e \"Parli di preghiere\", di discreto successo; la prima sar\u00e0 inserita nell'album successivo, \"Io che non sono l'imperatore\", pubblicato dalla Ricordi agli inizi del 1975, mentre la seconda rester\u00e0 inedita su LP (ma verr\u00e0 inserita nella raccolta \"Le Origini\"). Anche \"Io che non sono l'imperatore\" vende discretamente: tra le canzoni pi\u00f9 trasmesse dalle numerose trasmissioni radiofoniche ci sono \"Signor censore\", \"Feste di piazza\" (con un testo scritto nuovamente da Patrizio Trampetti) e il \"divertissement\" di \"Io per te Margherita\", dove Bennato si diverte a cantare ironicamente una triste storia d'amore. La canzone \"Affacciati affacciati\" \u00e8 registrata dal vivo durante un concerto all'Universit\u00e0 Bocconi di Milano e prende di mira il Papa. La copertina raffigura sia all'esterno sia all'interno la tesi di laurea di Bennato, cio\u00e8 un progetto per la realizzazione di una rete capillare della metropolitana di Napoli.\n\"La torre di Babele\" esce nel 1976 e prosegue sulla strada dell'impegno sociale dei testi, ma con venature musicali pi\u00f9 vicine al rock e al blues, sempre in chiave acustica, grazie anche alla presenza del chitarrista Roberto Ciotti e di Dario Iori alla chitarra e banjo tenore. Il disco contiene tutti i temi cari a Bennato, che si schiera contro la guerra, l'arrivismo, l'arroganza e il divismo della sua categoria (in \"Cantautore\").\nNel 1977 esce \"Burattino senza fili\", un disco che, sulla falsariga della storia del burattino di Collodi, analizza, critica e sentenzia su alcuni importanti aspetti sociali e filosofici che interessano la vita: il conflitto tra la sincerit\u00e0 dei piccoli e l'ipocrisia dei \"grandi\" (in \"Quando sarai grande\"); l'arroganza dei potenti e dei privilegiati (in \"In prigione, in prigione\"); la strumentalizzazione ipocrita della femminilit\u00e0 (in \"La fata\"); lo stato di isolamento in cui si trova chi cerca di dire qualcosa di semplice e sensato, senza secondi fini n\u00e9 interessi personali (in \"Tu grillo parlante\"). Questi temi torneranno anche nei dischi successivi e sono gi\u00e0 abbozzati in quelli precedenti. Ma qui trovano un'organicit\u00e0 notevolissima, grazie anche alle scelte musicali che spaziano dal rock alla musica da camera in un impasto variegato di stili che riesce a cogliere da ognuno di essi le caratteristiche e le espressioni che pi\u00f9 si adattano al messaggio di ciascun brano.\nI tre anni di silenzio successivi (escluse le versioni in inglese de \"La torre di Babele\" e \"Cantautore\") preludono al momento pi\u00f9 fortunato della carriera di Edoardo Bennato, che produce un altro disco ispirato a una favola, quella di Peter Pan, che affianca \"Burattino senza fili\". L'album \u00e8 \"Sono solo canzonette\", titolo che riassume il pensiero dell'autore.\nMa, con qualche giorno di anticipo, senza aver comunicato la cosa n\u00e9 ai giornalisti n\u00e9 al pubblico, e tantomeno ai media, esce \"Uff\u00e0! Uff\u00e0!\", disco irriverente anche per i contenuti folli e dissacratori di cui \u00e8 ricco, nel quale sembra prevalere un'ispirata componente di divertimento e di distacco dal politicamente corretto che d\u00e0 a Edoardo la possibilit\u00e0 di prendere e prendersi in giro con grande libert\u00e0 e ironia. Non manca l'impegno sociale, almeno nel brano che d\u00e0 il titolo al disco: una rabbiosa quanto magistrale incursione addirittura nel punk-rock, con testo a sfondo ecologico in cui 'Edo' tenta di spiegare quanto siano ridicole le ragioni delle guerre per il petrolio. \u00c8 un album pensato sempre in chiave ironica e autoironica, senza mai eccedere nell'insulto, nello sberleffo, e tantomeno nella volgarit\u00e0 (eccetto lo sputo di protesta annunciato, proprio al termine dell'ultima canzone \"Uff\u00e0! Uff\u00e0\").\nPochi giorni dopo l'uscita di \"Uff\u00e0! Uff\u00e0\", prendendo in contropiede il pubblico, critica, giornali e televisioni che in quel periodo lo tallonavano e che avevano ascoltato il disco non capendo come mai la canzone presentata precedentemente in televisione non vi comparisse, viene finalmente distribuito \"Sono solo canzonette\". La favola di Peter Pan \u00e8 il pretesto per sottolineare ancora una volta che il modo di pensare e di agire delle cosiddette persone serie, rispettate, consapevoli, equilibrate, colte, istruite, spesso sconfina nell'arroganza e nella presunzione e non riesce a soddisfare l'istinto di libert\u00e0 e fantasia che \u00e8 dentro ogni persona.\nIl brano \"L'isola che non c'\u00e8\" \u00e8 quello maggiormente ispirato. Si sviluppa da una frase ricopiata testualmente dalla fiaba e accompagnata da un arpeggio di chitarra acustica che poco per volta viene affiancata da una chitarra a 12 corde, dal contrabbasso e da un leggero tappeto di tastiere, fino alla climax creata da un assolo di armonica a bocca: un piccolo manuale di rock popolare che sottolinea un testo di altissimo valore poetico ed evocativo. Altri brani si muovono tra il rock e la musica lirica, tra echi rinascimentali e swing, tra sintetizzatori e ciaramelle, fino a quello che forse pu\u00f2 essere considerato il manifesto spirituale dell'autore: \"sono solo canzonette, non mettetemi alle strette\"; in mezzo a tanti che coltivano la propria immagine di filosofi e di santoni, Edoardo Bennato confessa di non avere risposte da suggerire agli adepti. Il successo \u00e8 notevole, i concerti dell'artista napoletano richiamano decine di migliaia di persone e Bennato riesce, il 19 luglio 1980, primo tra gli italiani, a riempire lo stadio milanese di San Siro con pi\u00f9 di sessantamila persone, oltre ad avere il pienone negli stadi di tutta Italia, partendo con le sessantamila persone accorse al San Paolo di Napoli e con le cinquantamila del Comunale di Torino, totalizzando in totale mezzo milione di persone in tredici date.\nDurante il tour viene registrato un programma televisivo in due puntate, \"...e invece no...e invece s\u00ec - Pensieri, parole, musica e dubbi di Edoardo Bennato\", curato da Gianni Min\u00e0, con alcune canzoni tratte da vari concerti (in particolare da quello di Milano) e interviste al cantautore e ai suoi collaboratori, trasmesso il 13 e il 21 maggio 1981 su Raidue; nel 2007 il programma \u00e8 stato pubblicato su DVD con il titolo \"Invece no - Invece s\u00ec\".\nGli anni 1980.\nEdoardo Bennato \u00e8 diventato uno dei cantautori pi\u00f9 acclamati in Italia, le parole delle sue canzoni vengono lette nelle scuole e lui sembra quasi trovarsi nella posizione di profeta-santone che aveva tanto esorcizzato nelle sue stesse canzoni.\nIl momento \u00e8 perfetto per riprendere un brano di Ry Cooder, cambiandone le parole, per pubblicarlo in un 45 giri, dal titolo \"E invece no\", nel quale ancora una volta Edoardo prende in giro s\u00e9 stesso come cantautore di successo. Un altro singolo viene poi pubblicato con un orecchiabile motivo caraibico (\"Nisida\"), andando ad affiancarsi all'altro reggae che stava sul retro di \"E invece no\", \"Canta appress'a nuie\". I tre brani vengono subito apprezzati dal pubblico ed entrano stabilmente a far parte del repertorio dal vivo.\nAll'apice del successo Edoardo Bennato torna in sala di registrazione con l'idea di registrare un grande musical sulla trama della fiaba del pifferaio magico rivisitata in chiave moderna. Il risultato \u00e8 il disco \"\u00c8 arrivato un bastimento\", che riscuote meno successo dei precedenti, per cui la realizzazione del musical viene accantonata. Il disco \u00e8 realizzato con l'apporto di una produzione di alto livello e di musicisti e tecnici di fama internazionale, con l'ormai consueta miscela di stili musicali, dalla lirica al rock duro, dal popolare allo ska, dal mandolino all'elettronica.\nEd \u00e8 proprio su questo, l'elettronica, che sembra concentrarsi l'attenzione dell'autore quando di fronte allo \"Specchio delle mie brame\" (estemporanea sortita nella favola di Biancaneve) viene a sapere che c'\u00e8 qualcuno pi\u00f9 bravo, pi\u00f9 apprezzato di lui; qualcuno che ha pi\u00f9 successo, che piace di pi\u00f9 alla gente, che fa ballare tutti con un ritmo perfetto. \u00c8 il computer, che nella musica degli anni ottanta ha preso il sopravvento sull'abilit\u00e0 tecnica dei musicisti e che spopola nelle discoteche dove solo pochi anni prima la gente si entusiasmava al suono delle chitarre (vere) di Capitan Uncino.\nNel 1984 viene pubblicato il primo disco dal vivo, il cui titolo \"\u00c8 goal\" \u00e8 preso dall'inedito che ha fatto anche da sigla per quella stagione al rotocalco televisivo \"La domenica sportiva\". Riprendono l'energia e le sonorit\u00e0 degli spettacoli dal vivo brani storici come \"La Torre di Babele\", \"Cantautore\" (che gi\u00e0 era nata dal vivo), \"Un giorno credi\", oltre a portare su un album due brani dei recenti singoli, sia \"Nisida\", sia \"Canta appress'a nuje\", anch'essa incisa \"sul palco\". Nello stesso anno, allo \"Stadthalle\" di Vienna, ha sostituito per due ore Joe Cocker, che non poteva esibirsi in quanto si era ubriacato prima dello spettacolo.\nNel 1985 esce il parzialmente deludente \"Kaiwanna\", il disco di rottura con la propria tradizione musicale, ricco di suggestioni elettroniche, completamente privo dei suoni acustici che avevano caratterizzato gran parte delle produzioni precedenti e logica conseguenza delle considerazioni che lo \"Specchio delle mie brame\" aveva suggerito: il computer domina incontrastato, accanto a chitarre rigorosamente elettriche e a un uso molto esteso delle tastiere elettroniche. Le vendite, in diminuzione rispetto al disco precedente, causano la rottura del contratto con la Dischi Ricordi e Bennato passa alla Virgin Dischi.\n\"OK Italia\" esce nel 1987 e prosegue nella proposizione di un suono assolutamente slegato dalla genuinit\u00e0 elettro-acustica del passato; il lavoro gode di un buon successo commerciale, trainato dal brano che d\u00e0 il nome all'album e dal relativo video, dove compaiono quali protagonista Miss Italia 1984 Susanna Huckstep e come comparsa una giovane Simona Tagli. Fa seguito nello stesso autunno un doppio disco dal vivo intitolato semplicemente \"Edoardo\", cui segue un mini LP pubblicato nell'estate seguente, \"Il gioco continua\", realizzato con l'amico Tony Esposito. Contiene due cover, due brani gi\u00e0 editi e la versione studio di \"Chiss\u00e0 chiss\u00e0\", registrata prima solo nel doppio dal vivo.\nUn buon successo commerciale \u00e8 ottenuto anche nel 1989 da \"Abbi dubbi\", che, grazie al brano \"Viva la mamma\", pu\u00f2 essere considerato l'ultimo successo discografico di Edoardo Bennato.\nNegli anni successivi non mancano tuttavia produzioni di rilievo. \u00c8 il caso di \"Edo rinnegato\", che esce nel 1990 e che consiste nella registrazione di brani composti a partire dal 1973, in chiave rigorosamente acustica. Ritornano a collaborare Roberto Ciotti, ormai affermatosi come importante chitarrista blues (e autore, tra l'altro, delle colonne sonore dei film \"Turn\u00e9\" e \"Marrakech Express\" di Gabriele Salvatores); Lucio Bardi, che da qualche anno si era spostato nella banda di Francesco De Gregori; Luciano Ninzatti, oltre alla collaborazione artistica di Massimo Tassi per gli arrangiamenti. Nel disco i brani pi\u00f9 datati non risentono molto dell'operazione di rifacimento, data la gi\u00e0 forte componente acustica delle versioni originali. Sono i brani pi\u00f9 recenti che trovano invece nuova linfa dalla scelta di proporne la semplice struttura armonica e melodica, tralasciandone gli appesantimenti elettronici delle versioni originali.\nNel 1990 ha inciso in coppia con Gianna Nannini il brano \"Un'estate italiana\", inno ufficiale in lingua italiana dei mondiali di calcio Italia 1990, la cui versione in lingua inglese, \"To be number one\" \u00e8 composta da Giorgio Moroder, di cui hanno scritto il testo e curato l'arrangiamento. Tra gennaio e settembre, con qualche intervallo, \"Notti magiche\" risulter\u00e0 il singolo pi\u00f9 venduto in Italia e, storicamente, l'ultimo 45 giri a ottenere un massiccio riscontro commerciale prima della sua sparizione dal mercato discografico.\nGli anni 1990.\nInteressante \u00e8 anche l'episodio del 1992 intitolato \"\u00c8 asciuto pazzo 'o padrone\", uscito sotto lo pseudonimo di Joe Sarnataro. L'album propone una serie di brani blues-elettrici in pieno stile Chicago, con testi cantati in lingua napoletana, in un tono di ironica denuncia dei difetti (e dei pregi) della citt\u00e0 di Napoli e della napoletanit\u00e0. In questo, Edoardo \u00e8 aiutato da un gruppo di musicisti, i Blue Stuff, che, dal vivo, nella successiva tourn\u00e9e rivisitano anche la precedente produzione discografica di Bennato. In una veste decisamente diversa rispetto al passato, Edoardo Bennato sfodera la sua grande abilit\u00e0 vocale per riproporre gli stilemi classici del blues in modo estremamente efficace. Bennato us\u00f2 lo pseudonimo anche come attore nel film \"Joe e suo nonno\" e per altri due anni in tour in Europa.\nNel successivo album \"Il paese dei balocchi\", la canzone \"Attento Joe\", riferita all'alter ego Sarnataro, denuncia il potere della Rai e dei suoi dirigenti che, per consentire un passaggio nelle trasmissioni della rete nazionali, impongono la scelta di alcune localit\u00e0 in cui tenere i concerti. In particolare Bennato in questo testo fa riferimento al giornalista Gianni Raviele e alla sua Rassegna di Spettacolo e Cultura San Martino Arte, nel suo paese natale, San Martino Valle Caudina. Per questa vicenda Bennato non venne invitato alla trasmissione Prisma.\n\"E tanto per farti un esempio / se vuoi andare al Telegiornale / sotto quelle Forche Caudine / di San Martino ci devi passare...\"\nBennato stesso, \"mascherato\" da Joe Sarnataro, si era infatti esibito in questa localit\u00e0 amena, al pari dei pi\u00f9 significativi artisti italiani sulla cresta dell'onda.\n\"Attento Joe, bada a quello che fai, fai / non tirare troppo la corda, o te ne pentirai - rai!\"\nAnticipandone l'uscita con l'esecuzione de \"La frittata \u00e8 fatta\" al Concerto del Primo Maggio 1994 a piazza San Giovanni, nello stesso anno pubblica \"Se son rose fioriranno\". Il titolo del disco \u00e8 tratto da un verso del ritornello del brano \"In nome del popolo italiano\", che eseguir\u00e0 puntualmente durante le puntate del Festivalbar. L'intero album prende spunto dal delicato contesto politico italiano, con le nuove spinte secessioniste e le divisioni tra nord e sud. \"La frittata \u00e8 fatta\" \u00e8 proprio un'ironica presa d'atto dell'eventuale separazione dell'Italia in pi\u00f9 Stati federali e di come la notizia possa essere interpretata e giudicata dai tanti che all'inizio del secolo emigrarono oltre-oceano e hanno ancora nel cuore l'Italia unita di Giuseppe Garibaldi. Di rilievo, nell'album, spesso eseguita dal vivo negli anni successivi e anche nel duemila, \"Meglio Topolino\", che riprende la vena favolistica degli anni d'oro.\nNel gennaio del 1995 Edoardo Bennato \u00e8 vittima di un gravissimo incidente stradale in Emilia, nel quale perde la vita la sua compagna. Qualche tempo dopo il cantautore perde anche la madre. Nei giorni successivi Edoardo scrive i brani de \"Le ragazze fanno grandi sogni\", album radicalmente diverso da tutta la sua produzione ventennale e dedicato all'universo femminile. Nel brano \"Per attraversare il mondo\" alcuni rumori in sottofondo di automobili nel traffico sembrerebbero evocare gli attimi che hanno preceduto l'incidente stradale. Il disco non supera i dati di vendita che si attendevano, seppur vi siano brani tra i migliori della produzione recente dell'artista: \"Le ragazze fanno grandi sogni\", \"Cerco il mio amore\", \"Perch\u00e9\" (originariamente in chiave jazz, nel 2010 risuonata insieme a Morgan con arrangiamento rock'n'roll), \"Afferrare una stella\".\nNel tour successivo Edoardo divide il concerto in tre set. Nella prima parte suona con chitarra acustica e armonica insieme al Solis String Quartet, riarrangiando brani vecchi (\"Dotti medici e sapienti\", \"Un giorno credi\", \"L'isola che non c'\u00e8\", \"Mangiafuoco\") e nuovi (\"Chi non salta\", \"Tutti\", \"Le ragazze fanno grandi sogni\") con il quartetto d'archi. Nella seconda parte \u00e8 one man show con il medley che eseguir\u00e0 d'ora in poi per sempre nei live (\"Abbi Dubbi\", \"Sono solo canzonette\", \"Il gatto e la volpe\") e suonando da solo \"Perch\u00e9\". La terza parte, con basso e batteria e Guido Migliaro e Francesco Frullone alle chitarre elettriche, chiude il concerto in chiave rock con ripescaggi come \"Vendo Bagnoli\", \"Nisida\", \"Il rock di capitan Uncino\", nonch\u00e9 brani nuovi come \"Che ci sei\". Nel finale la band rock e il Solis String Quartet eseguono insieme La Chitarra come bis, anticipando il percorso di coesistenza sul palco di orchestra rock e quartetto d'archi che Edoardo Bennato riuscir\u00e0 a completare artisticamente solo nel 2010 durante il tour \"Le vie del rock sono infinite\".\nAl termine di questo periodo, esce \"Quartetto d'archi\", cartolina del tour 1996 e greatest hits di Edoardo in chiave classicheggiante contenente persino due duetti con Katia Ricciarelli.\nPer l'album successivo Edoardo sposta ancora la sua attenzione musicale verso altri lidi, questa volta verso l'Irlanda e il nuovo rock folk oltremanica. Nel 1998 esce \"Sbandato\", un album decisamente pi\u00f9 vivace del precedente, seppur ancora riecheggiano in molte canzoni i drammi che riaffiorano e in particolare brani come \"Sbandato\", \"Credo solo a te\", \"Povero Amore\" confermano la sconfinata fiducia che l'artista dichiara nei confronti del genere femminile, visto come la sfera del buon senso dell'umanit\u00e0, da contrapporre alla sfera maschile, che \u00e8 quella del potere e della prevaricazione sociale. Il tema dell'album \u00e8 la verit\u00e0, che Edoardo affronta in \"Galileo\" e ne \"I gemelli della verit\u00e0\", canzone dove riesplode l'ironia e lo sberleffo che hanno reso celebre e popolare l'artista. Tuttavia, complice anche un drastico riassetto della casa discografica nella cui scuderia milita attualmente Edoardo, l'album non ottiene n\u00e9 passaggi radiofonici, n\u00e9 promozione sufficiente ad alzare le vendite di un disco che rimane un flop discografico.\nGli anni 2000.\nIl cambio di casa discografica e la colonna sonora per spot Tim aprono nuove porte all'artista che si affaccia nel 2000 togliendosi finalmente qualche soddisfazione professionale. Escono due importanti raccolte che, da un lato, fanno conoscere a una nuova generazione di pubblico i grandi successi (\u00e8 il caso di \"Sembra Ieri\", contenente tre inediti insieme alle versioni originali di Viva la Mamma, Ok Italia e riarrangiamenti di Meno male che adesso non c'\u00e8 Nerone, Capitan Uncino, Il Gatto e la Volpe, ecc.), dall'altro a far (ri) scoprire al pubblico brani anche tra i pi\u00f9 recenti finora completamente ignorati (\u00e8 il caso di \"Afferrare una stella\", doppio cd, con Fantasia, Sbandato, Colpa dell'America, Guarda l\u00e0). Bennato in questi anni non cesser\u00e0 mai la sua attivit\u00e0 concertistica che, seppur lontana dai grandi concerti negli stadi, lo fa viaggiare in lungo e largo per la penisola riempiendo le piazze e attestandosi in media sui 35-40 concerti ogni estate.\nNel 2001 collabora con il DJ italiano \"Gigi D'Agostino\" per il remix del suo brano \"Un giorno credi\". Nel 2002 scrive con Gino Magurno e Ornella Della Libera \"Lo stelliere\", canzone vincitrice del 45\u00ba Zecchino d'Oro. Nel 2003 Edoardo torna infatti al pubblico con il disco \"L'uomo occidentale\", prodotto in gran parte sull'onda degli avvenimenti sociali e politici che sconvolgono il quadro internazionale. Aspra, come sempre, e soprattutto agli inizi della carriera, \u00e8 la critica all'arroganza del mondo occidentale e alla violenza di chi cerca di porvi rimedio.\nAccanto alle ormai solite citazioni, non mancano spunti interessanti.\n\u00c8 il caso di \"A cosa serve la guerra\", eseguita e composta con l'apporto del fratello Eugenio, e di \"Non \u00e8 amore\", frutto dell'evoluzione di un'idea che aveva visto la prima luce nel 2001, sulla colonna sonora del film \"Il principe e il pirata\" di Leonardo Pieraccioni. Edoardo \u00e8 sorretto tra l'altro da un gruppo estremamente energico ed efficace, gli Hillside di Napoli, guidati dai fratelli Gennaro Scarpato, alla batteria, e Giuseppe Scarpato, alle chitarre. La conclusione del disco \u00e8 affidata a una riproposizione in chiave \"gucciniana\" del carme di Alessandro Manzoni intitolato \"Marzo 1821\". Edoardo si diverte a cantare alla maniera di Francesco Guccini il testo manzoniano.\nNel 2005 viene pubblicato l'album \"La fantastica storia del Pifferaio Magico\". \u00c8 un rifacimento di \"\u00c8 arrivato un bastimento\" condito da qualche inedito e altre cover, e coinvolge cantanti italiani aventi grande successo commerciale (Jovanotti, Raf, Negrita, Piero Pel\u00f9, Irene Grandi, Max Pezzali). Rimane aperto il canale che collega Edoardo ad Alex Britti, in coppia col quale Edoardo pubblica, nel 2006, un singolo dal titolo \"Notte di mezza estate\", e dopo una turn\u00e9 con Britti, Edoardo torna a ingaggiare gli Hillside per proseguire l'attivit\u00e0 dal vivo e proporre una sessione in studio, prodotta dall'etichetta napoletana Cheyenne Records (fondata dallo stesso Bennato insieme ai suoi fratelli Eugenio e Giorgio), ancora una volta con la collaborazione artistica di Massimo Tassi.\nAlla fine del 2007 Bennato torna in studio di registrazione e incide una serie di canzoni che fino all'inizio del 2008 non riescono a trovare uno sbocco discografico adeguato. Nell'attesa, egli propone alcuni brani al suo pubblico attraverso il proprio sito Internet e una pagina appositamente creata su MySpace. Nel giugno del 2008 decide di pubblicare un ulteriore disco dal vivo, per\u00f2 anche in questo caso parzialmente suonato in studio di registrazione, dal titolo \"Canzoni Tour 2008\", che contiene tre brani inediti e le versioni dal vivo dei brani eseguiti nei concerti. Il disco viene pubblicato ancora con l'etichetta Cheyenne Records.\nNel 2009 ha suonato l'armonica a bocca nell'ultimo disco di Claudio Baglioni \"Q.P.G.A.\", nella canzone \"Stazione Termini\". A ottobre 2009 sigla un contratto che lo legher\u00e0 alla Universal Music Italia per la produzione di un nuovo disco che uscir\u00e0 nei primi mesi del 2010.\nGli anni 2010.\nIl 22 gennaio 2010 esce il singolo \"\u00c8 lei\" con etichetta Universal Music Italia, che prelude all'uscita dell'attesissimo album di inediti con la produzione di Fabrizio Barbacci, gi\u00e0 produttore di Ligabue e Negrita. Il 18 febbraio viene invitato come ospite alla terza serata di \"Sanremo 2010\", dove si esibisce cantando alcuni suoi pezzi storici. Il 5 marzo 2010 esce, dopo sette anni dall'ultimo, l'album di inediti \"Le vie del rock sono infinite\".\nIl 4 aprile 2010 dopo il buon successo in radio del primo singolo \"\u00c8 lei\" esce il secondo singolo dall'ultimo album intitolato \"In Amore\". Nel 2010 suona al concerto del Primo Maggio; al termine della sua esibizione, durante la canzone \"In prigione, in prigione\", si fa portare via a forza da due attori travestiti da carabinieri, dopo aver recitato alcuni versi tratti da \"Il giuramento di Pontida\" di Giovanni Berchet. Il 4 giugno 2010 ha ricevuto il Premio Mogol per il testo della canzone \"\u00c8 lei\", a pari merito con Simone Cristicchi.\nIl 9 novembre 2010 pubblica l'album dal vivo MTV Classic Storytellers (CD+DVD), registrazione del concerto del 10 settembre tenuto presso le \"Officine Meccaniche\" di Milano, con la produzione di Giuseppe Scarpato e Raffaele Lopez, e con la partecipazione di ospiti come i Finley, Roy Paci, Giuliano Palma &amp; The Bluebeaters e Morgan. Nel corso della trasmissione \"Centocinquanta\" del 16 marzo 2011, per i 150 anni dell'Unit\u00e0 d'Italia, Edoardo ha presentato il nuovo singolo \"Italiani\". Il 23 dicembre pubblic\u00f2 su YouTube un inedito dal titolo \"La Sapienza\", scritto nel 2008.\nIl 1\u00ba febbraio 2011 trasmette in diretta streaming un concerto organizzato presso il The Place di Roma. Nell'ultima parte del live intervengono anche Luca Barbarossa, Neri Marcor\u00e8, alcuni componenti dei Finley e Nino Frassica. La registrazione del concerto sfocia nella realizzazione di un CD pi\u00f9 DVD, dal titolo\nCanzoni Tour 2011.\nLa canzone \"Italiani\" \u00e8 stata riproposta, con grande successo, durante il Concerto del Primo Maggio del 2011 di piazza San Giovanni a Roma. L'esibizione dell'artista iniziata con \"L'Isola che non c'\u00e8\", il suo pi\u00f9 grande classico, \u00e8 proseguita appunto con il suo inedito sul 150\u00ba dell'Unit\u00e0 d'Italia. Bennato ha poi chiuso il suo set con \"Rinnegato\". Nel 2009, dove Edoardo present\u00f2 \"Il Paese dei Balocchi\", \"Affacciati affacciati\", \"Signor Censore\" e \"Rinnegato\", la diretta televisiva fu interrotta perch\u00e9 era oltrepassata la mezzanotte. Nel 2010, addirittura, si parl\u00f2 di censura per lo stacco per la pubblicit\u00e0 quando, dopo \"\u00c8 Lei\", in un intermezzo di \"In prigione in prigione\", Bennato inscen\u00f2 un suo arresto da parte di due figuranti vestiti da Carabinieri (operazione scenica gi\u00e0 proposta nei primi anni novanta, al tempo di Mani Pulite).\nNel 2011 prende parte anche allo \"Spiaggia 101 tour\". Esce a luglio il singolo \"La mia citt\u00e0\", dedicato alla sua Napoli, un progetto indipendente nato dall'incontro del cantautore partenopeo con Lorenzo Suraci, presidente di RTL 102.5. Nello stesso anno scrive il testo di \"Necessaria e sufficiente\" (su musica del fratello Giorgio Zito) per Luca Napolitano pezzo inserito nell'album \"Fino a tre\". Nel pezzo c'\u00e8 un assolo di Bennato all'armonica.\nNel 2012 scrive \"Ma quale musica leggera\" per Loredana Bert\u00e8 che uscir\u00e0 successivamente il 1\u00ba giugno 2012. Sempre nello stesso pezzo Edoardo Bennato contribuisce suonando l'armonica. Nello stesso anno reinterpreta uno dei suoi successi \"Meno male che adesso non c'\u00e8 Nerone\" insieme al rocker Pino Scotto.\nIl 6 ottobre 2012 torna a esibirsi nel suo quartiere natale, all'Arenile Reload, con il concerto \"Bagnoli la svendiamo al miglior offerente... o ce la teniamo per noi?\".\nNel 2013 per l'allestimento del nuovo musical \"Pinocchio il paese dei balocchi\" Bennato pubblica il singolo \"Al diavolo il grillo parlante\", che suscita polemiche in rete e sui \"social network\" per l'esplicito riferimento a Beppe Grillo, capo del Movimento 5 Stelle. L'ironia di Bennato, da sempre controcorrente, si scaglia verso il comico-politico personaggio del momento, un grillo parlante a cui Pinocchio, come sempre, non vuole dare retta.\nNel 2014 in occasione dei Mondiali di Calcio in Brasile prepara la nuova sigla ufficiale di Mediaset dal titolo \"Chi sogna segna\" per la trasmissione sportiva Tiki Taka.\nIl 2015 si apre con una notizia tragica per la musica pop italiana e per Edoardo Bennato, la prematura scomparsa del cantautore e chitarrista blues Pino Daniele, colto da improvviso malore. Edoardo Bennato, intervistato da pi\u00f9 televisioni nazionali per ricordare l'amico scomparso (sono entrambi napoletani), ha ricordato lo scambio di SMS di qualche giorno prima con cui lui e Pino si sono scambiati gli auguri di Buon Natale e ha improvvisato, dedicandola all'amico, una strofa di \"Pronti a salpare\", un nuovo brano inedito che dovrebbe dare il titolo al nuovo album.\nIntanto, uno dei sogni dell'artista prende forma grazie alla decisione del comune di Napoli di destinare l'area ex NATO di Bagnoli a uno spazio culturale per i giovani musicisti: l'Accademia Bennato.\nIl 1\u00ba e l'8 aprile 2015 \u00e8 special coach nel programma \"The Voice of Italy\" per la squadra di Piero Pel\u00f9.\nIn un'intervista a Repubblica del 26 luglio 2015, Bennato ha annunciato l'uscita del nuovo disco \"Pronti a salpare\" a ottobre 2015 edito da Universal Music Italia, preceduto da un singolo che verr\u00e0 pubblicato a settembre 2015.\nIl singolo che \u00e8 stato pubblicato il 25 settembre 2015 si chiama \"Io vorrei che per te\".\nIl 23 ottobre 2015 esce \"Pronti a salpare\", nuovo album dalla decisa impronta rock-blues, prodotto da Orazio Grillo (Brando), edito da Universal Music Italia. Il disco, dedicato a Fabrizio De Andr\u00e9 (brano \"Pronti a salpare\") a Enzo Tortora e Mia Martini (\"La calunnia \u00e8 un venticello\") contiene 14 brani di cui 11 di nuova produzione, due rieditati (\"Povero Amore\", \"Zero in condotta\") e uno uscito nel 2011 solo come singolo (\"La mia citt\u00e0\"). Il nuovo lavoro \u00e8 stato accolto favorevolmente dalla critica, un ritorno alla grande dopo cinque anni dall'ultimo disco di inediti, anni in cui Bennato ha cercato con non poche difficolt\u00e0 una casa discografica disposta alla pubblicazione del nuovo lavoro, di cui ha iniziato a parlare nel 2012. L'ultima canzone del disco (\"Non \u00e8 bello ci\u00f2 che \u00e8 bello\") \u00e8 un brano rossiniano scritto in origine per Luciano Pavarotti ma mai cantato dal maestro; la title track \"Pronti a salpare\" si aggiudica nel 2016 il Premio Amnesty International Italia come miglior brano dedicato ai diritti umani scritto nel 2015, riconoscimento che viene consegnato al cantautore napoletano il 17 luglio 2016 a Rosolina Mare (Rovigo) dal portavoce di Amnesty International Italia Riccardo Noury.\nIl 24 luglio a Marina di Carrara riceve il Premio Lunezia per il valore musical-letterario dell album \"Pronti a salpare\".\nIl 17 novembre 2016 Edoardo pubblica sul proprio profilo Facebook e su YouTube un nuovo brano dal titolo \"Signore e signori\" che probabilmente dar\u00e0 il nome al nuovo album.\nIl video, girato in piano sequenza 48 ore prima delle elezioni presidenziali americane, vede un Edoardo Bennato sul pulpito con quell\u2019inconfondibile sarcasmo che lo contraddistingue da sempre. Musica e testo sono dello stesso Edoardo.\nIl 6 gennaio 2017 esce Domani, un brano cantato per la prima volta dai tre fratelli Bennato Edoardo, Eugenio e Giorgio. Il brano \u00e8 scritto dall'amico Gino Magurno ed \u00e8 pubblicato dall'etichetta indipendente Walkman Records.\nIl 24 novembre 2017 esce con Sorrisi e Canzoni e Panorama \"Burattino senza fili 2017\", un'edizione speciale dei celebri brani del 1977 arricchita dall'inedito 'Mastro Geppetto', un DVD con filmati storici e un libretto di 32 pagine in cui Edoardo si racconta. I brani originali del 1977 sono stati tutti ricantati con l'aggiunta, oltre a Mastro Geppetto, di \"Lucignolo\" e di \"Che comico il Grillo parlante\". Il 28 novembre 2017 si conclude al Teatro Augusteo di Napoli una trionfale tourn\u00e9e nei teatri con la band e il Quartetto Flegreo partita il 28 ottobre 2017 da Barcellona Pozzo di Gotto, toccando complessivamente 10 teatri con sold out in tutte le date.\nIl 30 marzo 2018 viene pubblicato \"Burattino senza fili Legacy Edition\" arricchito da un disco bonus con 14 versioni inedite live e studio dei brani contenuti nell\u2019album originale. Il prodotto \u00e8 disponibile nella versione bookset 40 pagine + 2CD e nella versione LP+CD e libretto formato LP.\nIl 9 agosto 2019 pubblica il singolo \"Ho fatto un selfie\".\nGli anni 2020.\nIl 19 aprile 2020 il cantautore torna con il singolo \"La realt\u00e0 non pu\u00f2 essere questa\"; il brano \u00e8 stato scritto insieme al fratello Eugenio Bennato durante la pandemia di COVID-19; si tratta della prima pubblicazione degli anni 2020.\nAnticipato dall'omonimo singolo, il 20 novembre 2020 esce l'album \"Non c'\u00e8\".\nVita privata.\n\u00c8 nato nella periferia industriale di Napoli, nel quartiere Bagnoli una volta sede dell'Italsider, in viale Campi Flegrei 55. Il numero civico ricorre nel nome delle edizioni musicali (chiamate appunto \"Cinquantacinque\") di molti suoi lavori e inoltre nel video della canzone \"Viva la mamma\" si vede il cantante con una maglietta tipo football americano con scritto Campi Flegrei 55.\nOltre a Eugenio ha un altro fratello di nome Giorgio, anch'egli musicista, che ha scelto come nome d'arte Zito, il cognome da nubile della madre Adele. Ha una figlia di nome Gaia, nata nel 2005.\nIl 15 gennaio 1995 \u00e8 stato coinvolto in un incidente autostradale costato la vita alla sua fidanzata, Paola Ferri, studentessa di psicologia ventitreenne di Scandiano, in provincia di Reggio Emilia, che viaggiava con lui. Nello stesso anno Bennato ha perso anche la madre.\n\u00c8 iscritto all'Ordine degli Architetti, Paesaggisti, Pianificatori e Conservatori di Napoli dal 10 aprile 2000 La sua tesi di laurea in architettura \u00e8 incentrata sulla \u00abRistrutturazione della zona dei Campi Flegrei con particolare riferimento alle reti di trasporto urbano collettivo\u00bb.\nProcedimenti giudiziari.\nNel settembre del 1981 \u00e8 stato arrestato con l'accusa di diffamazione aggravata nei confronti dell'allora questore di Taranto Musumeci, definito dallo stesso Bennato \u00abun imbecille\u00bb. La frase incriminata era stata pronunciata sul palco durante un concerto per il quale il questore non aveva dato agli spettatori il permesso di occupare il prato antistante il palco. Dopo una notte in cella viene giudicato per direttissima e condannato a una multa di lire e al pagamento delle spese processuali.\nIl 15 gennaio 1995, una vettura Audi con a bordo Paola Ferri e guidata da Edoardo Bennato, si scontr\u00f2 con una fuoristrada Nissan Patrol: a seguito di questo incidente, Paola perse la vita dopo cinque giorni. Per questo motivo, nel 1997 Bennato viene condannato a otto mesi di reclusione per omicidio colposo risarcendo la famiglia di Paola Ferri di 150 milioni di lire."}
{"id": "123912", "revid": "729019", "url": "https://it.wikipedia.org/wiki?curid=123912", "title": "Castello di Vezio", "text": "Il castello di Vezio si erge su un promontorio sul fondo della Val d'Esino e sovrasta il paese di Varenna. Il castello si trova quasi completamente nel territorio di Varenna, e per una piccola porzione sul territorio di Perledo. La frazione di Vezio appartiene a Perledo in provincia di Lecco.\nStoria.\nRisalente al XI secolo, il castello fu pi\u00f9 volte rimaneggiato nel corso dei secoli.\nNel 1891 si scoprirono alcune tombe risalenti all'et\u00e0 del ferro e nel 1956 affiorarono spade, elmi e frecce in ferro con cuspide triangolare. Al periodo tardoromano risalivano invece un elmo gladio riportati alla luce alla fine dell'Ottocento ma andati successivamente perduti.\nLa torre, di et\u00e0 comunale, costituiva il nucleo di un borgo fortificato entro cui i varennesi e i profughi dell'isola Comacina si rifugiarono durante gli attacchi sferrati dai comaschi dopo la completa devastazione della stessa isola.\nLa rocca segu\u00ec il destino di Varenna, a cui era stata unita da muri che scendevano fino al lago difendendo il borgo.\nDivenne un feudo vescovile insieme a Varenna. Successivamente divenne di propriet\u00e0 della famiglia Lattuada di Lierna per lungo tempo.\nDurante la prima guerra mondiale, poco sotto alla rocca fu installata una postazione legata alle fortificazioni della Frontiera Nord.\nAttualmente, il castello appartiene alla famiglia Greppi.\nDescrizione.\nIl castello.\nParzialmente restaurato nella met\u00e0 del XX secolo, oggi il castello si presenta con una torre di avvistamento a base quadrata, accessibile tramite un piccolo ponte levatoio e visitabile fin sulla sommit\u00e0, circondata da una prima cinta muraria quadrangolare con una parziale torretta angolare.\nLa torre principale ha una merlatura quadrata uguale a quella del castello di Cly in Valle d'Aosta.\nI giardini e i sotterranei.\nPassato il bar/biglietteria si percorre un viale in ghiaia che affianca il lato nord del castello. Pi\u00f9 avanti, al cancello, si apre alla vista l'intero centro lago di Como. La vegetazione continentale e alpina presente sul lato nord del castello, caratterizzata da castagni, noccioli, pini e larici lascia infatti spazio nella zona esposta verso il lago ad una flora mediterranea caratteristica di climi pi\u00f9 temperati e miti: olivi, agavi, rosmarini e piante grasse. Questa peculiarit\u00e0 \u00e8 dovuta all\u2019azione mitigante del lago sul clima lariano che permette la crescita di specie vegetali caratteristiche di latitudini inferiori. Vi accorgerete infatti di essere in mezzo ad un uliveto, probabilmente il pi\u00f9 a nord del mondo, dove viene prodotto un olio extravergine d\u2019oliva di categoria superiore fra i pi\u00f9 rinomati e preziosi, che ha recentemente avuto riconosciuta la denominazione d\u2019origine protetta, d.o.p., \u201cLaghi Lombardi Lario\u201d. A sinistra una scalinata in salita fiancheggiata da aiuole di piante aromatiche porta nel giardino degli olivi dove solitamente vengono tenuti i rapaci durante il giorno, da l\u00ec, tramite un portone in legno, si entra all\u2019interno delle mura che circondano la torre al cui interno \u00e8 stata realizzata un\u2019esposizione permanente sul lariosauro, comprendente calchi dei vari esemplari ritrovati nei dintorni di Perledo, Varese e nel resto del mondo. Il Lariosaurus era un rettile di medie dimensioni (fino a 1 metro circa di lunghezza) appartenente ai Sauropterigi, un gruppo estinto di rettili acquatici. Era un animale con collo e cranio relativamente allungati, che viveva in ambienti di laguna salmastra o marino costiero, nutrendosi di pesci che afferrava con i lunghi denti sottili e conici e che inghiottiva interi. La maggior parte degli esemplari ritrovati proviene dal Triassico Medio di Perledo (a poche centinaia di metri dal castello di Vezio) e del Monte San Giorgio, ma recentemente \u00e8 stato segnalato anche in Cina. Il Lariosauro \u00e8 uno dei primi rettili fossili descritti dal Triassico Medio dell\u2019Italia settentrionale.\nNei giardini sono presenti dei sotterranei parzialmente visitabili: si tratta di un appostamento del sistema difensivo italiano alla frontiera nord verso la Svizzera, impropriamente noto come \"Linea Cadorna\", destinato a battere d'infilata la vallata che da Porlezza scende a Menaggio nel caso di un possibile tentativo tedesco di invasione attraverso il neutrale territorio elvetico.Al suo interno ospitava degli obici da 75\u00a0mm.\nLa falconeria.\nDa alcuni anni il castello di Vezio ospita un centro di cura e addestramento rapaci che permette al pubblico di conoscere, apprezzare e sostenere l'antica arte della falconeria. Le fasi di addestramento si tengono normalmente 5/6 volte la settimana, e sempre tempo permettendo, nel giardino del castello cos\u00ec da potere dare la possibilit\u00e0 ai visitatori di scattare fotografie, vedere da vicino i vari esemplari e farsi intrattenere dal falconiere in spiegazioni sulla storia della falconeria, il suo utilizzo moderno, la biologia e l\u2019addestramento dei rapaci. I rapaci sono esposti nei giorni in cui \u00e8 previsto il loro volo, tempo permettendo, nel giardino del castello, dall\u2019apertura all\u2019orario della dimostrazione di volo, dopodich\u00e9 verranno sistemati nei loro ricoveri notturni. Le esibizioni di volo si terranno, sempre condizioni meteorologiche e di salute dei rapaci permettendo, dal giardino. L\u2019orario degli stessi pu\u00f2 variare e troverete indicazioni sul sito internet o presso il bar. Previa prenotazione si organizzano spettacoli e laboratori di falconeria a richiesta. Tutti gli animali presenti nel centro sono nati e cresciuti in cattivit\u00e0, non sarebbero pertanto in grado di sopravvivere in natura, e viene loro garantita la miglior forma psico-fisica possibile.\nIl panorama.\nDalla cima della torre principale e dal giardino si pu\u00f2 godere di un'ampia vista del lago di Como, particolarmente suggestiva nelle giornate pi\u00f9 terse. Essendo a strapiombo su Varenna permette infatti di vedere il lago di Como in tutto il suo splendore, tagliato dalla penisola di Bellagio in due rami: a sinistra il ramo di Lecco e frontalmente il ramo di Como. La penisola che si vede in lontananza non \u00e8 l\u2019isola Comacina ma bens\u00ec la penisola di Ossuccio con all\u2019estremit\u00e0 la punta di Balbianello; poco prima sulla destra c\u2019\u00e8 Villa Carlotta e risalendo la costa si trovano Cadenabbia e Menaggio."}
{"id": "123915", "revid": "928949", "url": "https://it.wikipedia.org/wiki?curid=123915", "title": "Legge di iniziativa popolare", "text": "La legge di iniziativa popolare \u00e8 un istituto legislativo relativo all'iniziativa legislativa, mediante il quale i cittadini possono presentare o al Parlamento o a un ente amministrativo locale (come la Regione) un progetto di legge che sar\u00e0 discusso e votato.\nNel sistema politico italiano l'iniziativa popolare non \u00e8 un istituto di democrazia partecipativa, in quanto la sola volont\u00e0 del corpo elettorale non produce di per s\u00e9 effetti sull'ordinamento, infatti vi deve essere anche la volont\u00e0 del titolare della funzione legislativa (il Parlamento a livello nazionale e il Consiglio Regionale a livello regionale) affinch\u00e9 il testo diventi legge.\nIn altri casi, come nel caso della Svizzera, l'iniziativa popolare permette di sottoporre a referendum una proposta di legge di revisione costituzionale, che pu\u00f2 essere approvata dall'elettorato indipendentemente dal parere espresso dal Parlamento e dall'esecutivo.\nItalia.\nIn Italia il numero di firme necessarie alla presentazione di una \"legge di iniziativa popolare\" varia a seconda dell'istituzione acceduta: per le leggi a carattere nazionale, da presentare in Parlamento, \u00e8 necessario raccogliere almeno 50.000 firme e presentare la proposta alla Corte di cassazione.\n\"Il popolo esercita l'iniziativa delle leggi, mediante la proposta, da parte di almeno cinquantamila elettori, di un progetto redatto in articoli\" (art. 71 della Costituzione). Gli articoli 48 e 49 della successiva legge 25 maggio 1970, n. 352, stabiliscono che il progetto, accompagnato dalle firme degli elettori proponenti, deve essere presentato a uno dei Presidenti delle due Camere, il quale lo presenta alla Camera di competenza, la quale deve verificare il computo delle firme e accertare la regolarit\u00e0 della richiesta.\nNon ci sono limiti se non quelli previsti per l'iniziativa riservata.\nSvizzera.\nTramite lo strumento dell'iniziativa popolare, il corpo elettorale svizzero pu\u00f2 proporre ed approvare proposte di legge di revisione costituzionale, sia totale che parziale. Il Parlamento e il Consiglio federale possono esprimere il proprio parere, ma quest'ultimo ha solo valore di raccomandazione.\nLe iniziative popolari di revisione parziale possono essere di due tipi: \"sotto forma di testo gi\u00e0 elaborato\" (di gran lunga la tipologia pi\u00f9 diffusa, in cui il popolo \u00e8 chiamato a votare un testo specifico redatto dal comitato d'iniziativa) e \"sotto forma di proposta generica\" (in cui il comitato di iniziativa incarica il Parlamento, dopo aver verificato l'interesse popolare tramite un referendum preliminare, di elaborare autonomamente una proposta di revisione costituzionale sulla base dei principi guida specificati nell'iniziativa stessa).\nLe iniziative popolari sotto forma di testo gi\u00e0 elaborato non sono modificabili dal Parlamento.\nDal 1891 fino all'agosto 2021 sono state proposte in totale 346 iniziative popolari, di cui 222 sono state sottoposte al voto popolare. Capita abbastanza raramente che l'elettorato svizzero approvi un'iniziativa popolare: dal 1891 \u00e8 accaduto appena 23 volte. Nonostante ci\u00f2 le iniziative popolari rappresentano un meccanismo di pressione e di rinnovamento fondamentale per la democrazia svizzera, dal momento che spesso anche solo la minaccia di un'iniziativa popolare pu\u00f2 essere sufficiente a far s\u00ec che l'organo legislativo si mobiliti, dando vita a controproposte e altri progetti di legge alternativi.\nRepubblica di San Marino.\nLa legge di iniziativa popolare \u00e8 un istituto presente anche nella Repubblica di San Marino, mediante il quale i cittadini facenti parte del corpo elettorale possono, attraverso una raccolta di firme, presentare al Consiglio Grande e Generale (e per esso ai Capitani Reggenti) un progetto di legge redatto in articoli, affinch\u00e9 questo sia poi discusso e votato.\nNella Repubblica di San Marino il numero di firme necessarie alla presentazione di una \"legge di iniziativa popolare\" \u00e8 di almeno 60 firme di cittadini elettori."}
{"id": "123916", "revid": "224230", "url": "https://it.wikipedia.org/wiki?curid=123916", "title": "Carmina non dant panem", "text": "La frase Carmina non dant panem, tradotta letteralmente, significa \"le poesie non danno pane\". Lo stesso concetto \u00e8 espresso dalla frase Litterae non dant panem (\"le lettere non danno pane\").\nLa massima esprime la difficolt\u00e0 di trovare lavoro (e quindi denaro) per quelle persone che si dedicano a professioni artistiche o, in senso pi\u00f9 ampio, intellettuali.\nNella letteratura latina.\nUn suo precedente si pu\u00f2 trovare in Petronio:\nLa frase di Petronio sar\u00e0 poi ripresa da Giovanni di Salisbury nel suo \"Polycraticus\".&lt;br&gt;\nAppare anche una frase simile come morale in una favola di Fedro (4,23,1): \nNella poesia italiana.\nIl concetto \u00e8 inoltre ribadito da diversi poeti italiani.\nFrancesco Petrarca scrive:\nLudovico Ariosto sostiene:"}
{"id": "123919", "revid": "599013", "url": "https://it.wikipedia.org/wiki?curid=123919", "title": "Fu", "text": ""}
{"id": "123920", "revid": "1543377", "url": "https://it.wikipedia.org/wiki?curid=123920", "title": "Giuseppe Tucci", "text": "Autore di circa 360 pubblicazioni, tra articoli scientifici, libri ed opere divulgative, condusse diverse spedizioni archeologiche in Tibet, India, Afghanistan ed Iran. Durante la sua vita, era unanimemente considerato il pi\u00f9 grande tibetologo del mondo. Nel 1933 fond\u00f2 assieme a Giovanni Gentile l'Istituto italiano per il Medio ed Estremo Oriente di Roma.\nBiografia.\nFamiglia.\nGiuseppe Tucci nacque a Macerata il 5 giugno 1894, i suoi genitori erano Oscar Tucci ed Ermenegilda Firmani, . Nel 1902 la famiglia si trasfer\u00ec a Novara, ma ritorn\u00f2 a Macerata l'anno seguente, per poi stabilirsi definitivamente ad Ancona nel 1917, quando Tucci abitava gi\u00e0 a Roma. Suo padre era primo segretario dell'Intendenza di Finanza.\nTucci si spos\u00f2 tre volte: la prima, per scelta di suo padre, con Rosa De Benedetto dalla quale ebbe il figlio Ananda Maria, nato nel 1923, la seconda nel 1927 con Giulia Nuvoloni (dopo aver ottenuto l'annullamento del primo matrimonio) e la terza nel 1971 con Francesca Bonardi (dopo aver divorziato dalla seconda moglie, dalla quale viveva separato dal 1942).\nSia la seconda che la terza moglie lo hanno accompagnato in alcune delle sue spedizioni in Asia.\nSecondo alcune dichiarazioni, tra cui quella di Gustavo Raffi, Gran maestro del Grande Oriente d'Italia tra il 1999 e il 2014, Tucci fece anche parte della Massoneria.\nFormazione ed attivit\u00e0 accademica.\nNel 1907 si iscrisse al Liceo classico di Macerata \"Giacomo Leopardi\", dove si diplom\u00f2 nel 1912. Manifest\u00f2 sin da giovanissimo un grande interesse nei confronti delle antichit\u00e0 della sua terra natale prima, e della storia e delle religioni dei popoli orientali in seguito. Iscrittosi all'Universit\u00e0 degli Studi di Roma \"La Sapienza\", dovette sospendere gli studi per prestare servizio nell'esercito durante il primo conflitto mondiale. Si laure\u00f2 in Lettere nel 1919. Dal 1919 al 1921 insegn\u00f2 come supplente al Liceo-Ginnasio \"Stabili\" di Ascoli Piceno. A seguito di concorso, il primo gennaio 1921 fu nominato segretario presso la Biblioteca della Camera dei deputati, carica che ricopr\u00ec fino alla partenza per l'India, nel 1925, anche se rest\u00f2 nei ruoli fino al primo novembre 1930.\nAdesione al fascismo.\nTucci ader\u00ec al regime fascista, seppure senza grande interesse politico, preso dai suoi studi che Mussolini decider\u00e0 di finanziare a fini politici, per diffondere l'immagine dell'Italia in Asia e prendere contatti con l'India in vista di un disgregamento dell'Impero britannico.\nNel 1925, in seguito al sostegno accordato dal Governo italiano al poeta bengalese Rabindranath Tagore, part\u00ec per l'India assieme a Carlo Formichi per insegnare come visiting professor Lingua arte e letteratura italiana all'Universit\u00e0 Visva Bharati di Shantiniketan. Nel 1926 visit\u00f2 l'Assam per accompagnare Tagore ma, dopo le aspre critiche al fascismo proferite da Tagore, il governo italiano ritir\u00f2 il suo sostegno a Visva Bharati, e Tucci inizi\u00f2 ad insegnare nelle universit\u00e0 statali indiane di Dacca, Varanasi e Calcutta. Durante questi anni si rec\u00f2 nel Punjab, nel Kashmir e per due volte in Ladakh, almeno due volte in Sikkim e una in Nepal, principalmente per studiare i testi buddhisti contenuti nelle biblioteche monastiche e palatine.\nDal primo gennaio 1927 Tucci, che risultava docente alla Regia Universit\u00e0 di Roma come incaricato di \"Religioni e filosofia dell'India e dell'Estremo Oriente\", fu collocato fuori ruolo e comandato senza limiti di tempo presso il Ministero degli Affari esteri, Direzione generale delle Scuole italiane all'estero. Nel gennaio del 1929, in casa del filosofo e sanscritista indiano Surendranath Dasgupta, a Calcutta, Tucci incontr\u00f2 Mircea Eliade, che vide poi regolarmente e col quale corrispose per tutta la sua vita. Il 27 settembre 1929 Tucci fu nominato membro della Reale Accademia d'Italia.\nNel febbraio-marzo del 1930 fece un viaggio a Darjeeling e da giugno a settembre ancora in Ladakh. In tutto rest\u00f2 in Asia ininterrottamente durante cinque anni e mezzo. All'inizio del 1931 rientr\u00f2 in Italia per insegnare lingua e letteratura cinese presso l'Universit\u00e0 degli Studi di Napoli \"L'Orientale\". Il primo novembre 1932, pass\u00f2 alla Facolt\u00e0 di Lettere e Filosofia dell'Universit\u00e0 degli Studi di Roma \"La Sapienza\" dove insegner\u00e0, come professore straordinario prima e ordinario poi, Religioni e Filosofia dell'India e dell'Estremo Oriente fino al 1969.\nNel 1933 fond\u00f2 insieme al filosofo Giovanni Gentile, ex Ministro dell'Istruzione ed estensore del Manifesto degli intellettuali fascisti (1925), l'Istituto Italiano per il Medio ed Estremo Oriente di Roma (IsMEO), con lo scopo principale di sviluppare le relazioni culturali tra l'Italia ed i paesi asiatici.\nReligione.\nCome la stragrande maggioranza degli Italiani della sua epoca, Tucci era nato in una famiglia di religione cattolica. Fosco Maraini (suo discepolo e collaboratore con cui ebbe un rapporto non sempre facile), in \"Segreto Tibet\", scrive che a lui e agli altri membri della spedizione del 1948 non fu permesso di entrare a Lhasa e che, poi, solo Tucci, come buddhista iniziato al tantra tibetano, ricevette il \"lam-yig\" (autorizzazione di transito). Tucci era infatti diventato buddista durante la spedizione del 1935, essendo stato iniziato dall'abate di Sakya, Ngawang Thutob Wangdrag, come scrive egli stesso in \"Santi e briganti nel Tibet ignoto\": Tucci era convinto di essere stato un tibetano nella sua vita precedente, e di essersi reincarnato in Occidente per aiutare il suo popolo a mettervi in salvo le testimonianze della sua religione e della sua cultura: \u00abSua Santit\u00e0 Tenzin Gyatso, in un discorso pubblico tenuto negli Stati Uniti una ventina di anni fa, sembra che abbia detto che a Lhasa aveva affidato a un famoso orientalista una collezione di manoscritti particolarmente sacra perch\u00e9 la portasse via dal Tibet in previsione dell'invasione cinese\u00bb.. \nNel fondo Tucci a Roma sono conservati molti reperti tra cui antichi manoscritti tibetani, oggetti devozionali e statue buddhiste di grande valore portate dalle spedizioni Tucci, salvati cos\u00ec dalle distruzioni dell'invasione del periodo 1950-59 e dalle devastazioni inflitte negli anni '60 dalle guardie rosse maoiste durante la Grande Rivoluzione Culturale.\nTucci fu ammesso ad incontrare nel 1948 il giovane Dalai Lama a Lhasa, terzo italiano ad accedere alla citt\u00e0 sacra del lamaismo (dopo Odorico da Pordenone nel XIV secolo e Ippolito Desideri nel 1716) in cui nei secoli precedenti erano penetrati solo esploratori europei e missionari. L'8 ottobre 1973, in una lettera pubblicata sul giornale \"Il Tempo\", in seguito ad una polemica dovuta al mancato incontro di Tucci col XIV Dalai Lama, andato a Roma in visita al papa Paolo VI, Tucci scrisse: Disse l'ottantenne Tucci al giornalista A.N. Dar: \u00ab\"Le nostre passioni devono trasformarsi in elemento di libert\u00e0\"; secondo Enrica Garzilli \u00abcon la sincerit\u00e0 che ai grandi vecchi \u00e8 permessa, gli confess\u00f2 di essere diventato buddhista perch\u00e9 deluso dalla chiesa cattolica e dai preti. E aggiunse: \"Ho trovato il buddhismo molto pi\u00f9 semplice. \u00c8 solo una dottrina etica. Tutto \u00e8 basato sulla sincerit\u00e0 e tu sei completamente libero\"\u00bb. Poco prima della morte di Tucci, il 6 febbraio 1984, il comune amico Gilberto Bernabei scrisse a Giulio Andreotti una lettera in cui diceva che Tucci era ridiventato cattolico. \u00c8 molto probabile che fosse un'iniziativa di sua moglie Francesca, in ogni caso non vi \u00e8 nessuna lettera o documento autografo di Tucci o da lui firmato che certifichi questo ritorno dell'ultima ora al Cattolicesimo.\nTucci e il \"Manifesto della Razza\".\nLa sua ipotetica adesione al Manifesto della Razza del 1938 \u00e8 stata pi\u00f9 volte negli ultimi anni data per certa da diversi studiosi ed esponenti della comunit\u00e0 ebraica italiana (Leone Paserman, Victor Magiar), ma mai sono emersi documenti probanti la sua firma in calce a copie del \"Manifesto\".\nRisulta invece che si adoper\u00f2 per salvare, riuscendoci, lo psicoanalista junghiano tedesco Ernst Bernhard, rinchiuso in quanto ebreo nel Campo di internamento di Ferramonti di Tarsia in Calabria in attesa di deportazione verso un campo di sterminio in Polonia.\nLa disputa \u00e8 riemersa in seguito all'intitolazione di una strada a Tucci, avvenuta a Roma nel 2010. Secondo Annalisa Capristo, Tucci fece parte di una Commissione di studio sui problemi della razza istituita dall'Accademia d'Italia (di cui era membro), pur non essendo certa la firma al \"Manifesto\", e non avendo mai manifestato delle esplicite opinioni razziste o antisemite nelle proprie opere. Secondo ambienti ebraici, data la gravit\u00e0 dell'accusa, l'onere della prova si invertirebbe, e si sarebbe dovuto provare che la diceria sulla firma al \"Manifesto\" non sia vera, prima di intitolare la strada all'esploratore.\nDocumentati sono indubbiamente i suoi legami personali e scientifici con Karl Haushofer, esperto di geopolitica e studioso di esoterismo tra i principali del nazionalsocialismo, che invit\u00f2 a Roma in due occasioni, nel 1937 e nel 1941, per tenere un ciclo di conferenze sulle comuni teorie eurasiatiche\nNel 1936-1937 fu inviato in missione culturale in Giappone come rappresentante del governo, col titolo di \"ministro\", membro di una delegazione diplomatica e militare che doveva trattare con i vertici giapponesi l'adesione dell'Italia al Patto Anticomintern, l'alleanza gi\u00e0 firmata tra il paese orientale e la Germania nazista in funzione anti-sovietica.\nIl dopoguerra.\nEsentato dagli obblighi militari durante la seconda guerra mondiale, continu\u00f2 in patria i suoi studi. Dopo l'8 settembre 1943, non ader\u00ec ufficialmente alla Repubblica Sociale Italiana n\u00e9 support\u00f2 la resistenza partigiana, tenendosi in disparte dalla politica. Continu\u00f2 per\u00f2 la collaborazione intellettuale con Gentile, fino all'omicidio di quest'ultimo nel 1944 da parte dei GAP comunisti a Firenze, a causa del suo sostegno alla RSI.\nSempre nel 1944, dopo l'ingresso delle truppe alleate a Roma, l'attivit\u00e0 dell'IsMEO cess\u00f2; torner\u00e0 in funzione nel 1947. Quello stesso anno Tucci fu sospeso dall'Universit\u00e0 perch\u00e9 sottoposto a procedimento di epurazione, poich\u00e9 considerato compromesso con il regime. Prosciolto, l'otto gennaio 1946 venne riassunto in servizio attivo e nel 1947 nominato presidente dell'IsMEO, che fu riaperto.\nNel 1948 (all'et\u00e0 di 54 anni) Giuseppe Tucci affronta un lungo viaggio ai pi\u00f9 inaccessibili monasteri tibetani, accompagnato da Tenzing Norgay. Nel 1953 tenne una conferenza agli incontri di \"Eranos\" (gruppo di studio fondato da Rudolf Otto e Carl Gustav Jung), che fu pubblicata negli Annali di Eranos con il titolo \"Earth in India and Tibet\". Nel 1968 and\u00f2 in pensione e nel 1970 fu nominato professore emerito, mentre al 1978 risale la nomina a presidente onorario dell'IsMEO.\nMor\u00ec il 5 aprile 1984 a San Polo dei Cavalieri.\nAttivit\u00e0 editoriale.\nDiresse i periodici \"Alle Fonti delle Religioni\" (1921-1924), \"Bollettino dell'IsMEO\", dal 1936 col nuovo nome \"Asiatica\" (1935-1943), \"Le scienze del mistero e il mistero delle scienze\" (1946), \"East and West\" (1950-1978); di quest'ultimo rimase poi General Editor sino alla fine. Fu direttore dal 1950 della \"Serie Orientale Roma\", dal 1962 dei \"Reports and Memoirs\" del Centro Studi e Scavi Archeologici in Asia dell'IsMEO, dal 1969 della serie \"Restorations\" del Centro Restauri dell'IsMEO. Cur\u00f2 dal 1950 al 1973 la direzione scientifica della serie \"Il Nuovo Ramusio\", edita dalla Libreria dello Stato.\nAttivit\u00e0 scientifica.\nAttratto sin da giovane dalle civilt\u00e0 antiche, e in particolare dal pensiero religioso, apprese presto l'ebraico, e poi il sanscrito, il persiano e il cinese. Nel 1911, quando aveva 18 anni, pubblic\u00f2 una raccolta di epigrafi latine nella prestigiosa rivista dell'Istituto Archeologico Germanico di Roma, mentre datano al 1914 i primi saggi di orientalistica, a proposito di testi religiosi antico-iranici e sulla filosofia cinese. Durante gli anni di permanenza in India (1925-1930), Tucci cominci\u00f2 anche lo studio del bengali e del tibetano. Tucci fu descritto, nel centenario della sua nascita, come \u201cuna sorta di Mozart della filologia classica\u201d (La Stampa, 2 giugno 1994, p.\u00a019), un ragazzo prodigio che scrisse il suo primo articolo erudito a 17 anni.\nTra il 1928 ed il 1948 Tucci organizz\u00f2 otto spedizioni in Tibet, Ladakh, Spiti, e altre cinque furono condotte in Nepal nel 1929, 1931, 1933, 1952 e 1954, raccogliendo oggetti, testi e una documentazione enorme e pressoch\u00e9 unica del patrimonio artistico e letterario di quei paesi, gi\u00e0 allora spesso degradato. Dopo una prima ricognizione effettuata nel 1955, diede inizio alla Missione Archeologica Italiana nella valle dello Swat in Pakistan; nel 1956 inizi\u00f2 le ricerche archeologiche in Afghanistan e nel 1959 in Iran, dirigendo tali lavori fino al 1978.\nNella sua lunga attivit\u00e0 didattica, Tucci form\u00f2 generazioni di studenti, tra i quali vanno ricordati gli orientalisti Pio Filippani Ronconi, Fosco Maraini, Mario Bussagli insigne studioso della civilt\u00e0 centroasiatica, Raniero e Gherardo Gnoli, e in particolare Luciano Petech. In elevatissima stima tenne Massimo Scaligero, che, dalla fine degli anni Quaranta, chiam\u00f2 a capo della redazione di \"East and West.\""}
{"id": "123921", "revid": "10501", "url": "https://it.wikipedia.org/wiki?curid=123921", "title": "Caveant consules ne quid detrimenti respublica capiat", "text": ""}
{"id": "123922", "revid": "101594555", "url": "https://it.wikipedia.org/wiki?curid=123922", "title": "Caveant consules", "text": "C\u00e0veant c\u00f2nsules \u00e8 una locuzione latina che, tradotta letteralmente, significa \"i consoli stiano attenti\".\n\u00c8 l'inizio d'una raccomandazione che il Senato romano faceva ai consoli quando lo Stato era in pericolo, e continuava: \"ne quid res publica detrimenti capiat\" (affinch\u00e9 la repubblica non riceva danno). Il provvedimento era preso dal Senato, veniva chiamato \"Senatus consultum ultimum de re publica defendenda\" ed era stato pensato in sostituzione della dittatura, malvista dai romani perch\u00e9 magistratura non collegiale, come erano invece tutte le altre.\nIl pieno affidamento ai consoli di tutti i poteri veniva percepito come qualche cosa di straordinario. Il \"consultum\" fu attuato nella prima met\u00e0 del II secolo a.C. per regolamentare i misteri bacchici a Roma, durante la scalata al potere del pi\u00f9 giovane dei Gracchi, Caio, nel 121 a.C., quindi in occasione della marcia su Roma di Lepido nel 77 a.C., della congiura di Catilina nel 63, e infine quando Cesare attravers\u00f2 il Rubicone nel 49 a.C. Con l'avvento del principato, il senato non ebbe pi\u00f9 motivo n\u00e9 facolt\u00e0 per attuare ulteriormente questo decreto.\nSul valore dello stesso affidamento dei pieni poteri ai consoli ci furono visioni diverse. Quando durante la Congiura di Catilina i pieni poteri furono assegnati a Cicerone, fu Cesare a sostenere che essi andassero esercitati nell'ambito delle leggi esistenti. Invece Cicerone ne dette una interpretazione pi\u00f9 ampia e, in base a questa, condann\u00f2 a morte alcuni catilinari senza rispettare il diritto alla provocatio ad populum; questa decisione, anni pi\u00f9 tardi, provocher\u00e0 l'esilio del grande oratore su proposta del tribuno Clodio.\nValore traslato.\nGeneralmente, in una accezione proverbiale, si citano solo le due prime parole, per dire: \" Provveda chi \u00e8 alla testa; se la sbrighi chi comanda!; a chi ha gli onori, toccano anche gli \u00f2neri\""}
{"id": "123926", "revid": "438678", "url": "https://it.wikipedia.org/wiki?curid=123926", "title": "Ceteris paribus", "text": "Ceteris paribus \u00e8 una locuzione latina che, tradotta letteralmente, significa \"a parit\u00e0 di tutte le altre circostanze\".\nUtilizzo.\nLa frase \u00e8 d'uso frequente nei paragoni, quando si vuol stabilire una base comune di uguaglianza fra due oggetti, e far risaltare il punto di divergenza, oppure nelle leggi e nei contratti per fissare le condizioni. Si trova anche nei Promessi Sposi al cap. XXVII.\nIn italiano colto, la traduzione \u00e8 \u00abstanti cos\u00ec le cose\u00bb a significare \u00abse la situazione rimane quella che \u00e8\u00bb o \u00abse le condizioni non mutano\u00bb. Un esempio di utilizzo \u00e8 \"\"Ceteris paribus\" la riunione \u00e8 fissata per il 20 novembre alle ore 10\"."}
{"id": "123929", "revid": "66021025", "url": "https://it.wikipedia.org/wiki?curid=123929", "title": "Cibi condimentum est fames", "text": "Cibi condimentum esse famem \u00e8 una locuzione latina che, tradotta letteralmente, significa:\nAttribuzione.\nNella forma latina \u00e8 una frase d'autore di Cicerone, tratta dal \"De finibus bonorum et malorum\", II. \nAnche il famoso e caustico oratore, per bravo che fosse, non disdegnava evidentemente appropriarsi di detti altrui, tuttavia sempre rimasticandoli. La paternit\u00e0 della frase \u00e8 infatti da attribuirsi al filosofo greco Socrate. Nella sua estensione in latino suonava cos\u00ec: "}
{"id": "123932", "revid": "618763", "url": "https://it.wikipedia.org/wiki?curid=123932", "title": "De domo sua", "text": "De domo sua ad pontifices (\"Sulla propria casa, al collegio pontificale\") \u00e8 un'orazione pronunciata nel 57 a.C. da Marco Tullio Cicerone contro Publio Clodio Pulcro per riavere l'area e i fondi per ricostruire la sua casa, confiscatagli durante l'esilio e con una parte delle propriet\u00e0 del Palatino consacrata alla dea \"Libertas\"; Cicerone dichiara questa consacrazione invalida per ottenerne la restituzione.\nL'opera risulta essere molto complessa, poich\u00e9 per convincere il collegio ad appoggiare la sua causa, Cicerone articol\u00f2 il suo discorso attaccando sia la mancanza di moralit\u00e0 del suo avversario, sia la validit\u00e0 della sua carica e quindi dei suoi provvedimenti, per accingersi soltanto in conclusione a parlare della restituzione della casa. In tutta l'opera, l'autore non mancher\u00e0 mai di sottolineare come egli sia difensore e salvezza della patria e come dalla sua parte vi fosse il favore degli dei.\nStruttura dell'opera.\nNell'esordio Cicerone parla degli uomini che hanno ricevuto il potere in terra dagli dei, affinch\u00e9 venisse assicurato il rispetto e il mantenimento sia delle norme religiose, sia dello Stato. Per tale motivo, coloro ai quali veniva affidato questo impegno dovevano essere cittadini illustri e autorevoli, rispettosi del \"mos maiorum\", esempi di moralit\u00e0.\n\"\"Cum multa divinitus, pontifices, a maioribus nostris inventa atque instituta sunt, tum nihil praeclarius quam quod eosdem et religionibus deorum immortalium et summae rei publicae praeesse voluerunt, ut amplissimi et clarissimi cives rem publicam bene gerendo religiones, religiones sapienter interpretando rem publicam conservarent.\" [...] \"Vobis hodierno die constituendum est utrum posthac amentis ac perditos magistratus improborum ac sceleratorum civium praesidio nudare, an etiam deorum immortalium religione armare malitis.\" [...] \"erit causa cur consilium maiorum in amplissimis viris ad sacerdotia deligendis iure ac merito laudare possimus\".\" \"Tra le numerose istituzioni che gli dei, o pontefici, hanno ispirato ai nostri antenati, non ce n'\u00e8 una che sia pi\u00f9 bella della loro volont\u00e0 di affidare agli stessi uomini sia il culto degli dei immortali sia i supremi interessi dello Stato, perch\u00e9 i pi\u00f9 autorevoli e illustri cittadini assicurassero con il loro buon governo il mantenimento del culto e con una saggia interpretazione delle norme religiose quello dello Stato. [...] Voi dovete oggi decidere se preferite d'ora in poi privare i magistrati pazzi e corrotti dell'appoggio dei cittadini perversi e scellerati, oppure armarli anche della sacra autorit\u00e0 degli dei immortali. [...] avremo motivo di elogiare a ben ragione la decisione degli antenati di scegliere per le cariche sacerdotali i cittadini pi\u00f9 autorevoli.\"\nTale inizio non \u00e8 altro che una premessa con cui Cicerone vuole invitare i pontefici a prendere coscienza dell'uso scellerato del potere da parte di Clodio, da lui chiamato \u00abfunesta rei publicae pestis\u00bb, \"funesta cancrena dello Stato\"; questi, infatti, stava creando problemi con le sue bande armate: i clodiani.\nDopodich\u00e9, Cicerone si difende dalla prima accusa di Clodio. Questi gli rimproverava di aver meditato un colpo di Stato sul Campidoglio in favore di Gneo Pompeo Magno, proponendo la concessione di poteri straordinari per l'annona, soluzione che i due consoli Gneo Cornelio Lentulo Marcellino e Quinto Cecilio Metello Nepote Minore (a cui Cicerone si sentiva debitore poich\u00e9 avevano appoggiato il suo ritorno in patria) volevano attuare per risolvere la grave carestia che aveva colpito Roma. Il 7 settembre del 57, infatti, il senato si riun\u00ec nel tempio della Concordia sotto il Campidoglio per discuterne. Metello venne ferito dai clodiani, che infervoravano la folla, e cos\u00ec la riunione si spost\u00f2 sul Campidoglio stesso. Cicerone si rec\u00f2, in quanto senatore ed essendo suo dovere (questa \u00e8 la motivazione che fornisce a Clodio che l'accusava del colpo di stato), alla seduta e appoggi\u00f2 la proposta dei due consoli.\nL'oratore prosegue cercando di dimostrare come lo stesso Clodio avesse fatto uso e concesso poteri straordinari, e come quindi fosse ipocrita la sua reticenza di non volerne farne uso anche in quell'occasione. Clodio, tribuno della plebe, fece approvare una legge sulle province consolari che assegnava a Pisone e Gabinio le province in cui i consoli si sarebbero recati come proconsoli l'anno seguente (a Pisone fu affidata la Macedonia e a Gabinio la Cilicia poi mutata in Siria); aveva concesso a Catone una carica straordinaria a Cipro soltanto per poterlo allontanare da Roma; aveva concesso la Cilicia, provincia consolare, ad un pretore (Balbo) con provvedimento straordinario. Questi e molti altri sono gli esempi con cui Cicerone cerca di dimostrare la sua tesi. Inoltre sottolinea come gi\u00e0 precedentemente si fossero affidati poteri straordinari a Pompeo ) e come questi fosse stato risolutivo ed efficace per il bene dello Stato, e come fosse il popolo stesso, tra cui anche i sostenitori di Clodio, a chiedere una soluzione per la situazione.\n\"\"Fuit igitur causa capiendi novi consili: videte nunc fuerintne partes meae paene praecipuae. Quem tum Sergius ille tuus, quem Lollius, quem ceterae pestes in lapidatione illa nominabant? quem annonam praestare oportere dicebant? nonne me?\" [...] \"Delegavi amico locupletiori, non quo illi ita de me merito onus illud imponerem \u2013 succubuissem enim potius ipse \u2013 sed quia videbam id quod omnes, quod nos de Cn. Pompeio polliceremur, id illum fide consilio virtute auctoritate felicitate denique sua facillime perfecturum\".\"\"C'era dunque ben ragione di prendere un provvedimento eccezionale. Chi allora il tuo Sergio, chi Lollio, chi gli altri malfattori nominavano durante il lancio di pietre? Chi dicevano obbligato a fornire i viveri? Non forse me? [...] Proposi il nome di un amico pi\u00f9 influente non per addossare quel fardello a lui che aveva tante benemerenze verso di me, avrei piuttosto preferito rimanerne io schiacciato, ma perch\u00e9 vedevo bene, come tutti del resto, che egli con la sua lealt\u00e0, senno, valore, autorit\u00e0 e infine con la sua buona fortuna avrebbe realizzato assai facilmente tutte le speranze da noi collocate in lui.\"Cicerone poi continua nell'orazione sottolineando come anche il suo stesso esilio, di cui artefice fu proprio Clodio, fu una legge straordinaria, poich\u00e9 non solo a condannarlo fu una legge \"ad personam\"\",\" espressamente vietata dalle leggi sacre (si chiamavano \"sacratae\" le leggi ottenute principalmente dai plebei dopo la secessione sul monte detto \"sacro\") e dalle Dodici Tavole. L'autore, inoltre, ricorda come lui non fu mai sottoposto a processo, ma come comunque dovette scontare ugualmente una pena; per questo motivo si definisce \"indemnatus\".\nSuccessivamente prosegue considerando come lo stesso tribunato di Clodio non fosse valido e di conseguenza anche i suoi provvedimenti. A sostegno di tale tesi, ricorda come Clodio, all'et\u00e0 di 35 anni, fosse stato adottato dal ventenne Fonteio, di famiglia plebea, solo e soltanto per poter assumere la carica di tribuno della plebe destinata a tali famiglie. Infatti non era stato adottato per l'incapacit\u00e0 della moglie di Fonteio di generare prole. Non aveva, come di consueto, abbracciato \"i sacra\" della famiglia adottiva.\n\"\"Adoptat annos viginti natus, etiam minor, senatorem.\" [...] \"Quid? sacra Clodiae gentis cur intereunt, quod in te est? quae omnis notio pontificum, cum adoptarere, esse debuit: nisi forte ex te ita quaesitum est, num perturbare rem publicam seditionibus velles et ob eam causam adoptari, non ut eius filius esses, sed ut tribunus plebis fieres et funditus everteres civitatem.\"\" \"Un giovane di vent'anni, anche meno, adotta un senatore. [...] essere adottato non per essere suo figlio, ma per diventare tribuno della plebe e distruggere fin dalle fondamenta lo Stato.\" Nel giorno in cui nei comizi curiati fu discussa la sua adozione furono osservati dei segni celesti sfavorevoli che per\u00f2 non furono presi in considerazione, mentre lui invece sosteneva che tutti i provvedimenti di Cesare presi in violazione degli auspici venissero annullati. Infine, tra la proposta di legge e la sua approvazione non trascorse il tempo prestabilito dalle leggi.\n\"\"Quo die de te lex curiata lata esse dicatur, audes negare de caelo esse servatum?\" [...] \"Tua denique omnis actio posterioribus mensibus fuit, omnia quae C. Caesar egisset, quod contra auspicia essent acta, per senatum rescindi oportere.\"\"\"Nel giorno che nei comizi curiati fu, a quel che si dice, proposta l'approvazione della legge che ti riguardava, osi negare che si osserv\u00f2 un segno celeste? [...] Infine tutti i tuoi discorsi erano negli ultime mesi rivolti a sostenere la necessit\u00e0 dell'annullamento, a opera del senato, di tutti i provvedimenti di Gaio Cesare perch\u00e9 presi in violazione dagli auspici.\"\"Si et sacrorum iure pontifices et auspiciorum religione augures totum evertunt tribunatum tuum, quid quaeris amplius? Haec homines improbi ad quosdam viros fortis longe aliter atque a me dicta erant detulerunt. Hora nona illo ipso die tu es adoptatus. Si quod in ceteris legibus trinum nundinum esse oportet, id in adoptione satis est trium esse horarum, nihil reprehendo.\"\"Se sia i pontefici con il diritto sacrale, sia gli \u00e0uguri con la santit\u00e0 degli auspici rendono totalmente nullo il tuo tribunato, che vuoi di pi\u00f9? [...] in quello stesso giorno appena tre ore dopo, la tua adozione venne approvata. Ora, se, mentre nelle altre leggi si richiede il termine dei 3 giorni mercato.\" (Tra la pubblicazione di una legge e la sua approvazione del popolo dovevano passare tre \"nundinae\", cio\u00e8 tre giorni di mercato, che ricorrevano ogni 9 giorni, per dare ai cittadini la possibilit\u00e0 di conoscerne il contenuto delle leggi che dovevano votare.)\nLa \"lex Clodia de capite civis Romani\" stabiliva la pena dell'esilio per chi avesse deliberato una condanna a morte senza concedere la \"provocatio ad populum,\" cio\u00e8 la facolt\u00e0 per ciascun cittadino romano di ricorrere in appello al popolo per evitare la condanna. Cicerone aveva agito proprio in questo modo contro i catilinari. In pi\u00f9, Clodio sosteneva che Cicerone aveva presentato un falso senatoconsulto.\n\"Quid iis verbis scripta est ista proscriptio ut se ipsa dissolvat? est enim: QVOD M. TVLLIVS FALSVM SENATVS CONSVLTVM RETTVLERIT. Si igitur rettulit falsum senatus consultum, tum est rogatio: si non rettulit, nulla est.\"\"E che dire che se codesta proscrizione \u00e8 stata redatta in termini tali da provocare essa stessa la sua nullit\u00e0? Eccola la motivazione: 'Perch\u00e9 Marco Tullio ha presentato un falso senatoconsulto.' Se dunque ha presentato un falso senatoconsulto, la tua proposta \u00e8 valida, se non l'ha presentato, \u00e8 nulla.\"\nL'autore, quindi, sottolinea come quest'ultima accusa non fosse vera, e come invece la \"lex Clodia\" fosse stata fatta proprio per colpirlo, perch\u00e9 secondo quanto stabilito dalla stessa, anche Catone sarebbe dovuto andare in esilio, ed invece fu allontanato col pretesto dell'incarico a Cipro. Inoltre nel provvedimento conseguente alla sua colpa, contro Cicerone, vi era il divieto di ospitarlo, e non l'ordine di abbandonare Roma.\n\"\"Tulisti de me ne reciperer, non ut exirem, quem tu ipse non poteras dicere non licere esse Romae.\" [...] \"Nihil erat latum de me; non adesse eram iussus, non citatus afueram; eram etiam tuo iudicio civis incolumis, cum domus in Palatio, villa in Tusculano, altera ad alterum consulem transferebatur \u2013 scilicet eos consules vocabant \u2013\" [...].\"\"Nella tua proposta c'era il divieto di ospitarmi, non l'ordine di lasciare Roma, poich\u00e9 tu stesso non avresti potuto contestare il mio diritto di rimanere a Roma [...] Nessun provvedimento era stato preso contro di me; non mi era stato intimato di presentarmi davanti ad un processo e me ne ero partito senza aver ricevuto la citazione.\"\nLasciare Roma, sottolinea l'autore, fu una decisione presa da lui stesso e non per vigliaccheria come Clodio gli rinfacci\u00f2, ma per difendere gli innocenti che altrimenti sarebbero stati colpiti (anche se sappiamo sempre dalla sua orazione che, dopo il suo allontanamento, furono ugualmente perseguitati sua moglie, suo fratello, i suoi figli e i suoi amici). Soltanto dopo la sua partenza fu fatta una legge apposita che lo condannava all'esilio: \"lex de exilio Ciceronis.\"\nL'oratore ricorda anche come la sua stessa pena fu inflitta al padre naturale di Clodio solo e soltanto per non essersi presentato in giudizio (Appio Claudio Pulcro, partigiano di Silla, nel 90 fu citato in giudizio da un tribuno della plebe), sottolineando come invece lui fosse stato privato di tale diritto.\nCicerone attacca, inoltre, la mancanza di moralit\u00e0 di Clodio, manifestatasi nell'occasione della vicenda della \"Bona Dea\", gesto con cui era stata infangata la casa del pontefice massimo; e i continui rapporti incestuosi con la sorella Clodia.\nMa ecco che Cicerone si appresta finalmente a parlare della sua casa.\nLa \"lex Licinia de legum latione\" e l\"'Aebutia\" prevedevano che l'esecuzione d'un provvedimento non fosse affidata al magistrato proponente, ai suoi colleghi o parenti. Clodio invece si era assunto la direzione dei lavori per demolire la casa di Cicerone e costruirvi un tempio alla Libert\u00e0. Inoltre vi aveva posto una statua, a rappresentare tale valore, che per\u00f2 Cicerone riferisce essere stata sottratta dal fratello di Clodio, dalla tomba di una meretrice greca, un ornamento quindi inadatto alla sacralit\u00e0 di un tempio. L'autore riferisce anche come la decisione sulla propriet\u00e0 fu presa non dal collegio dei pontefici, che non fu nemmeno chiamato per deliberare. L'unico pontefice presente era il pi\u00f9 giovane, il quale altro non era se non il fratello della moglie di Clodio: Pinario Natta. Quindi non vi era alcun diritto di rituale pontificale. Non fu chiesto nemmeno il parere della plebe e la legge Papiria vietava di consacrare degli edifici senza l'ordine della plebe.\n\"[...] \"operum publicorum exactio, quid? nominis inscriptio tibi num aliud videtur esse ac meorum bonorum direptio? praeterquam quod ne id quidem per legem Liciniam, ut ipse tibi curationem ferres, facere potuisti. Quid? hoc ipsum quod nunc apud pontifices agis, te meam domum consecrasse, te monumentum fecisse in meis aedibus, te signum dedicasse, eaque te ex una rogatiuncula fecisse, unum et idem videtur esse atque id quod de me ipso nominatim tulisti?\"\"\"E la direzione dei lavori pubblici e l'iscrizione del tuo nome \u00e8 forse per te cosa evidentemente bene diversa dalla spogliazione dei miei beni? Senza tener conto del fatto che la legge Licinia ti proibiva di far affidare proprio a te un tale incarico. Quello che adesso vai sostenendo davanti ai pontefici, che hai consacrato la mia casa, che hai innalzato in essa un monumento pubblico, hai dedicato una statua e fatto tutto in forza di una piccola proposta di legge, non ti pare essere una cosa assolutamente identica al provvedimento eccezionale date proposto, nominativamente contro di me?\"Dopo aver accusato Clodio di aver cercato di comprare il terreno attraverso un prestanome (nessuno volle comprarlo, nemmeno dopo che fu messo all'asta), e aver avvelenato Q. Seio Postumo, il quale possedeva il terreno adiacente e si era rifiutato di venderlo, Cicerone conclude il discorso, chiedendo la restituzione della terra e la ricostruzione della propria casa.\nImportanza della casa.\nPu\u00f2 sembrare una pretesa arrogante, da parte di Cicerone, il chiedere non solo la restituzione del terreno ma anche la ricostruzione della propria casa. Tuttavia dobbiamo considerare il significato politico e simbolico dell'accaduto. Possedere una casa posta sul Palatino, uno dei sette colli di Roma, dove si dice la citt\u00e0 fosse stata fondata, significava non solo avere un ruolo predominante nella \"civitas\", ma anche essere riconosciuto tra i padri della \"res publica,\" tra i fondatori della patria. Aver tolto la casa a Cicerone, quindi, significava impedirgli di riavere il suo ruolo di grande importanza e di essere riammesso nella societ\u00e0.\nCommento.\nLa proposta di Cicerone di affidare a Pompeo per cinque anni la \"cura annonae\" andava a contrastare la proposta di Clodio che invece voleva affidarla a un suo collaboratore. Quindi Clodio fece circolare la voce di un colpo di stato da parte di Cicerone e Pompeo. Per difendersi da tale accusa, Cicerone approfitt\u00f2 della causa, discussa davanti ai pontefici, indetta per richiedere l'invalidazione della consacrazione, ordita da Clodio, del terreno dove sorgeva la sua casa sul Palatino.\nTale orazione risulta essere il suo pi\u00f9 importante manifesto politico di quel periodo, per questo prima di arrivare a discutere della questione centrale, si preoccupa di legittimare il suo appoggio a Pompeo, di accusare Clodio della crisi in corso, e di rivalutare la vicenda del suo esilio che, secondo la sua ottica, ha contribuito alla situazione. Infatti per tutta l'opera Cicerone si presenter\u00e0 come salvatore, luce, e risolutore per la \"res publica,\" ed evidenzier\u00e0 sempre come il suo ritorno sia stato chiesto dal popolo stesso, e legittimato attraverso una legge dall'assemblea pi\u00f9 illustre: il senato.\n\"Utrum me patria sic accepit ut lucem salutemque redditam sibi ac restitutam accipere debuit, an ut crudelem tyrannum, quod vos, Catilinae gregalesde me dicere solebatis?\"\"Mi ha la patria accolto come doveva accogliere il ritorno della luce e della salvezza, o come un crudele tiranno, come voi complici di Catilina, andavate ripetendo?\"\nL'oratore fa intendere come il rialzo dei prezzi e la conseguente carestia fosse opera di Clodio e dei suoi seguaci che avevano fomentato le masse; infatti, nell'estate dopo che il senato lo aveva richiamato a Roma i prezzi si erano abbassati, e se si stava assistendo ad un nuovo rialzo dei prezzi era soltanto perch\u00e9 i clodiani avevano ripreso ad agire.\nL'orazione passa continuamente da un tono ad un altro. La grande invocazione finale agli dei protettori della citt\u00e0 \u00e8 anticipata da una genuina indignazione. Clodio, di cui Cicerone tenta di dimostrare l'illegittimit\u00e0 di ogni atto, pubblico e privato, \u00e8 descritto con toni fortemente spietati, alternati ad un sarcasmo che mira a sbeffeggiare anche i suoi collaboratori che spesso vengono descritti come ex catilinari.\nNon dobbiamo dimenticare che i contrasti con Clodio nacquero soltanto dopo lo scandalo della \"Bona Dea\". Infatti, la testimonianza decisiva in quell'occasione fu proprio quella di Cicerone, mentre Cesare, pur di non rinunciare ad un'eventuale alleanza con Clodio, prefer\u00ec divorziare da sua moglie. Cicerone infatti, nell'orazione, lancia spesso il sospetto di un eventuale collaborazione fra i due; si pensa infatti che, parlando di un esercito con cui Clodio minacciava le masse, facesse riferimento proprio a quello di Cesare.\n\"Hunc igitur, funesta rei publicae pestis, hunc tu civem ferro et armis et exercitus terrore et consulum scelere et audacissimorum hominum minis, servorum dilectu, obsessione templorum, occupatione fori, oppressione curiae domo et patria, ne cum improbis boni ferro dimicarent, cedere coegisti, quem a senatu, quem a bonis omnibus, quem a cuncta Italia desideratum, arcessitum, revocatum conservandae rei publicae causa confiteris?\"\"\u00c8 questo, dunque o funesta rovina dello Stato, \u00e8 questo il cittadino che con il ferro e con le armi, con il terrore di un esercito, la scelleratezza dei consoli, le minacce degli uomini pi\u00f9 temerari, l'arruolamento degli schiavi, l'assedio dei templi, l'occupazione del foro, l'invasione del senato, tu costringesti a lasciare la casa e la sua patria poich\u00e9 non si scontrassero con le armi gli onesti con i malvagi?\"\nSi ritiene anche che Clodio fosse stato un semplice strumento di Cesare o Pompeo per contrastare Cicerone e che per questo fosse stato agevolato nel diventare tribuno della plebe. Quando per\u00f2 poi egli divenne scomodo, fu richiamato Cicerone. Il riferimento allo scandalo della \"Bona Dea\" serve a Cicerone per sottolineare come fosse paradossale che l'uomo che per intrattenere un rapporto incestuoso aveva osato persino profanare durante una festa sacra la casa del pontefice usasse come scusante per il possesso del terreno dove sorgeva la casa l'edificazione di un tempio alla Libert\u00e0 e si atteggiasse a protettore delle prescrizioni religiose e della santit\u00e0 delle consacrazioni. Inoltre l'oratore sottolinea come ad aver fatto la consacrazione non fosse stato il collegio dei pontefici come di consueto, ma il pi\u00f9 giovane e goffo dei pontefici, nonch\u00e9 suo cognato; e insiste sul fatto che se la consacrazione fosse stata ritenuta valida, allora qualunque dimora di qualunque cittadino, avrebbe corso lo stesso pericolo.\n\"[...] \"pontificem dicere et non conlegium pontificum adfuisse\" [...]. \"Quis ergo adfuit? 'Frater,' inquit, 'uxoris meae.\"' [...] \"Hanc tu igitur dedicationem appellas, ad quam non conlegium, non honoribus populi Romani ornatum pontificem, non denique adulescentem quemquam, cum haberes in conlegio familiarissimos, adhibere potuisti?\" [...] \"Quorum quidem tu non contempsisti sed pertimuisti dignitatem.\"\" \"Fu presente un pontefice e non il collegio dei pontefici. [...] E chi era quello presente? 'Il fratello di mia moglie.' [...] Tu dunque chiami consacrazione una cerimonia alla quale non sei riuscito a far presenziare n\u00e9 il collegio n\u00e9 un pontefice che il popolo romano abbia insignito di cariche pubbliche, n\u00e9 infine alcun altro tranne un giovincello, sebbene avessi nel collegio delle persone a te assai amiche? [...] Non hai tanto disprezzato quanto temuto il loro giudizio.\"\nIn questo modo Cicerone sottolinea come non ci si possa attenere soltanto ai puri formalismi religiosi, specialmente se essi entrano in contrasto col diritto civile (ci\u00f2 che spiega proprio nel primo periodo dell'orazione) e se diventano oggetto d'abuso per gli scopi personali di un unico uomo. In questo modo Cicerone insinua la paura in quei ceti abbienti \u2014 ma non protetti da relazioni politiche \u2014 di cadere anch'essi vittima di simili provvedimenti, perch\u00e9 se era successo a lui, uomo di grande prestigio, difensore della patria, allora poteva succedere a chiunque per un puro e semplice capriccio personale.\nInteressante \u00e8 anche come Cicerone neghi di essere mai stato in esilio, poich\u00e9 ad averlo voluto allontanare non \u00e8 stato il popolo romano, ma un ammasso di criminali e Clodio, mentre il vero popolo romano era sempre stato dalla sua parte, e l'intero popolo romano era con lui, lontano da Roma. Il suo allontanamento \u00e8 stato solo un sacrificio per evitare lo spargimento di sangue dei \"boni\", che avrebbe fatto comodo a Clodio poich\u00e9 avrebbe potuto consegnare la res publica nelle mani degli schiavi (timore dei ceti dirigenti).\nQueste, chiaramente, sono soltanto 'belle parole'. La 'rinuncia alla lotta' nasconde la vera consapevolezza di Cicerone, \u00e8 cio\u00e8 il suo progressivo isolamento politico. Nel momento in cui Cicerone ebbe raggiunto il culmine del successo, divennero anche pi\u00f9 numerosi i suoi nemici. La sua influenza su una parte consistente del senato era innegabile. Ma Cicerone era anche un uomo che difficilmente accettava alleanze, perseguiva il suo scopo: il bene della \"res publica\". Per tale motivo, spesso si mostr\u00f2 esplicitamente ostile a molti, e rifiut\u00f2 molte alleanze (come quella con Cesare). Fu questo il motivo per cui fu allontanato da Roma. Tuttavia, dopo l'esperienza dell'esilio, gli fu chiaro come non fosse pi\u00f9 possibile perseverare in questo modo, poich\u00e9 proprio questo l'aveva portato all'isolamento, e cio\u00e8 all'esilio. Infatti \u00e8 assurdo considerare come un uomo potente come Pompeo non avesse potuto evitare il suo esilio. La domanda che sorge spontanea \u00e8: non aveva potuto o non aveva voluto? Molti sono infatti i critici che hanno avanzato l'ipotesi che l'esilio di Cicerone fosse stato concepito anche dallo stesso Pompeo. Non dobbiamo dimenticare che, durante l'assenza di quest'ultimo da Roma, Cicerone aveva rafforzato il suo potere prendendo accordi anche con antipompeiani, e questo sicuramente non dovette fare piacere a Pompeo. Inoltre Pompeo aveva stretto o stava per stringere il patto con Crasso e Cesare (primo triumvirato), e la continua opposizione nei confronti di quest'ultimo per la legge agraria, da parte di Cicerone, favor\u00ec certamente il sostegno clodiano.\nUna volta tornato dall'esilio, Cicerone si rese conto che la sua politica doveva cambiare e che aveva bisogno di un nuovo tipo di \"consensus\" che trover\u00e0 nella \"Pro Sestio\" la sua espressione pi\u00f9 matura, senza contare che l'esperienza dell esilio aveva rafforzato la diffidenza dell\"'homo novus\" nei confronti della \"nobilitas,\" portandolo ad un'apertura dell'accesso al senato ai membri degli ordini inferiori. Altra conseguenza sar\u00e0 la presa di coscienza della necessit\u00e0 di educare i giovani per riformare lo Stato, e l'allontanamento da parte di Cicerone dalla vita politica e il dedicarsi alla stesura di opere filosofiche, proprio perch\u00e9 non era pi\u00f9 possibile fare politica, non secondo le sue idee.\n\"Cicero pro domo sua\".\n\"Cicero pro domo sua\" (\"Cicerone a favore della sua casa\") \u00e8 una locuzione latina derivante dal titolo di questa orazione.\n\"\"Cicero pro domo sua\" si dice rivolti a una persona, in preferenza con cariche o funzioni pubbliche, che nella sua posizione di potere si preoccupa un po' troppo a perorare cause per il proprio vantaggio personale.\""}
{"id": "123936", "revid": "78273", "url": "https://it.wikipedia.org/wiki?curid=123936", "title": "Nubi", "text": ""}
{"id": "123938", "revid": "228587", "url": "https://it.wikipedia.org/wiki?curid=123938", "title": "Nuvole (disambigua)", "text": ""}
{"id": "123942", "revid": "697352", "url": "https://it.wikipedia.org/wiki?curid=123942", "title": "Curriculum vitae", "text": "Il curriculum vitae \u00e8 un documento redatto al fine di presentare la situazione personale, scolastica e lavorativa di una persona.\nCaratteristiche.\nUn \"curriculum vitae\" \u00e8 di solito compilato nell'ambito della ricerca del lavoro, ovvero quando si cerca il primo o un diverso impiego. Spesso il curriculum \u00e8 infatti la prima fonte informativa in base alla quale un datore di lavoro o un selezionatore decide se \u00e8 interessato a esaminare ulteriormente un candidato per valutarne l'assunzione o la collaborazione.\nEsiste in forma cartacea e online, ed \u00e8 possibile inviarlo direttamente all'azienda che ricerca personale o ad agenzie che offrono servizio di ricerca per conto terzi. In ambito lavorativo \u00e8 un documento molto importante, da redigere con cura per evitare errori e renderlo di facile e veloce consultazione. Particolarmente importante \u00e8 modellarlo sulle esigenze della singola persona che lo legger\u00e0, creandone quindi uno diverso per ogni offerta di lavoro cui ci si vuole candidare.\nStruttura.\nUn curriculum vitae redatto in forma scritta si compone di diverse informazioni, alcune essenziali, altre facoltative.\nEssenziali sono:\nFacoltative possono essere (secondo i campi professionali):\nEsiste un formato europeo standard per la redazione del curriculum vitae; questo modello di curriculum prevede la suddivisione in:\nEuropass ed EuroCv.\nEuropass \u00e8 un servizio offerto dalla Commissione europea. L'obiettivo \u00e8 quello di offrire un formato standard per i curriculum in Europa, per favorire la mobilit\u00e0 dei lavoratori all'interno dell'Unione Europea. Il sito supporta sia la creazione del documento che l'invio dello stesso ai potenziali datori di lavoro.\nEuroCv \u00e8 un servizio integrato con il sistema HR-XML per condividere il curriculum fra semplici utenti ma anche fra aziende.\nVideo curriculum.\nIl video curriculum (o videocv) consiste in una presentazione video, solitamente pubblicata su un sito web, che mostri le principali conoscenze e competenze.\nIl candidato in un video curriculum:\nPlurale.\nIn italiano, come riportano i pi\u00f9 diffusi dizionari, il plurale mantiene la stessa forma del singolare \"curriculum\".\nLa forma latina \"curricula\" si deve alla desinenza in \"-a\" dei sostantivi neutri plurali della seconda declinazione della lingua latina. In latino, il plurale di \"curriculum vitae\" \u00e8 \"curricula vitae \". \"Vitae\", infatti, rappresenta un complemento di specificazione (genitivo) che si riferisce a \"curriculum/a\".\nCurriculum creativi.\nIn alcuni casi si pu\u00f2 optare per un curriculum creativo, ossia diverso e personalizzato esteticamente rispetto ai formati standard (ad esempio i modelli predefiniti in Word, Europass, ecc.) con programmi di grafica come Illustrator, InDesign o Inkscape. Se la posizione ricercata \u00e8 nel ramo creativo si pu\u00f2 scegliere di inserire grafiche particolari e illustrazioni. \nCurriculum per dispositivi mobili.\nSe il CV deve essere visualizzato online, per evitare formati come il PDF che richiederebbe molte zoomate e scorrimenti orizzontali per il lettore su dispositivi mobile, si pu\u00f2 optare per un CV in HTML e CSS in modo che esso sia responsivo e pi\u00f9 comodo da consultare."}
{"id": "123943", "revid": "33689", "url": "https://it.wikipedia.org/wiki?curid=123943", "title": "Fimbria", "text": ""}
{"id": "123945", "revid": "287204", "url": "https://it.wikipedia.org/wiki?curid=123945", "title": "Cameo", "text": "Il cameo (o cammeo) \u00e8 la breve apparizione di un personaggio famoso in uno spettacolo teatrale o in un film.\nEtimologia.\nDeriva dalla inglesizzazione della parola cammeo, da cui ha origine relativamente alla dimensione ridottissima dell'immagine che vi \u00e8 incisa: per estensione, questa parola \u00e8 passata nel gergo delle arti figurative per indicare la comparsa \"in una \"pi\u00e8ce\" teatrale o in un film di un personaggio noto che non sia un attore\".\nCaratteristiche.\nIl cameo \u00e8 spesso interpretato da un attore pi\u00f9 prestigioso di quanto richiederebbe lo spessore del ruolo. Il personaggio interpreta in genere, ma non sempre, s\u00e9 stesso. Spesso l'interpretazione \u00e8 concessa dall'attore in segno di stima verso il regista dell'opera o per rimarcare l'adesione a un particolare progetto portato avanti dall'opera stessa. A volte il cameo \u00e8 richiesto dal regista per simboleggiare una certa continuit\u00e0 della sua opera con una precedente, ad esempio nel film \"Starsky &amp; Hutch\" del 2004 compaiono in un cameo finale i protagonisti oramai invecchiati della serie degli anni settanta.\nUna breve apparizione \u00e8 considerata un cameo anche se fatta da qualcuno conosciuto per qualcosa di diverso dalla recitazione, come un regista, un politico o un atleta, che compaiono brevemente in scena.\nEsempi.\nUn esempio famoso si ha nel film \"Il tassinaro\" di Alberto Sordi in cui il protagonista si trova a trasportare il politico Giulio Andreotti e a scambiare con lui alcune battute sull'attualit\u00e0. Nello stesso film vi sono brevi apparizioni anche di altri personaggi famosi come Federico Fellini o Silvana Mangano. \nAltri esempi si possono trovare nei film \"L'allenatore nel pallone\" e \"L'allenatore nel pallone 2\", in cui compaiono alcuni calciatori e allenatori in piccoli ruoli, oppure Dario Argento barelliere in \"Amore all'ultimo morso\" di John Landis o le varie apparizioni di personaggi famosi in \"The Big Bang Theory\". Un altro esempio che si pu\u00f2 citare \u00e8 la presenza di Donald Trump in una scena del film \"\": il bambino protagonista, quando arriva al sontuoso albergo in cui allogger\u00e0, chiede informazioni al futuro Presidente degli Stati Uniti, all'epoca semplicemente proprietario della struttura.\nUn insolito esempio di un famoso non attore a cui \u00e8 stato assegnato un piccolo ma parlante ruolo di fantasia si \u00e8 verificato nell'episodio \"Second Chances\" di \"\" . Alla dottoressa Mae Jemison, prima astronauta donna nera nello spazio e fan di lunga data di \"Star Trek\", \u00e8 stata offerta l'opportunit\u00e0 di apparire nello show. Le \u00e8 stato dato il ruolo di un membro dell'equipaggio e ha recitato alcune battute, diventando cos\u00ec il primo astronauta nella vita reale ad apparire in \"Star Trek.\" Nel film \"Apollo 13\" , James Lovell (il vero comandante di quel volo) e sua moglie Marilyn appaiono accanto agli attori che li interpretano (rispettivamente Tom Hanks e Kathleen Quinlan).Franco Nero, l'attore che ha interpretato il personaggio di Django nel film originale del 1966, appare in una scena del film di Tarantino \"Django Unchained\" nel ruolo di uno scommettitore dei combattimenti tra schiavi afro-americani.\nParticolarmente famosi sono i propri camei che il regista Alfred Hitchcock inseriva nei suoi film. Tra i registi, sono comparsi nei film da loro diretti anche Lucio Fulci, Tinto Brass e Francesca Archibugi. Quentin Tarantino compare come cameo o piccoli ruoli in molti dei suoi film. Allo stesso modo, Peter Jackson ha realizzato brevi cameo in molti suoi film. Ad esempio, interpreta un contadino che mangia una carota in \"Il Signore degli anelli- La compagnia dell'anello,\" un guerriero Rohan in \"Il Signore degli anelli - Le due torri\" e un nostromo corsaro in Il Signore degli anelli - I\"l ritorno del re\".\nAltri camei celebri sono quelli dello scrittore Stephen King e del fumettista Stan Lee nei film ispirati ai personaggi dell'Universo Marvel da lui co-creati.\nCi sono poi film che sono stati quasi costruiti sui camei. In Italia, Ettore Scola fece recitare in \"C'eravamo tanto amati\" (1974) nella parte di s\u00e9 stessi non solo suoi amici e colleghi di vecchia data, quali Federico Fellini, Marcello Mastroianni e Mike Bongiorno, ma anche personaggi della vita notturna romana quali il trombettista Garibaldi e il venditore di accendini. Un procedimento analogo si trova nel film \"Smoke\" di Wayne Wang del 1995.\nHideaki Anno compare in piccoli ruoli o camei in alcuni film della casa di produzione giapponese Grasshoppa! e nel film \"Sakuran\". Nel suo film \"Cutie Honey\" appare in un cameo il fumettista G\u014d Nagai, seduto alla guida di un'automobile sulla quale cade la protagonista.\nAltri usi.\nI camei si trovano anche nei romanzi e in altre opere letterarie e di solito coinvolgono un personaggio presente in un'altra opera che fa una breve apparizione per definire un'ambientazione dell'universo condiviso. Balzac impieg\u00f2 talvolta questa pratica, come nella sua \"Com\u00e9die humaine\". A volte un cameo presenta una persona storica che interagisce con i personaggi di fantasia in un romanzo storico, come quando Benjamin Franklin condivide una birra con Phillipe Charboneau in \"The Bastard\" di John Jakes."}
{"id": "123955", "revid": "1573940", "url": "https://it.wikipedia.org/wiki?curid=123955", "title": "XXXX", "text": "La XXXX (in inglese \"four-ex\") \u00e8 una marca di birre australiane prodotte dal 1878 dalla Castlemaine Perkins vicino a Brisbane, nel Queensland. Il nome XXXX fu introdotto nel 1924 in ossequio alla tradizione di indicare con la lettera X la forza di una birra.\nNella saga del Discworld ideata da Terry Pratchett, XXXX (scritto anche \"FourEcks\") \u00e8 il nome del continente del Mondo Disco che rappresenta l'Australia. Il nome non \u00e8 scelto a caso, dato il consumo di birra degli abitanti di XXXX."}
{"id": "123956", "revid": "73843", "url": "https://it.wikipedia.org/wiki?curid=123956", "title": "Andr\u00e9 Gide", "text": "I temi centrali dell'opera e della vita di Andr\u00e9 Gide sono stati affermare la libert\u00e0, allontanarsi dai vincoli morali e puritani, ricercare l'onest\u00e0 intellettuale che permette di essere pienamente s\u00e9 stessi, accettando la propria omosessualit\u00e0 senza venir meno ai propri valori.\nInfluenzato dagli scritti di autori come Henry Fielding, Goethe, Victor Hugo, Dostoevskij, St\u00e9phane Mallarm\u00e9, Nietzsche, Joris-Karl Huysmans, Rabindranath Tagore, Roger Martin du Gard e l'amico Oscar Wilde, scrisse varie opere di stampo autobiografico e di narrativa ed espose spesso al pubblico il conflitto e, a volte, la riconciliazione tra le due parti della propria personalit\u00e0, divise dalla rigida educazione e dalle meschine regole sociali ed etiche impostegli dalla societ\u00e0 della sua epoca.\nLe sue opere, in particolare \"Corydon\", \"Se il grano non muore\" e \"L'immoralista\", hanno esercitato una grande influenza (soprattutto per i temi trattati) su vari scrittori successivi a Gide, in particolare su Rainer Maria Rilke, Jacques Rivi\u00e8re, Andr\u00e9 Malraux, Flann O'Brien, Jean-Paul Sartre, Albert Camus, Yukio Mishima, Roland Barthes.\nBiografia.\nInfanzia.\nAndr\u00e9 Gide nasce il 22 novembre 1869 a Parigi, figlio di Paul Gide, professore di diritto all'Universit\u00e0 di Parigi, e di Juliette Rondeaux. Il padre, originario di Uz\u00e8s, discende da un'austera famiglia protestante. Suo zio era l'economista politico Charles Gide. La madre appartiene a un'agiata famiglia borghese di Rouen, un tempo cattolica ma convertita al protestantesimo da diverse generazioni. L'infanzia di Gide \u00e8 segnata dall'alternarsi di soggiorni presso la famiglia materna in Normandia, a Rouen e a La Roque, e di soggiorni dalla nonna paterna, a Uz\u00e8s. Come emerge dalla sua opera, l'influenza diversa e a volte contraddittoria di queste due esperienze rivestir\u00e0 grande importanza nella sua vita.\nA Parigi, Gide vive con la famiglia in Rue des M\u00e9dicis e successivamente in rue de Tournon, vicino ai giardini del Lussemburgo. Non lontano vive Anna Shackleton, scozzese, un tempo governante presso la famiglia Rondeaux e insegnante di Juliette, alla quale \u00e8 legata ancora da una forte amicizia. Anna, grazie alla sua dolcezza, spensieratezza e intelligenza, svolge un ruolo importante nella formazione del giovane Andr\u00e9: la sua morte, avvenuta nel 1884, evocata anche ne \"La porta stretta\" e in \"Se il seme non muore\", segna profondamente Gide.\nIl giovane Andr\u00e9 comincia nel 1876 a dedicarsi allo studio del pianoforte, che sar\u00e0 per lui compagno lungo tutta la vita, rimpiangendo in tempi maturi il fatto di non aver avuto mai un buon professore che potesse fare di lui un vero musicista. Nel 1877 entra alla Scuola alsaziana (\u00c9cole alsacienne), anche se la sua carriera scolastica sar\u00e0 discontinua. \u00c8 sospeso per tre mesi perch\u00e9 viene scoperto mentre si lascia andare a solitarie \u201ccattive abitudini\u201d ed \u00e8 riammesso solo quando considerato guarito; problemi di salute lo allontanano per\u00f2 di nuovo dagli insegnamenti. Malgrado le precauzioni di genitori e medici, la masturbazione (da lui nominata \u201cvizio\u201d e che pratica con un forte senso di peccato e sconfitta a causa dell'educazione religiosa) torner\u00e0 ben presto tra le sue abitudini, tanto che a ventitr\u00e9 anni scriver\u00e0 di aver vissuto fino ad allora \u201cvergine e depravato\u201d.\nLa morte di suo padre, il 28 ottobre 1880, lo allontana ancora di pi\u00f9 da un'istruzione irreggimentata. Con la morte di Paul Gide, Andr\u00e9 perde una relazione tenera e felice, che lo lascia solo di fronte a sua madre: \u201cE mi sentii d'un tratto avvolto da questo amore, che si chiudeva ormai su di me\u201d. Juliette Gide, spesso presentata come una madre rigida e severa, prova per suo figlio un amore profondo, proprio come Gide per lei; avr\u00e0 sempre a cuore l'istruzione del figlio e lo seguir\u00e0 nel suo percorso intellettuale, apportando delle interferenze in tale percorso.\nNel 1881 Juliette porta Andr\u00e9 prima in Normandia, dove affida la sua istruzione a un precettore poco ispirato, poi a Montpellier, dallo zio Charles Gide. Zimbello dei compagni, Gide evita il liceo grazie a una malattia nervosa pi\u00f9 o meno simulata. Dopo una serie di cure, ritorna alla Scuola alsaziana nel 1882, ma ancora una malattia lo allontana dagli insegnamenti. Seguiranno diversi soggiorni tra Parigi e Rouen, dove il giovane Gide \u00e8 affidato a insegnanti privati dal talento variabile.\nL'esaltazione religiosa e il rapporto con Madeleine.\nDurante un soggiorno a Rouen, nell'autunno del 1882, Andr\u00e9 scopre il dispiacere segreto che sua cugina Madeleine coltiva a causa delle relazioni adultere della madre. In quell'emozione scopre \u201cun nuovo oriente per la propria vita\u201d. Nasce allora una relazione lunga e tortuosa: Gide \u00e8 affascinato dalla ragazza, dalla sua conoscenza del male, del suo senso rigido e conformista di ci\u00f2 che si deve fare, tutte differenze rispetto al suo carattere che lo attirano. Si costruisce a poco a poco un'immagine perfetta della cugina di cui s'innamora, in modo puramente intellettuale e allo stesso tempo appassionato.\nA partire dal 1883 segue le lezioni private del professor Bauer, e grazie a lui scopre, tra gli altri, il \"Diario\" di Amiel, che lo spinger\u00e0 a scrivere il proprio diario intimo. Tra il 1885 e il 1888 Andr\u00e9 vive un periodo di esaltazione religiosa, che condivide con la cugina Madeleine tramite una fitta corrispondenza e letture comuni. Studia a fondo la Bibbia e gli autori greci e inizia a praticare l'ascetismo.\nNel 1887 torna nuovamente alla Scuola alsaziana, dove incontra Pierre Lou\u00ffs, con cui stabilisce un'amicizia fraterna, che gravita intorno alla letteratura e alla loro comune volont\u00e0 di scrivere. L'anno successivo, durante la preparazione degli esami conclusivi della scuola superiore al liceo Henry IV, scopre i testi di Schopenhauer. Dopo la maturit\u00e0, comincia a frequentare i salotti letterari, e incontra numerosi scrittori. La sua prima raccolta di scritti, \"I quaderni di Andr\u00e9 Walter\", grazie alla quale spera di ottenere un primo successo letterario e la mano di sua cugina, incontra in effetti l'opinione favorevole della critica, ma non quella del pubblico.\nQuest'opera gli permette di conoscere Maurice Barr\u00e8s e St\u00e9phane Mallarm\u00e9, grazie al quale il suo misticismo religioso si trasforma in misticismo estetico. Mentre stringe un'amicizia che risulter\u00e0 duratura con Paul Val\u00e9ry, si rovina la sua relazione con Pierre Lou\u00ffs, che lo accusa di egocentrismo, come del resto fa anche sua cugina. Madeleine rifiuta di sposarlo e si allontana sempre pi\u00f9 da lui; comincia allora una lunga lotta, per vincere la sua resistenza e per convincere la famiglia, che si oppone a questa unione.\nI viaggi.\nNel 1891, poco dopo aver scritto il \"Trattato di Narciso\", incontra Oscar Wilde, che lo spaventa almeno quanto lo affascina. Per Gide, che comincia ad allontanarsi da Andr\u00e9 Walter e dal suo ideale ascetico, Wilde incarna l'esempio stesso di un'altra esistenza. Comincia a leggere Goethe e scopre la legittimit\u00e0 del piacere, a differenza di quanto predicato dal puritanesimo che gli era familiare. Questo segna anche l'inizio delle tensioni con sua madre, che tuttavia cerca di aiutarlo nella conquista della cugina Madeleine, mentre tutta la famiglia e la ragazza stessa continuano a opporsi all'unione.\nNel 1893 nasce un'amicizia, in un primo tempo solo epistolare, con Francis Jammes. \u00c8 per\u00f2 un altro amico di Andr\u00e9 che assume un ruolo chiave, il giovane pittore Jean-Paul Laurens; quest'ultimo invita Gide a seguirlo in un viaggio pagato con una borsa di studio. Il viaggio sar\u00e0 per Gide l'occasione di una liberazione morale e sessuale, come descritto in \"Se il seme non muore\" e nel romanzo \"L'immoralista\"; i due partono nell'ottobre 1893, con destinazione Tunisia, Algeria e Italia. Seppur malato, Gide in Tunisia scopre il piacere con un ragazzo, Ali, e successivamente in Algeria Paul e Andr\u00e9 proseguono la loro iniziazione tra le braccia della giovane M\u00e9riem. I due passano poi da Siracusa, Roma e Firenze. Gide prosegue verso la Svizzera, per consultare un medico, che lo rassicura circa la sua salute. Si stabilisce, sempre in Svizzera, a La Br\u00e9vine, che far\u00e0 da sfondo al suo racconto \"La sinfonia pastorale\", mentre gi\u00e0 lavora su \"Paludi\" e \"I nutrimenti terrestri\".\nIl matrimonio.\nNel 1895 si reca una seconda volta in viaggio in Algeria, dove incontra nuovamente Oscar Wilde affiancato da Lord Alfred Douglas (\u00abBosie\u00bb). Quando torna in Francia, ritrova Madeleine che finalmente gli si fa pi\u00f9 vicina. La morte improvvisa di sua madre, il 31 maggio 1895 \u00e8 per lui grande dolore, ma al contempo liberazione. Andr\u00e9 e Madeleine annunciano il fidanzamento in giugno e in ottobre si sposano, anche se il matrimonio non sar\u00e0 mai consumato. Partono in viaggio di nozze per sette mesi: Gide \u00e8 tornato in salute e si sente frenato dalla presenza della moglie, sempre malata.\nPassano dalla Svizzera, dove completa \"Paludi\", che rappresenta una conclusione satirica del periodo simbolista, e si dedica sempre a \"I nutrimenti terrestri\", che apre una nuova fase letteraria. Gide manterr\u00e0 l'abitudine di considerare le sue opere come pietre durante il cammino, scritte come reazione le une alle altre, e che possono essere comprese solo attraverso una visione d'insieme. Gli sposini vanno poi in Italia e di nuovo in Algeria, a Biskra. Al ritorno in Francia, Gide \u00e8 eletto sindaco di La Roque, dove ricopre il suo mandato senza per\u00f2 impegnarsi in politica. Nell'estate del 1896 termina \"I nutrimenti terrestri\", che sar\u00e0 pubblicato l'anno successivo raccogliendo consensi ma anche critiche, tanto sul tema quanto sulla forma.\nDa \"L'immoralista\" a \"La porta stretta\".\nNell'inverno del 1898, Gide firma la petizione di Zola sul caso Dreyfus, anche se rifiuta di interrompere le relazioni con quelli del suo \"entourage\" che si erano schierati sulla posizione opposta, anzi si sforzer\u00e0 di capire le loro ragioni per provare a portarli dalla sua parte. Durante un soggiorno a Roma scopre i testi di Nietzsche e ritrova nel filosofo l'espressione dei suoi pensieri pi\u00f9 reconditi: \u201cLa grande riconoscenza che gli devo \u00e8 di aver aperto una strada maestra l\u00e0 dove io non avevo tracciato che un sentiero\u201d. Il 1898 \u00e8 anche l'anno di un'intensa attivit\u00e0 di critica e di cronaca soprattutto sulle pagine de \"L'Ermitage\".\nNel 1901, riesce a fare allestire una sua opera teatrale, ma la prima di \"Roi Candaule\" (scritto nel 1899) \u00e8 un tale fiasco che Gide prende la decisione di snobbare il grande pubblico e il teatro.\nNel 1902 il romanzo \"L'immoralista\" ottiene un certo successo, ma l'autore, troppo facilmente assimilato al protagonista Michel, non si sente compreso: secondo lui, Michel \u00e8 solo un'immagine virtuale di s\u00e9 stesso, da cui si purifica nel momento stesso in cui scrive. Non pubblica quasi pi\u00f9 niente fino al 1909, quando appare \"La porta stretta\". La critica lo accoglie benevolmente, ma ancora una volta Gide non si sente capito perch\u00e9 anche questa volta lo associano ad Alissa, mentre il suo sforzo di empatia verso la sua eroina non \u00e8 approvazione e non viene colta la dimensione ironica dell'opera.\nLa \"Nouvelle Revue Fran\u00e7aise\", \"Corydon\" e \"I Sotterranei del Vaticano\".\nAlla fine del decennio Gide fonda la \"Nouvelle Revue Fran\u00e7aise\", ma non ne diventa ufficialmente il direttore; nel 1911 la rivista si associa Gaston Gallimard per trovare un editore. \u00c8 in questo periodo che Gide comincia a scrivere \"Corydon\", saggio socratico che affronta i pregiudizi verso omosessualit\u00e0 e pederastia.\nGli amici, a cui Gide presenta la prima bozza del trattato, temono le ripercussioni che lo scritto potrebbe avere sulla sua vita pubblica e privata, tanto che decide prudentemente di stampare solo i primi due capitoli, anonimi e in poche copie, nel 1910. Completer\u00e0 l'opera nel 1917-18 e la pubblicher\u00e0 firmandola solo nel 1924. Nel 1913 stringe un forte legame d'amicizia con Roger Martin du Gard, che rester\u00e0 tra le persone pi\u00f9 vicine allo scrittore fino al giorno della sua morte.\nL'anno successivo pubblica \"I sotterranei del Vaticano\", concepito come \u201cun libro sbalorditivo, pieno di buchi e di omissioni, ma anche di divertimento, di cose buffe e parziali riuscite\u201d, ma si riveler\u00e0, dal punto di vista delle vendite, un fallimento. Il romanzo \u00e8 strutturato su pi\u00f9 livelli, con almeno tre protagonisti che s'intrecciano senza mai mescolarsi, uno psicopatico che uccide per il solo gusto di farlo, un cattolico bigotto e un ateo frammassone e mangiapreti. Il tono varia a seconda del protagonista, passando da uno stile tardo decadente a uno decisamente veloce e satirico, molto moderno.\nPurtroppo il romanzo, che mette alla berlina cattolici praticanti e atei mangiapreti, e per di pi\u00f9 con un tema come l'omicidio gratuito (anticipando in questo di vent'anni Albert Camus), gli aliena le simpatie del grande pubblico. Gide viene pian piano allontanato dalla direzione effettiva della \"Nouvelle Revue Fran\u00e7aise\", lasciata a Jacques Rivi\u00e8re e Gaston Gallimard.\nNel 1916 intraprende un ennesimo tentativo di conversione al cattolicesimo. Per lui la questione \u00e8 pi\u00f9 morale che religiosa: egli oscilla tra un paganesimo che gli permette libert\u00e0 di coscienza nella propria felicit\u00e0 e una religione che gli d\u00e0 le armi necessarie a combattere il proprio peccato. Alla fine la conversione non avr\u00e0 luogo, a causa del rifiuto dell'istituzione ecclesiastica e per la mancanza di volont\u00e0 di Gide di sostituire le sue passioni carnali con un'istituzione che di fatto non riconosce il libero arbitrio. Inizia in questo periodo a scrivere l'opera autobiografica \u201cSe il seme non muore\u201d.\nL'anno successivo Gide stringe un legame con il giovane Marc All\u00e9gret; se di solito amore e desiderio prendevano per lui strade diverse, questa volta il cuore e il corpo dello scrittore vibrano all'unisono. Poco tempo dopo, mentre lui \u00e8 in viaggio in Inghilterra con Marc, Madeleine decide di rompere definitivamente il legame. Tutti i dubbi che fino ad allora la donna a fatica era riuscita a scacciare circa il marito, esplodono all'improvviso. In un impeto di rabbia, brucia tutte le lettere che lui le aveva scritto e ritorna dalla propria famiglia. Gide rimane sconsolato per questo abbandono (\u201cSoffro come se lei avesse ucciso nostro figlio\u201d, scrive). Lo scioglimento del legame per\u00f2 gli da la possibilit\u00e0 di pubblicare \"Corydon\" senza pi\u00f9 temere ripercussioni sulla sua vita privata.\nGli anni venti.\nAll'interno della \"Nouvelle Revue Fran\u00e7aise\", Gide mantiene comunque una funzione simbolica di figura di riferimento, scrive articoli e si occupa anche di scovare nuovi talenti. Negli anni venti, la sua reputazione continua a crescere, il suo pensiero \u00e8 ascoltato e apprezzato, ma ha l'impressione di essere famoso anche senza essere stato letto n\u00e9 capito. La sua influenza gli costa gli attacchi della destra cattolica, che gli rimprovera i suoi valori, il suo intellettualismo, il ruolo sempre pi\u00f9 preponderante della rivista sulla letteratura francese, e persino la sua lingua. Sempre sostenuto da Roger Martin du Gard, si difende poco, ma difende sempre la \"Nouvelle Revue Fran\u00e7aise\"; diversi intellettuali di destra, tra cui Fran\u00e7ois Mauriac e L\u00e9on Daudet, che malgrado le loro divergenze lo ammirano, rifiutano di attaccarlo senza per\u00f2 difenderlo.\nGide fornisce ai suoi detrattori materiale per attaccarlo, pubblicando in grande tiratura \"Coryndon\", fino ad allora noto solo agli intimi, anche se tutti gli amici hanno tentato di dissuaderlo. Preferisce mettersi in gioco, ricordando il caso doloroso di Oscar Wilde e decide di calare la maschera, ma la pubblicazione (1924) esce nell'indifferenza, un po' perch\u00e9 il libro non \u00e8 di gran valore (come sostiene Pierre Lepape), un po' perch\u00e9 l'opinione pubblica non \u00e8 ancora pronta a parlare di questo tab\u00f9. Lo scandalo arriver\u00e0 solo due anni dopo, con \u201cSe il seme non muore\u201d.\nNel frattempo la sua vita \u00e8 scossa dalla nascita di una figlia Catherine nell'aprile 1923, avuta da Elisabeth van Rysselberghe, figlia di un'amica di Gide, a cui Gide stesso aveva detto \u201cNon mi capacito di vederti senza figli, e a non averne neppure io\u201d. Catherine sar\u00e0 riconosciuta ufficialmente solo dopo la morte della moglie Madeleine, a cui questo evento era stato tenuto nascosto. Gide, che nel frattempo si stabilisce a Parigi, si occupa anche del sostentamento di Marc All\u00e9gret, componendo cos\u00ec una famiglia fuori norma. \"I falsari\", opera pubblicata nel 1925, \u00e8 il primo libro non scritto in funzione di Medeleine, ed \u00e8 il primo che l'autore stesso non esita a definire un romanzo.\nIl colonialismo e il comunismo.\nSuccessivamente resta con Marc per diversi mesi in Congo e durante il viaggio si appassiona all'esotismo e alla storia naturale. Pi\u00f9 che da questi interessi \u00e8 colpito dalla dura realt\u00e0 del colonialismo. Si ribella inizialmente contro la messa in pratica dell'idea coloniale, denunciando errori amministrativi e inesperienza, poi le sue indagini lo spingono a cogliere la perversit\u00e0 del sistema nel suo insieme; capisce anche che i responsabili, a Parigi, non solo non ignorano ci\u00f2 che succede nelle colonie, ma lo approvano. \"Le Populaire\" pubblica la sua accorata testimonianza, ma la destra e le compagnie commerciali accusate sostengono che lui non abbia le competenze per analizzare il problema. Eppure inchieste amministrative gli danno ragione, tanto che il dibattito parlamentare finisce col promettere cambiamenti di rotta da parte del governo. Nonostante Gide tema che l'opinione pubblica si dimentichi presto del problema, si rifiuta di impegnarsi politicamente sulla questione.\nDurante gli anni trenta soffre di mancanza d'ispirazione riguardo alla scrittura ed \u00e8 anche apatico nei confronti di viaggi e amore. Non prova ormai pi\u00f9 curiosit\u00e0 e passione. Entusiasta dell'esperienza russa, comincia per\u00f2 a interessarsi al comunismo, nella quale vede una speranza, un laboratorio dell'uomo nuovo, cedendo cos\u00ec alla tentazione di uscire dal purismo estetico e di utilizzare l'influenza di cui gode. La sua presa di posizione non sar\u00e0 per\u00f2 condivisa dai suoi amici: Martin du Gard non accetta l'idea che una vita passata a combattere i dogmi si concluda con questo \u201catto di fede\u201d.\nGide mette la sua gloria in gioco, apportando alla causa solo il prestigio del suo nome, non sentendosi a suo agio nelle riunioni politiche. Con questa scelta Gide s'impegna in prima persona, pur essendo cosciente di essere strumentalizzato, ma senza per\u00f2 impegnare la sua penna. Si rifiuta di aderire all'\u201cAssociazione degli scrittori e artisti rivoluzionari\u201d, per non compromettere l'autonomia della letteratura che ha sempre professato e difeso. Del resto, i nuovi compagni guardano con sospetto lo scrittore borghese che si unisce a loro: \u201cLe idee di Gide sembrano non costargli molto; il signor Gide non ha sofferto abbastanza\u201d scrive Jean Gu\u00e9henno. Nel 1936, le autorit\u00e0 sovietiche lo invitano in URSS e lui, con alcuni compagni, accetta di partire. Giunto in Russia le sue illusioni crollano: invece dell'uomo nuovo trova solo vecchio totalitarismo. Metabolizza la delusione pubblicando la sua testimonianza, \u201cRitorno dall'URSS\u201d.\nIl partito comunista francese, a partire da Louis Aragon, e le autorit\u00e0 sovietiche cercano prima d'impedire la pubblicazione dell'opera e poi di distogliere l'interesse dal problema, ma Gide non ci sta e in \u201cRitocchi al mio ritorno dall'URSS\u201d opera una vera e propria requisitoria contro lo stalinismo: \u201cSpero che il popolo dei lavoratori capisca che \u00e8 ingannato dai comunisti, cos\u00ec come loro sono ingannati da Mosca\u201d. Gide arriva perfino a essere tacciato di fascismo, l'opinione pubblica lo spinge verso destra, anche se lui rifiuta nettamente questa posizione. \u00c8 arrivato il momento per Gide di allontanarsi dalla politica, che non gli ha dato quello che sperava. Sebbene sostenga la causa dei repubblicani spagnoli, deluso dalla recente esperienza, si concentra di nuovo sulla letteratura.\nAl metaforico lutto politico ne succede uno reale: il 17 aprile 1938 muore la moglie Madeleine. Dopo averlo maledetto, ella aveva finito con l'accettare il suo ruolo distaccato ma essenziale nella vita dello scrittore. Gide racconta la stranezza e le difficolt\u00e0 di quell'amore particolare in \"Et nunc manet in te\", la cui prima tiratura \u00e8 limitata agli intimi.\nLa seconda guerra mondiale e gli ultimi anni.\nQuando i tedeschi, conquistata Parigi, assumono il controllo della rivista \"Nouvelle Revue Fran\u00e7aise\" \"(NFR)\", Gide rifiuta di associarsi al comitato direttore, e dopo aver scritto un articolo sul primo numero, decide di non continuare a pubblicare. Scrive su \"Le Figaro\" la sua decisione d'abbandonare la rivista e rifiuta allo stesso tempo un posto come professore universitario. Aumentando le critiche contro di lui, nel 1942 decide d'imbarcarsi alla volta di Tunisi. Qui durante l'occupazione della citt\u00e0, constata con sgomento gli effetti dell'antisemitismo e pi\u00f9 che di privazioni materiali, soffre di isolamento. Lasciata Tunisi per Algeri, dove incontra il generale de Gaulle, Gide accetta la direzione nominale de \"L'arche\", una rivista letteraria diretta contro la \"NFR\".\nFinita la guerra, rientra in Francia solo nel maggio 1946, ma fatica a ritagliarsi un posto in un mondo letterario molto politicizzato. Mentre scrittori come Sartre utilizzano volentieri la loro fama a fini politici, Gide rifiuta di esporsi e per esprimersi preferisce la pubblicazione di \"Teseo\" piuttosto che le tribune politiche. Dopo il 1947, non scrive pi\u00f9 nulla. Sempre affermando che non rinnega nulla di quello che ha fatto, Gide, lo scrittore che ha dato scandalo con opere come \"Corydon\", nel 1947 accetta l'omaggio pi\u00f9 importante delle istituzioni conservatrici, il Premio Nobel per la letteratura. Adesso la sua preoccupazione principale \u00e8 quella di pubblicare le sue ultime opere, in particolare il \"Diario\" (il primo tomo nel 1939, il secondo nel 1950). Nel 1950 comincia a fatica il suo ultimo quaderno autobiografico \"Cos\u00ec sia o i giochi sono fatti\".\nMuore a 81 anni di congestione polmonare nella sua residenza parigina all'1 bis di Rue Vaneau il 19 febbraio 1951 e viene sepolto vicino a Madeleine nel piccolo cimitero di Cuverville, nel dipartimento della Seine-Maritime.\nOpere principali.\nDiari.\nNel giugno 2016, viene pubblicata in Italia una nuova traduzione dei Diari condotta sul testo stabilito da Eric Marty e Martine Sagaert per la Pl\u00e9iade-Gallimard, integrata da testi inediti, in precedenza sparsi o censurati."}
{"id": "123965", "revid": "15756", "url": "https://it.wikipedia.org/wiki?curid=123965", "title": "Capetingi", "text": "Il casato dei Capetingi \u00e8 una stirpe franca, uno dei pi\u00f9 importanti e, secondo diversi studiosi, tra cui il grande Marc Bloch e Karl Ferdinand Werner, il pi\u00f9 antico in discendenza diretta maschile in Europa, essendo le sue origini rintracciabili fino al VII secolo. I Capetingi costituiscono la terza dinastia dei re di Francia, dopo i Merovingi e Carolingi. Essi formano comunque parte dell'unitaria Casa di Francia (\"Maison de France\"): tale espressione significava, sotto l'Ancien R\u00e9gime, la continuit\u00e0 delle istituzioni politiche del Regno di Francia, nei suoi rapporti con i sovrani di altri paesi. Essa aveva sia una dimensione familiare (la famiglia reale e i principi di sangue) sia una dimensione ereditaria (il dominio reale). La continuit\u00e0 della Casa di Francia sin dalla prima stirpe si riflette nella permanenza della sua Cancelleria e nell'unit\u00e0 del suo corpo di diritto pubblico. Sebbene sia impossibile unire in un'unica linea agnatica le tre dinastie reali dei Franchi, le molteplici parentele riscontrate tra le tre famiglie, in particolare tra Robertingi, antenati diretti dei Capetingi, e Carolingi, e la loro continuit\u00e0 storica, hanno spinto gli storici e i giuristi di corte a indicare comunemente con l'espressione di \"Casa di Francia\" l'unione delle tre stirpi. I Capetingi consistono pi\u00f9 propriamente nei discendenti in linea maschile di Ugo Capeto e in linea femminile della dinastia merovingia e della dinastia carolingia. I pi\u00f9 antichi antenati del Capeto ricoprirono inoltre la carica di Cancelliere di Francia sin dall'epoca di re Dagoberto I, nella persona di Crodoberto I di Tours.\nLa dinastia ebbe un ruolo cruciale nella formazione dello Stato francese. I membri della dinastia furono tradizionalmente cattolici e i primi Capetingi mantennero una stretta alleanza con la Chiesa. I francesi furono anche i partecipanti pi\u00f9 attivi alle Crociate, culminate in una serie di cinque re crociati: Luigi VII, Filippo Augusto, Luigi VIII, Luigi IX il Santo e Filippo III. L'alleanza dei Capetingi con il papato sub\u00ec tuttavia un duro colpo dopo il disastro della Crociata aragonese. Il figlio e successore di Filippo III, Filippo IV il Bello, umili\u00f2 papa Bonifacio VIII e port\u00f2 il papato sotto il controllo francese. I successori del ramo Valois, a partire da Francesco I, ignorarono le differenze religiose e si allearono con l'Impero ottomano per contrastare il crescente potere degli Asburgo. \nCon la sua linea diretta la dinastia regn\u00f2 in Francia dal 987 al 1328, anno della morte di Carlo IV. Il trono pass\u00f2 poi ai rami collaterali: la Casa di Valois, la Casa di Borbone e, infine, il ramo cadetto di quest'ultima, la Casa d'Orl\u00e9ans. Altri rami della famiglia furono di volta in volta duchi di Borgogna, di Bretagna, di Parma, Re di Navarra, di Sicilia, di Napoli, delle Due Sicilie, d'Ungheria, del Portogallo, imperatori latini d'Oriente e imperatori del Brasile; singoli esponenti furono sovrani del Ducato di Lucca e dei regni d'Etruria e di Polonia. Discendenti in linea maschile della casata regnano ancora oggi in Spagna con il re Filippo VI e nel Lussemburgo con il granduca Enrico.\nOrigini dei Capetingi.\nNel 987, alla morte di Luigi V \"l'Ignavo\", ultimo re carolingio, Ugo Capeto, duca di Francia e conte di Parigi, figlio di Ugo il Grande, fu eletto re a Senlis dalla nobilt\u00e0 e dal clero franco, fondando cos\u00ec una nuova dinastia reale.\nGli avi: i Robertingi.\nLa famiglia di origine di Ugo Capeto era quella definita dagli studiosi dei Robertingi, tra i cui membri figuravano anche i re di Francia Oddone e suo fratello Roberto I (nonno di Ugo). Il pi\u00f9 antico avo conosciuto \u00e8 Cariberto di Hesbaye. Un antico avo in linea maschile dei Capetingi era Lamberto, conte di Hesbaye: da lui discendono, in ordine padre-figlio, i conti Roberto I, Turimberto, Roberto II e Roberto rheingau); quest'ultimo era padre di Roberto il Forte, signore della marca di Bretagna e padre a sua volta dei re di Francia Oddone e Roberto I.\nUn'analisi del DNA effettuata nel 2019 dal genetista G\u00e9rard Lucotte su alcuni membri viventi del casato dei Borbone ha mostrato che essi condividono l'aplogruppo Y Z-381, tipico delle popolazioni stanziate negli attuali Belgio, Paesi Bassi, Germania settentrionale e Danimarca, coincidente quindi con i territori da cui originarono i Franchi che conquistarono la Gallia alla fine del V secolo.\nOddone, dimostratosi un valoroso contro i Normanni, fu il primo robertingio a essere eletto, da una congregazione di principi e signori, conte di Parigi e re di Francia, titoli che in seguito portarono Carlo III il Semplice a ricorrere alle armi per far valere i propri diritti al trono. Le lotte tra Carolingi e Robertingi terminarono quando Oddone design\u00f2 come suo successore Carlo il Semplice e non il fratello Roberto. Quest'ultimo ottenne dal nuovo re il vasto marchesato di Neustria, dal quale sarebbe nato il futuro regno di Francia. A causa dei tentativi del nuovo re di imporre la sua autorit\u00e0 ai principi, nel 922, una sollevazione generale proclam\u00f2 Roberto re, il quale mor\u00ec poco dopo in battaglia.\nDopo l'elezione di Luigi VI \u201cd'Oltremare\u201d, figlio di Carlo il Semplice, Ugo il Grande, successore di Roberto, ottenne poteri straordinari con la nomina a duca di Francia, di Borgogna e d' Aquitania, diventando cos\u00ec l'uomo pi\u00f9 potente del nord della Loira. Morti improvvisamente sia Luigi sia Ugo, il palcoscenico francese vide pi\u00f9 tardi fronteggiarsi i rispettivi figli, Lotario e Ugo Capeto, duca di Francia, al quale, la morte del primo e poi quella del figlio Luigi V \"l'Ignavo\", consentirono finalmente l'ascesa al trono di Francia.\nUgo Capeto discendeva anche da Carlo Magno, ma non per linea esclusivamente maschile. La nonna paterna di Ugo era infatti Beatrice di Vermandois, figlia di Erberto I di Vermandois, discendente per linea maschile dall'imperatore franco.\nLa linea diretta.\nI primi re Capetingi.\nDei primi regni di Ugo Capeto, Roberto il Pio e Enrico I non si hanno molte informazioni. A causa del frazionamento del potere dovuto alla nascita di marche e ducati sotto i Carolingi, i primi re furono impegnati soprattutto in questioni familiari, matrimoni, conflitti, spostamenti continui, nel tentativo di ristabilire l'autorit\u00e0 regia. Nessuno contestava l'autorit\u00e0 dei nuovi sovrani, ma, una volta lontani, i capi delle province tornavano nuovamente a non curarsi di loro. La riverenza verso i re di Francia veniva mostrata anche dagli imperatori germanici, i quali li consideravano dei loro pari perch\u00e9 entrambi si sentivano incaricati da Dio di guidare verso la salvezza il popolo cristiano.\nUna novit\u00e0 tra le istituzioni monarchiche dell'XI secolo fu quella introdotta da Ugo Capeto di far eleggere e consacrare dall'alta aristocrazia il suo primogenito Roberto, qualche mese dopo l'ascesa al trono. In questo modo veniva a imporre il costume secondo il quale la corona di Francia si trasmetteva per eredit\u00e0 secondo il principio di primogenitura maschile, pur mantenendosi una carica elettiva. Non solo il potere regale, ma anche i beni di Ugo Capeto, ereditati dai suoi antenati, erano sottoposti alle medesime regole di successione: quelli che costituivano i possedimenti privati dei Capetingi finirono per diventare dominio della corona. Il dominio dei primi Capetingi era costituito dall'\u00cele de France, il territorio intorno a Parigi. Questa regione, a causa della confluenza dei corsi d'acqua, dei primi dissodamenti, dell'estensione dei grandi vigneti avvenuti proprio nel periodo dell'affermazione dei Capetingi, godeva in quegli anni di una notevole prosperit\u00e0 di cui beneficiarono per primi i sovrani.\nIl nuovo interesse per il lignaggio e il patrimonio familiare accomunarono i nuovi sovrani e l'aristocrazia del periodo, influenzando anche la vita interna delle corti. Infatti, alle grandi corti solenni e alle assemblee generali carolinge, subentrarono riunioni pi\u00f9 familiari, in cui non comparivano pi\u00f9 prelati e conti, ma soltanto parenti del sovrano, vassalli, intendenti e capi della servit\u00f9.\nL'ascesa della monarchia.\nIl secolo XII vede i re di Francia intenti ad affermare il loro potere e a imporre la loro autorit\u00e0 sopra i potenti principi che spadroneggiavano nei feudi attorno a l'\u00cele de France. L'ingrandimento del dominio dei sovrani fu possibile grazie soprattutto al fatto che tra il 1060 e il 1180 si successero solo tre monarchi: Filippo I, Luigi VI e Luigi VII, i cui regni non ebbero quei problemi di successione che avevano caratterizzato i predecessori. Inoltre la monarchia venne definitivamente legittimata dal matrimonio di Luigi VII con Ad\u00e8le di Champagne, discendente dei Carolingi. Accanto all'uso delle armi, Filippo I intraprese anche un'azione pacifica che, alla fine del regno di Luigi VIII, port\u00f2 all'assoggettamento definitivo del territorio dell'\u00cele de France all'autorit\u00e0 dei re capetingi. Il prestigio monarchico aument\u00f2 e il re sempre pi\u00f9 spesso veniva chiamato come garante dei possessi delle abbazie, per arbitrare i conflitti tra signori, confermare le carte, ecc.\nContinuando sulla tendenza che si manifest\u00f2 gi\u00e0 durante i regni precedenti, le assemblee in cui si trattavano i grandi affari del regno non si componevano pi\u00f9 di grandi personaggi laici ed ecclesiastici. Erano i signori della piccola nobilt\u00e0 o chierici di varie origini a occupare le cariche di funzionari di palazzo e a occuparsi della soluzione dei problemi, della concessione dei favori regali e della formulazione delle sentenze processuali. Dunque vi erano i funzionari domestici, il cancelliere e i chierici che redigevano i diplomi, i cappellani. Accanto a questi, vi erano i consiglieri del re, \"familiari\", termine con cui si indicava vagamente personaggi diversi che godevano della fiducia del re. Tra di loro il pi\u00f9 celebre fu Sigiero, consigliere e amico di Luigi VI e tutore di Luigi VII.\nAltra caratteristica di questo periodo \u00e8 la promozione di Parigi a capitale e sede permanente della monarchia capetingia. Fino alla met\u00e0 del XII secolo, i re erano rimasti itineranti, sia per motivi pratici di approvvigionamento, sia perch\u00e9 in tempi di gestione diretta e orale, la presenza fisica del re era indispensabili nelle zone del dominio, per ragioni militari o giuridiche. Parigi divenne luogo prediletto con Enrico I, predilezione che si accentu\u00f2 con Luigi VI e suo figlio.\nSono questi gli anni in cui comincia a delinearsi una politica internazionale per la monarchia capetingia. Il primo problema fu rappresentato dal duca di Normandia, Guglielmo, un vassallo del re di Francia divenuto al contempo re d'Inghilterra nel 1066. N\u00e9 Filippo I, n\u00e9 Luigi VI avevano i mezzi per opporsi alle ambizioni del duca di Normandia; cos\u00ec da un lato cercarono di far valere i loro diritti di sovrani sul loro vassallo esigendo un giuramento di omaggio, e dall'altro animarono i dissensi familiari tra i duchi di Normandia e il re di Inghilterra. L'altra minaccia che si trov\u00f2 a fronteggiare Luigi VII fu quella del crescente potere di Enrico II Plantageneto, che dopo il matrimonio con Eleonora d'Aquitania del 1152 e la sua nomina a re d'Inghilterra nel 1154, entr\u00f2 in possesso di vasti possedimenti che circondarono il regno capetingio. Vani furono i tentativi di Luigi VII per fermare questa ascesa: solo il trattato di Nonancourt pose fine alle ostilit\u00e0 e agli intrighi.\nAl di fuori del suo regno, il re doveva gran parte del proprio credito all'appoggio del papato, al quale non manc\u00f2 mai di dare prova di fedelt\u00e0: durante le numerose contese con gli imperatori, i papi trovarono sempre un alleato prezioso presso i Capetingi. Invano l'imperatore Enrico IV chiese pi\u00f9 volte al re di Francia di schierarsi dalla sua parte o di cessare di dare appoggio al papa. Come anche inutili le pretese di Federico Barbarossa alla superiorit\u00e0 dell'imperatore su quei \"reguli\", reucci delle province dell'impero. Il papato fu nuovamente sostenuto da Luigi VI; e davanti a questa minaccia, la preoccupazione capetingia fu quella di sottolineare il loro legame con la famiglia di Carlo Magno, tramite Ad\u00e8le di Champagne.\nIl secolo d'oro.\nAll'ascesa al trono di Filippo Augusto, segu\u00ec un secolo di grande fioritura della Francia del Nord, essendo circondata dalle principali vie del traffico commerciale occidentale, che andavano dalla Spagna al mar Nero, dalle coste settentrionali dell'Africa fino al golfo di Finlandia, con Genova, Pisa e Venezia a dominare le principali rotte. Le continue migrazioni e costruzioni di nuovi abitati dimostrano un aumento demografico, dovuto ad una diminuzione di crisi, epidemie e carestie, e da un miglioramento generale delle condizioni di vita. Ma a favorire la crescita di questi anni fu soprattutto una pace diffusa in quasi tutte le zone del regno. L'aumento del commercio port\u00f2 anche a un miglioramento delle strade e a una semplificazione della circolazione monetaria: a partire dal 1262 la libbra parigina, poi tornese, divenne la moneta del regno, mentre le altre monete avevano corso solo sulle loro terre di coniazione. A causa, per\u00f2, della scarsit\u00e0 delle riserve metalliche, incominci\u00f2 a farsi strada anche il credito.\nLa dinastia divenne sempre pi\u00f9 forte e venerata, e le sue origini ormai si rifacevano a un mitico passato carolingio. Dopo Ad\u00e8le di Champagne, segu\u00ec un'altra regina di ascendenza carolingia, Isabella di Hainaut, moglie di Filippo II, che rafforz\u00f2 ulteriormente il legame tra le due dinastie e le pretese di indipendenza, se non di superiorit\u00e0, dei re di Francia nei confronti dell'Impero. Alla fine del XII secolo, i problemi dinastici erano ormai risolti.\nAnche le ricchezze della dinastia aumentavano, grazie al suo dominio incontrastato sulle pi\u00f9 ricche terre di Francia. Questa ricchezza consentiva al re di inviare nelle proprie terre i balivi, con il compito di sorvegliare i prevosti e istituire le corti di giustizia; sciogliere coalizioni, comprare gli avversari, e anche assoldare un esercito di professionisti della guerra. Con Filippo II si assistette anche alla fioritura urbana della capitale: Parigi, che fino ad allora aveva avuto un'espansione caotica, venne pianificata a dovere. Inoltre la presenza della corte, insieme al passaggio di nobili e vescovi stimolano nella citt\u00e0 l'artigianato di lusso e l'impulso commerciale.\nPer quanto riguarda l'ampliamento territoriale, Filippo Augusto fu colui che diede il maggior contributo all'espansione del dominio capetingio. Come i suoi predecessori, per\u00f2, anche Filippo Augusto dovette vedersela con i re d'Inghilterra: dopo aver cercato di indebolire Enrico II rivolgergli contro i propri figli, trad\u00ec l'amicizia di Riccardo Cuor di Leone, a cui segu\u00ec un'accanita guerra tra i due regni; e infine riusc\u00ec a confiscare al fratello Giovanni tutte le terre angioine sul suolo francese. Sul versante opposto, la monarchia era intervenuta nella contea di Tolosa dove si diffondeva l'eresia catara. Mentre Filippo Augusto temporeggiava a causa dei suoi problemi nel Nord, una folla di cavalieri si radun\u00f2 a Lione e diede inizio alla crociata. Tra di essi vi era Simone di Montfort, barone dell'Ile de France, che, battendo a Muret il re d'Aragona, fu investito dei domini di Raimondo VI di Tolosa, divenendo uno dei maggiori feudatari di Filippo Augusto. Sotto Luigi VIII, ci furono due tentativi di riconquista della contea di Tolosa da parte degli eredi del conte, ma il re riusc\u00ec a mantenere il controllo e a sottomettere gran parte delle citt\u00e0 della Linguadoca.\nL'aumento delle ricchezze e dei domini del re determinarono la trasformazione dell'amministrazione del regno. Ci fu una progressiva estensione dell'istituzione dei balivi e dei siniscalchi; la corte si riuniva pi\u00f9 spesso per amministrare la giustizia in maniera pi\u00f9 tecnica e precisa. I funzionari del re erano sempre pi\u00f9 uomini di cultura giuridica, che aiutarono ad aumentare l'efficienza dell'amministrazione. Grazie a essi, venne elaborata anche un'idea precisa di \"sovranit\u00e0 del re\": ogni forma di giustizia era di totale competenza del re, e che un vassallo non poteva levarsi contro il monarca senza incorrere nel crimine di lesa maest\u00e0. La protezione regale si estese sulle chiese, sulle citt\u00e0 e sulle persone, esigendo soprattutto dalle prime servigi ecclesiastici e una minore intromissione negli affari del regno.\nIn questo modo la giustizia francese diede maggior consistenza al regno, e i sudditi si sentivano sempre pi\u00f9 parte del paese del re di Francia. Questo accadde soprattutto con san Luigi, il quale impose a tutti il suo ideale di bene. Luigi IX persegu\u00ec la parit\u00e0 di giustizia, applicata anche verso i suoi funzionari i quali furono sottoposti severissime inchieste sul loro operato. Il suo ideale di pace cristiana lo port\u00f2 prima a trattare con Enrico III d'Inghilterra per mettere fine alla belligeranza tra i due regni, e poi a rinunciare ai presunti diritti francesi sui domini d'Aragona. Il re non interfer\u00ec nelle dispute tra papato e impero, n\u00e9 nelle rivalit\u00e0 tra aragonesi e catalani, ma si propose come paciere e intermediatore. Come protettore della fede cristiana, fece di tutto per garantire la salvezza dei suoi sudditi, vietando i giochi e la prostituzione, proibendo agli ebrei di esercitare l'usura, usando le proprie ricchezze per costruire ospizi e ospedali; fino a mettere a rischio la propria vita nelle crociate.\nDalla prosperit\u00e0 alla crisi della successione.\nSotto Filippo III e Filippo IV si ha un periodo di transizione: se da una parte si continua a sostenere l'idea del grande regno di Francia, dall'altra in tutta l'Europa occidentale si hanno dei cambiamenti legati alla vita materiale e alla mentalit\u00e0. L'esaltazione e il prestigio della monarchia raggiunse il suo apice, ai quali concorsero sia il ricollegamento a Carlo Magno, simboleggiato dall'uso della spada Gioiosa alla consacrazione di Filippo III, sia la canonizzazione di san Luigi. Tra l'altro, questa \u00e8 un'epoca di grande fioritura giuridica, nonch\u00e9 di innovazioni istituzionali.\nNacquero tre organi a cui vengono affidati tre diversi ambiti: il Parlamento, regolamentato dalla grande ordinanza del 1278 e diviso in camere; la Camera dei conti, che assunse tutta la propria importanza quando Filippo IV cominci\u00f2 a percepire regolarmente sussidi e si svilupp\u00f2 la fiscalit\u00e0 regale; e il Consiglio del re, in cui intento era di proporre un organismo che rappresentasse, nella misura pi\u00f9 ampia possibile, tutta la popolazione del regno (quindi non solo nobili ed ecclesiastici) alla quale sottoporre le decisioni politiche da prendere.\nI nuovi organi di governo vissero per alcuni decenni a stretto contatto con il re e la corte. Infatti, dopo le costruzioni apportate da Luigi IX apportati entro la Cit\u00e9, i suoi successori diedero il via a una grande opera di ricostruzione, dedicando spazi specifici alle nuove funzioni. Parigi dunque fortifica il suo ruolo di capitale del regno, funzione che attira la nobilt\u00e0 dai domini vicini, la quale a sua volta determin\u00f2 una fioritura dell'edilizia con la costruzione degli \"hotels\". La civilt\u00e0 francese nel frattempo influenzava anche la societ\u00e0 internazionale del tempo, nel modo di pensare, nei modi di vita e nell'impiego della lingua francese, oltre che con la grande diffusione dello stile gotico. Approfittando di questo grande prestigio che ne fecero dei sovrani senza eguali, gli ultimi Capetingi diedero uno sviluppo sempre pi\u00f9 in senso moderno alle istituzioni della monarchia feudale, ma soprattutto mostrarono delle ambizioni espansionistiche completamente nuove, che portarono la Francia a intervenire direttamente nella questioni della politica mediterranea. Con Filippo III ci fu un ulteriore ampliamento del dominio: dei quattro grandi feudi rimasti al di fuori del dominio reale, solo la Guienna e la Fiandra continuarono a dare problemi, come dimostrano le numerose spedizioni che Filippo IV invi\u00f2 per sedare il popolo in rivolta.\nLe nuove ambizioni espansionistiche modificano i rapporti con le principali autorit\u00e0 del periodo, l'impero e il papato. I re di Francia cominciarono ad ambire alla Corona imperiale: legandosi all'idea della dinastia capetingia come erede diretta di Carlo Magno, il re di Francia riteneva di essere non solo indipendente dall'imperatore, ma anche di avere dei diritti sui possessi imperiali. Intanto, il conflitto tra la monarchia francese e il papato aveva cominciato a manifestarsi gi\u00e0 da qualche tempo, ma scoppi\u00f2 solo verso il 1300, quando Filippo IV impose, senza autorizzazione di papa Bonifacio VIII, delle decime al clero non destinate alla crociata, ma alle campagne d'Aquitania. Nonostante la minaccia di scomunica, il regno di Francia proclam\u00f2 l'assoluta indipendenza del re e il suo diritto a intervenire negli affari di chiesa. La situazione degener\u00f2 con lo \"schiaffo di Anagni\", la morte di Bonifacio VIII, e la \"cattivit\u00e0 avignonese\", simbolo della totale prevaricazione della monarchia francese, che si mostr\u00f2 concretamente quando Filippo IV ottenne dal papa lo scioglimento e la condanna dei templari. Altre faccende che contribuirono a minare il prestigio del sovrano furono la spoliazione degli ebrei, l'espulsione dei lombardi, le manipolazioni monetarie.\nPer\u00f2 ben presto la situazione di generale prosperit\u00e0 ed espansione che caratterizz\u00f2 l'Europa tra il XI e il XIII secolo, mut\u00f2 lentamente in crisi alla fine del XIII secolo.\nLa Francia si trov\u00f2 ad affrontare una profonda depressione che caratterizz\u00f2 il settore agricolo a causa di piogge, cattivo raccolto, rialzo dei prezzi, carestia e moria; mentre i principali luoghi finanziari cominciarono a subire le conseguenze dei primi fallimenti dei mercanti italiani e della scarsit\u00e0 delle risorse metallurgiche, a causa della quale le monete subirono un rapido degradamento che port\u00f2 poi a vari disordini monetari. Ci fu un aumento delle sommosse, che trovarono il loro capro espiatorio nei lebbrosi e negli ebrei, che furono vittime di numerosi massacri. Accanto a questi tumulti, ve ne erano altri movimenti fomentati dai nobili, che vagheggiavano il ritorno a un mitico passato del regno di Luigi IX. L'esplosione di questi movimenti si verific\u00f2 durante il regno di Filippo IV.\nLo sminuirsi del prestigio reale dovuto agli scandali che caratterizzarono la vita pubblica di Filippo IV, l'ostilit\u00e0 con i grandi feudi, il fallimento della campagna in Fiandra e la crescente pressione fiscale, lasciarono nelle mani di Luigi X un regno in circostanze difficili. Anche i fratelli Filippo V e Carlo IV, ultimo re capetingio di ascendenza diretta, non riuscirono affrontare queste crescenti difficolt\u00e0 nei pochi anni dei loro rispettivi regni. Sar\u00e0 questo un compito di Filippo VI di Valois, primo re di un ramo cadetto della famiglia capetingia, con il quale si estinse nel 1328 la discendenza diretta che era partita da Ugo Capeto. Al ramo collaterale dei Valois seguiranno poi quelli dei Borbone, e degli Orl\u00e9ans fino alla definitiva soppressione della monarchia con la rivoluzione del 1848.\nStrumenti di rafforzamento del potere dinastico.\nI Capetingi rafforzarono notevolmente l'autorit\u00e0 regia in Francia, insistendo sui principi di ereditariet\u00e0 maschile della successione al trono, di primogenitura e di indivisibilit\u00e0 dei territori del regno.\nUno strumento essenziale fu l'associazione del figlio primogenito al trono quando il padre era ancora in vita. Ugo Capeto fu il primo della dinastia ad applicare tale pratica: con la scusa di voler andare in Catalogna a fronteggiare un'invasione di musulmani, Ugo sostenne la necessit\u00e0 di avere un secondo re, nel caso in cui egli fosse morto durante la campagna militare. Nonostante alcune rimostranze dei nobili fautori di una monarchia elettiva, Roberto fu incoronato e consacrato re; la spedizione in Spagna per\u00f2 non venne pi\u00f9 fatta. I re successivi continuarono a seguire il suo esempio fino al 1179: Luigi VIII fu il primo re capetingio a non essere associato al trono quando il padre Filippo Augusto era ancora in vita.\nQuella di Roberto il Pio, per\u00f2, fu l'unica associazione che ebbe effettivamente il compito di garantire l'ereditariet\u00e0 della carica: le associazioni successive furono dettate da motivi completamente differenti, quali problemi di successione, guerre, malattia del sovrano, e altro. Il fatto che la pratica sia continuata per sei generazioni ha portato automaticamente ad associarla alla dinastia e a dare a tutti i casi il medesimo significato del primo. In realt\u00e0 era solo una consuetudine che veniva spesso usata, con motivazioni differenti (tra cui anche il rafforzamento di un titolo ereditario debole), non solo dai sovrani e dall'alta aristocrazia francesi, ma anche da altri monarchi europei.\nLa pratica venne abbandonata da Filippo Augusto perch\u00e9 la dinastia aveva assunto pienamente la sua legittimit\u00e0 e quindi non c'era pi\u00f9 bisogno di associare l'erede al trono. Ma pu\u00f2 anche darsi che ci\u00f2 sia dovuto pi\u00f9 che altro a un declino della pratica, che si registra, dal regno di Filippo I fino a quello di Filippo Augusto, in tutta la Francia. Sotto Filippo Augusto e Luigi VIII, aumenta sempre di pi\u00f9 l'usanza dei testamenti scritti: alla vigilia della loro partenza per le crociate, invece di associare il figlio primogenito al trono, sia Filippo Augusto sia Luigi VIII compilarono dei testamenti scritti, nei quali inserirono delle disposizioni che consentono di assicurare la corona ai loro discendenti diretti. Tuttavia in questi testamenti non viene scritto che la successione spettava al figlio maggiore, ma la presupponevano: la successione del figlio primogenito \u00e8 stata assunta come una consuetudine dalla societ\u00e0.\nIn seguito, i re si concentrarono sul cercare di mantenere un controllo pi\u00f9 saldo sui vari appannaggi concessi. Con Filippo III, l'ampliamento del dominio reale avvenne anche grazie ad alcune restrizioni relative agli appannaggi a favore dei propri figli cadetti, facendo approvare dal parlamento nel 1284, il principio del ritorno alla Corona degli appannaggi qualora il beneficiario morisse senza eredi diretti. Nel 1314, Filippo il Bello limit\u00f2 la trasmissione della contea di Poitiers, ricevuta in appannaggio dal padre, solo agli eredi maschi diretti. Questa \u00e8 la prima estromissione ufficiale delle donne da un'eredit\u00e0 regale.\nNel 1316 alla morte di Luigi X l'Attaccabrighe, il fratello Filippo V si impossess\u00f2 del trono a scapito della figlia del sovrano defunto, Giovanna, all'epoca di soli quattro anni. Ma a causa di alcune contestazioni, Filippo V per legittimare giuridicamente la sua azione, fece appello alla tradizione francese della Legge Salica, secondo la quale, in Francia le donne non salgono al trono e la Corona spetta ai soli maschi. Nel 1328, la scelta di Filippo VI di Valois come re fu segnata da un forte ricorso alla Legge Salica per motivi dinastici, ma anche \"nazionalistici\": poich\u00e9 Carlo IV non aveva lasciato eredi maschi e le figlie non potevano accedere al trono, il giovane re d'Inghilterra, Edoardo III, cominci\u00f2 ad avanzare le sue pretese alla reggenza, in quanto figlio di una sorella di Carlo IV, Isabella, e quindi parente pi\u00f9 prossimo del defunto re. A questo punto si svilupp\u00f2 un ulteriore clausola all'eredit\u00e0 dinastica: Isabella, a causa del suo sesso, era non solo esclusa dalla possibilit\u00e0 di succedere alla corona di Francia, ma anche dalla sua reggenza e dalla sua eredit\u00e0, e di conseguenza lo era anche Edoardo. In questo modo, le figlie vengono definitivamente estromesse dalla successione capetingia.\nLa forza della Legge Salica sta nel fatto che, istituendo la successione in linea maschile, da una parte si semplifica la linea successoria, che verrebbe complicata da un gran numero di figlie e dei loro discendenti; e dall'altra, si mantiene il trono all'interno della famiglia. Cos\u00ec si evita che principi stranieri, se non addirittura nemici, possano salire al trono, in forza del matrimonio. Inoltre, i re francesi, sposando principesse straniere ben piazzate nell'ordine di successione delle loro rispettive dinastie, possono al contrario aspirare alla loro eredit\u00e0, se non al trono del loro regno di origine. Ne consegue quindi una non-completa assimilazione della regina di Francia nella dinastia capetingia, perch\u00e9 ella continua a mantenere il nome dei suoi antenati affinch\u00e9 i re di Francia possano appellarsi alla linea di discendenza femminile per rivendicare i loro diritti.\nAl momento del matrimonio, la sposa reale porta con s\u00e9 una dote e acquista il ruolo di sovrana, ma la Legge Salica la esclude dalla comunione dei beni, perch\u00e9 essi non sono beni del re, ma del popolo di cui il re \u00e8 garante. D'altra parte le regine possono possedere, gestire, ereditare e trasmettere beni propri; cos\u00ec facendo permettono l'accrescimento dei beni della corona quando trasmettono il loro patrimonio ai figli. A partire dai Capetingi fino alla fine della monarchia, la Legge Salica ha continuato a essere la legge fondamentale dello stato francese.\nL'espansione territoriale.\nIl territorio che si venne a trovare Ugo Capeto al momento della sua ascesa al trono era costituito dall'\u00cele de France, raggruppato attorno ad alcuni fiumi che attraversano questa regione: la Loira a sud, che aveva Orl\u00e9ans come centro, e verso est un'enclave attorno a Sens; la Senna verso nord, attorno Parigi con Saint-Denis, Poissy, \u00c9tampes, Dreux e Melun; l'Oise e l'Ainse, con Senlis, Compi\u00e8gne, Quierzy e Laon. Poi, con qualche lembo isolato, si prolungava fino alle rive della Manica.\nDurante i regni dei primi Capetingi non ci furono alcuni grandi ampliamenti territoriali: Roberto II eredit\u00f2 il Ducato di Borgogna, il quale fu poi affidato al figlio minore Enrico I, prima che questi salisse al trono dopo la morte del fratello maggiore Ugo.\nLa prima vera politica di espansione si ebbe nel XII secolo: attorno ai possedimenti del re propriamente detti, si raccoglievano vasti feudi, ducati e contee, i cui signori erano spesso potenti quanto il loro sovrano. Nel giro di una cinquantina d'anni, Filippo I a queste terre aggiunse la contea di Gatinas (Ch\u00e2teau-Landon), la citt\u00e0 e il territorio del monastero di Corbie, la contea di Vexin, con Mantes e Pontoise, il protettorato di Saint-Denis e la viscontea di Bourges.\nCon Luigi VI, venne annessa al dominio regio la signoria di Montlh\u00e9ry e la contea di Corbeil. Ma con il matrimonio di Eleonora d'Aquitania e Enrico II il Plantageneto in seguito dovette rinunciare al ducato d'Aquitania e a quello di Guascogna. Luigi VII riusc\u00ec a imporsi su tutti territori della Loira, su Saint-Pierre-le-Mo\u00fbtier, il Nivernese, e varie signorie nel M\u00e2connais e nel Forez.\nFilippo Augusto si ritrova con un regno in cui il suo vassallo plantageneto ne controllava quasi pi\u00f9 della met\u00e0, fino a giungere la grande contea di Tolosa. Il dominio capetingio si accrebbe in questi anni non solo con l'uso delle armi: lo dimostra lo stesso re Filippo II, quando sposata Isabella di Hainaut, cominci\u00f2 a intervenire negli affari di Fiandra e, dopo anni di trattative e procedure, ottenne prima l'Artois, poi il Valois, il Vermandois e l'Ami\u00e9nois. Nel marzo del 1204, qualche anno dopo la confisca delle terre angioine di Giovanni d'Inghilterra, Ch\u00e2teau-Gaillard fu conquistata e con lei caddero tutte le piazze normanne. L'anno successivo, toccarono a l'Anjou e la Turenna. Sul lato Ovest invece, con il trattato Meaux-Parigi, il conte di Tolosa Raimondo VII dovette ratificare lo smembramento dei suoi stati e dotare riccamente la sua unica figlia, Giovanna di Tolosa, promessa a un fratello del re, Alfonso di Poitiers, mentre i siniscalchi di Beaucaire e di Carcassonne venivano annessi al dominio.\nDi tutte queste annessioni, per\u00f2, la Corona conserv\u00f2 sotto la propria amministrazione solo la Normandia, poich\u00e9 il resto era stato concesso da Luigi VIII in appannaggio ai suoi figli. Cos\u00ec mentre i principi beneficiavano delle terre loro concesse, il sovrano esercitava la sua autorit\u00e0 sulla Fiandra, la Champagne e la Borgogna, costellando allo stesso tempo i ducati e le contee di piccoli feudi appartenenti alla Corona. Nel 1224, Luigi VIII cominci\u00f2 a sottomettere il Poitou e la Saintonge, arrivando fino a La Rochelle, principale porto atlantico. Tutte le iniziative del re d'Inghilterra Enrico II, che non era pi\u00f9 vassallo del re di Francia dal 1202, per rimettere piede nelle province perdute fallirono e gli rimase solo il ducato di Guienna. Con Luigi IX venne reso definitivo il potere della Francia sulla Linguadoca e consolidato l'ingrandimento del dominio eseguito da Filippo Augusto.\nA partire da Filippo III, accanto alle annessioni pi\u00f9 o meno pacifiche entro in confini della Francia propriamente detta, cominciano i primi interventi militari verso l'esterno. Le principali acquisizioni furono la contea di Tolosa e il regno di Navarra. Nel 1271, morti Alfonso di Pointiers e Giovanna di Tolosa senza eredi diretti, la contea di Tolosa venne automaticamente annessa al regno di Francia, secondo quando scritto nel trattato di Meaux-Parigi del 1229. In seguito, nel 1284, con il matrimonio del figlio Filippo il Bello e Giovanna di Navarra, regina di Navarra e contessa di Champagne e di Brie, Filippo III prepar\u00f2 l'annessione di questo regno al dominio monarchico, che sarebbe avvenuta con Luigi X. Nello stesso periodo, gli eserciti francesi invasero il regno d'Aragona (1285), mentre il re interveniva negli affari di successione al regno di Castiglia. Altre acquisizioni minori furono la contea di Gu\u00eenes, il porto di Harfleur, Montmorillon, i siniscalcati di Carcassonne e di Beaucaire, e poi della Linguadoca.\nFilippo IV acquist\u00f2 la contea di Chartres, la dipendenza di Montpellier, la signoria di Beaugency, la contea della Marca, la viscontea di Soule e Maul\u00e9on, la contea di Bigorre. Inoltre estese verso est la sovranit\u00e0 regale fino all'Ostrevent, sulla dipendenza di Barrois, su Toul e Verdun, Lione e Viviers. A questo punto al di fuori del dominio capetingio rimanevano solo la Borgogna, la Bretagna, la Guienna e la Fiandra.\nIn Italia, l'influenza della monarchia capetingia si impose tramite un ramo cadetto dei D'Angi\u00f2, che governava sul regno di Napoli, pur avendo perso la Sicilia. In seguito, Filippo IV riprese il vecchio progetto di invasione dell'Inghilterra. A est, l'influenza francese cominci\u00f2 a estendersi anche nelle terre imperiali: grazie all'annessione del regno di Navarra, la Francia era entrata in diretto contatto con i possedimenti dell'Impero, dove alcuni principi divennero alleati, se non vassalli di Filippo VI.\nIl potere taumaturgo.\nI Capetingi prima, e poi i Plantageneti in seguito in area britannica, sono state le uniche dinastie di regnanti europei che hanno mantenuto viva per secoli l'idea che i loro sovrani avessero la capacit\u00e0 di guarire i malati (potere taumaturgico). Pare che nessuna delle precedenti dinastie franche abbia posseduto o praticato qualche particolare potere guaritore.\nLe origini ancestrali di questo mito risalgono alle antiche popolazioni germaniche, presso le quali, i re non erano eletti, ma scelti da alcune famiglie, che si riteneva essere dotate ereditariamente di una virt\u00f9 sacra, quasi fossero degli esseri divini. Con l'avvento del cristianesimo e la scomparsa del paganesimo, per\u00f2, i re del VII secolo divennero dei semplici laici, ma \u00e8 probabile che le vecchie idee siano rimaste nella coscienza popolare. Pi\u00f9 tardi con Carlo Magno venne istituito una nuova sacralit\u00e0 regale, per\u00f2 nella figura dell'imperatore cristiano.\nUna nuova istituzione consacrava i sovrani al momento dell'avvento al trono, l'unzione, apparsa tra il VII e il VIII secolo. Non si tratta per\u00f2 di un gesto completamente inedito: gi\u00e0 alcuni antichi popoli d'Oriente, che consideravano i loro re come esseri sacri, tenevano una cerimonia in cui, al loro avvento al trono, i re erano unti su alcune parti del corpo con un olio precedentemente santificato. Il primo re di Francia a riceve l'unzione fu Pipino il Breve: quando prese il potere nel 715, egli sent\u00ec il bisogno legittimare quella che di fatto era un'usurpazione. I precedenti sovrani, agli occhi dei fedeli, avevano ancora un aspetto mistico che li legava alle vecchie reminiscenze sui re germanici; con l'unzione, per\u00f2, anche la nuova dinastia, si ammanta di un'aura sacra e religiosa.\nCon Carlo Magno alla consacrazione venne aggiunta l'incoronazione, nella quale il papa, pone sul capo del re una corona, proclamandolo imperatore. Fu poi suo figlio, Ludovico il Pio, a ricevere per la prima volta come imperatore il segno dell'olio benedetto insieme alla corona dalle mani di papa Stefano IV, a Reims nell'816. Da allora i due gesti divennero pressoch\u00e9 inseparabili: il re, unto e incoronato, diventa \"\"Cristi del Signore\", vessillifero della causa cristiana, protettore dei fedeli a re-sacerdote capace di compiere miracoli.\nRoberto il Pio fu il primo di una lunga serie di re taumaturghi. Come Pipino, anche il padre di Roberto, Ugo Capeto, aveva usurpato il potere dell'ultimo discendente dei Carolingi, e la nuova dinastia necessitava urgentemente di una legittimazione. Cos\u00ec anche i Capetingi ricorsero all'unzione regia, a cui per\u00f2 si aggiunse l'apparizione del potere guaritore. Roberto il Pio aveva fama di essere un uomo pietoso e questa qualit\u00e0 personale deve essere stato l'elemento che ha consentito poi di attribuirgli le doti taumaturgiche che tipicamente venivano riconosciute ai santi. A corte si sforzarono diffondere le fama delle sue virt\u00f9 curative, anche con l'intento politico di far crescere il prestigio di una dinastia appena instauratasi.\nI sudditi ritenevano che Roberto il Pio fosse \"capace\" di guarire qualsiasi malato; ma, a partire da Filippo I, i re capetingi cominciano a specializzarsi nella sola cura delle scrofole, conosciute anche come \"\"mal le roi\". E quella di toccare i malati divenne per i re di Francia una pratica abitudinaria, nella quale i due gesti del \"tocco\" e del segno della croce sui malati diventano due gesti tradizionali. Gradualmente cominciarono a diffondersi ore, giorni o occasioni prestabilite entro le quali il re riceveva i malati; e, a partire dal XV secolo, si prese l'abitudine ad assicurarsi che solo gli scrofolosi fossero ammessi alla presenza del re. Ai malati veniva poi dato del denaro alla fine di ogni pratica curativa.\nIl potere guaritore non \u00e8 pi\u00f9 un dono personale, ma una capacit\u00e0 che si trasmette di padre in figlio, una prerogativa di una dinastia. Ben presto questo dono non era pi\u00f9 esteso a tutta la stirpe, ma solo il primogenito, l'erede al trono, poteva fare miracoli. Questo \u00e8 un riflesso di quella tendenza al diritto di primogenitura che verso l'anno 1000 cominci\u00f2 a caratterizzare le casate francese e inglesi. Man mano che queste pratiche si consolidarono e si aggiungevano alle altre, i re di Francia accrebbero la loro sacralit\u00e0 e il loro prestigio.\nRami collaterali.\nSegue l'elenco dei rami collaterali dei capetingi, stabiliti secondo i possedimenti dei capostipiti, indicati tra parentesi.\nGenealogia.\n Ugo Capeto (940 ca. \u2013 24 ottobre 996)\n Adelaide d'Aquitania\n \u251c\u2500\u2500 Edvige (970 ca - 1013 ca)\n \u251c\u2500\u2500 Gis\u00e8le (971 ca - 1002)\n \u251c\u2500\u2500 Roberto II (27 marzo 972 - 20 luglio 1031)\n \u2502 = Susanna\n \u2502 = Berta di Borgogna (964\u201316 gennaio 1010)\n \u2502 = Costanza d'Arles (986\u2013Melun, 25 luglio 1034)\n \u2502 \u251c\u2500\u2500 Edvige o Adele (ca. 1003-ca. 1065)\n \u2502 \u2502 = Rinaldo I di Nevers\n \u2502 \u251c\u2500\u2500 Ugo II (1007 - 1025)\n \u2502 \u251c\u2500\u2500 Enrico I (4 maggio 1008\u20134 agosto 1060)\n \u2502 \u2502 = Matilda di Frisia (1024 circa\u20131044)\n \u2502 \u2502 = Anna di Kiev (1024/1032\u2013settembre 1075)\n \u2502 \u2502 \u251c\u2500\u2500 Filippo I (23 maggio 1052\u00a0\u2013 Melun, 29 luglio 1108)\n \u2502 \u2502 \u251c\u2500\u2500 Ugo il Grande (1057\u00a0\u2013 18 ottobre 1102)\n \u2502 \u2502 \u251c\u2500\u2500 Roberto (prima del giugno 1054 - ca. 1060)\n \u2502 \u2502 \u2514\u2500\u2500 Emma\n \u2502 \u251c\u2500\u2500 Adele o Adelaide (1009-1079)\n \u2502 \u2502 = Riccardo III di Normandia (ca. 1007-1027)\n \u2502 \u2502 = Baldovino V delle Fiandre (1012-1067)\n \u2502 \u251c\u2500\u2500 Roberto I (1011 - 21 marzo 1076)\n \u2502 \u251c\u2500\u2500 Oddone o Eudes (1013-1056)\n \u2502 \u2514\u2500\u2500Constanza (1014-?)\n \u2502 = Manasse di Dammartin (?-1037)\n \u2502\n \u2514\u2500\u2500 Adele (973 ca - 1063)\nCuriosit\u00e0.\nA partire dal XII secolo sembra che i testamenti degli ultimi sovrani capetingi siano stati caratterizzati da richieste di sepoltura alquanto curiose, relative allo smembramento dei loro corpi. Ovviamente, i papi cercarono di opporsi a tale pratica: papa Bonifacio VIII condann\u00f2 il desiderio di Filippo IV di seppellire il suo cuore in un luogo differente dal corpo. Anche Luigi X mostr\u00f2 il medesimo desiderio, ma non riusc\u00ec a ottenere il permesso dal papa e il suo corpo fu sepolto intatto a Saint-Denis. Filippo V, con il permesso di papa Giovanni XXII, ordin\u00f2 che il suo cuore e le sue viscere fossero sepolti a parte dal suo corpo, il cuore nella chiesa dei Cordiglieri di Parigi, le viscere nella chiesa del priorato di Saint-Louis di Poissy, dove giaceva anche il cuore di Filippo IV. Addirittura la regina Giovanna fece seppellire corpo, interiora, e cuore in tre diverse chiese. Il motivo di questa pratica era in primo luogo quello di assicurarsi per la propria sepoltura i luoghi che erano loro pi\u00f9 cari o che ritenevano particolarmente impregnati di aura santificante; e dall'altra quella di aumentare le preghiere a loro dedicate, che avrebbe consentito loro una migliore intercessione nell'aldil\u00e0."}
{"id": "123967", "revid": "11959", "url": "https://it.wikipedia.org/wiki?curid=123967", "title": "Tahin", "text": ""}
{"id": "123969", "revid": "944090", "url": "https://it.wikipedia.org/wiki?curid=123969", "title": "Salsa (geologia)", "text": "La salsa \u00e8 un fenomeno geologico consistente nella fuoriuscita dal terreno di fango, acqua salata, misto a gas di varia natura, in particolare idrocarburi, a bassa temperatura (vicina alla temperatura ambiente).\nSe non riesce ad allontanarsi rapidamente, il fango fuoriuscito secca e sedimenta nelle immediate vicinanze della sorgente costruendo cos\u00ec dei vulcani di fango.\nIl fenomeno pu\u00f2 essere causato dalla presenza di giacimenti di idrocarburi a bassa profondit\u00e0 o gas che viene attraverso faglie geologiche profonde, che nel risalire intercettano il fango e ne abbassano la densit\u00e0, favorendone la risalita.\nDalle acque salse limpide si pu\u00f2 ricavare il sale per evaporazione o per ebollizione come per le saline di Bobbio, usate dai Romani e dai Longobardi e poi dai monaci di san Colombano, il sale prodotto era persino superiore a quello di acqua di mare (due volte nella fonte di Piancasale), ed inoltre era ricco di iodio e magnesio. \nDa Bobbio, verso Varzi e anche verso la Val Trebbia fino a Genova partiva la Via del sale nelle zone sotto il dominio prima dei monaci colombaniani e poi dei Malaspina."}
{"id": "123970", "revid": "6392", "url": "https://it.wikipedia.org/wiki?curid=123970", "title": "Salsa eruttiva", "text": ""}
{"id": "123972", "revid": "964734", "url": "https://it.wikipedia.org/wiki?curid=123972", "title": "Date obolum Belisario", "text": "Date obolum Belisario: la frase latina, tradotta letteralmente, significa \"fate l'elemosina a Belisario\".\nSi tratta di una frase celebre che, se da un lato ha il sapore della leggenda, come ritengono i critici, riguardo al grande generale bizantino su cui si abbatterono la sorte o l'invidia dell'imperatore, dall'altro per\u00f2 racchiude nella sua brevit\u00e0 una ricchezza di insegnamenti morali - come la caducit\u00e0 della gloria, l'ingratitudine dimostrata dai potenti verso i loro servitori, o ancora l'attenzione che va sempre prestata a chi viene perseguitato dalla sfortuna - su cui si basano la sua fama e popolarit\u00e0, soprattutto nel Medioevo."}
{"id": "123975", "revid": "108343951", "url": "https://it.wikipedia.org/wiki?curid=123975", "title": "Datur omnibus", "text": "Datur omnibus \u00e8 una frase latina che significa \"si d\u00e0 a tutti\".\nLa scritta \u00e8 presente sulla porta di alcuni monasteri ad indicare che la carit\u00e0 di Cristo abbraccia indistintamente tutti, ricchi e poveri."}
{"id": "123978", "revid": "228587", "url": "https://it.wikipedia.org/wiki?curid=123978", "title": "Davus sum, non Oedipus", "text": "Davus sum, non Oedipus \u00e8 una battuta recitata da Davo (Atto II, 24) protagonista di \"Andria\", commedia di Terenzio, che significa \"sono Davo, non Edipo\".\n\"Davo\" qui significa un povero schiavo ingenuo; \"Edipo\", invece, il re mitologico di Tebe, qui nel senso di solutore di enigmi, come quello della Sfinge. Da qui deriva anche il proverbio greco antico \"enigmi beoti\" (la Beozia era la regione greca su cui regn\u00f2 Edipo), usato riguardo cose impossibili.\nSi allega questa sentenza quando si vuol addurre la propria debolezza come pretesto per non assumere o compiere incarichi troppo alti o difficili."}
{"id": "123981", "revid": "121429376", "url": "https://it.wikipedia.org/wiki?curid=123981", "title": "De cuius", "text": "L'espressione de cuius \u00e8 una ellissi della locuzione latina \"is de cuius hereditate agitur,\" che, tradotta letteralmente, significa 'colui della cui eredit\u00e0 si tratta' e, in pratica, indica la persona defunta che ha lasciato un'eredit\u00e0.\nViene normalmente usata nel linguaggio giuridico e burocratico come sinonimo, o perifrasi di tipo eufemistico, per \"morto\" o \"defunto\" in tutti i riferimenti a una vicenda successoria, intesa come insieme delle conseguenze, per lo pi\u00f9 ma non esclusivamente patrimoniali, derivanti dalla morte di un individuo. In molti casi ha lo stesso valore di \"ereditando\" (colui dal quale si eredita) o di \"testatore\" (colui che ha fatto testamento).\nIn conseguenza di tale uso, l'espressione \"de cuius\" ha perso qualsiasi riferimento grammaticale alla frase originaria latina e, bench\u00e9 composta da due parole, viene oggi correntemente intesa come un sostantivo unico di genere comune (\"il de cuius\", \"la de cuius\") e indeclinabile nel numero (\"del de cuius\", \"dei de cuius\")."}
{"id": "123986", "revid": "9498", "url": "https://it.wikipedia.org/wiki?curid=123986", "title": "Debellare superbos", "text": ""}
{"id": "123988", "revid": "729019", "url": "https://it.wikipedia.org/wiki?curid=123988", "title": "Florestano Pepe", "text": "Biografia.\nEntrato nell'esercito in giovane et\u00e0 quale allievo del Collegio Militare della Nunziatella, vi consegu\u00ec il grado di Alfiere del Reggimento di Borgogna in Fanteria. Nominato Ufficiale nel 1796, nel 1799 accorse a Napoli a difesa della repubblica partenopea. Subendo la sconfitta contro le truppe borboniche del cardinal Ruffo, venne catturato ed esiliato in Francia dove entr\u00f2 nell'esercito di Napoleone distinguendosi in molte battaglie, sia al servizio di Giuseppe Bonaparte, re di Napoli, che di Gioacchino Murat.\nNel 1810 fu capo di stato maggiore della divisione napoletana inviata in Spagna e nell\u2019aprile 1812, promosso maresciallo di campo, partecip\u00f2 alla campagnia di Russia napoleonica.\nDel periodo sotto Napoleone si ricorda in particolare l'episodio del 5 dicembre 1813, quando la cavalleria napoletana (detta \"I Diavoli Bianchi\" dallo stesso Bonaparte) scort\u00f2 Napoleone da Ochmiana (oggi A\u0161mjany) a Vilno. Vestiti dell'uniforme da parata, senza mantelli nel gelo russo, i cavalleggeri napoletani si impegnarono in furiosi combattimenti contro i cosacchi, giungendo a destinazione in soli trenta su trecento partiti. Lo stesso generale Pepe riport\u00f2 congelamento degli arti, che gli cost\u00f2 l'amputazione di un piede, insieme ai colonnelli Campana e Roccaromana.\nNel 1815, nella battaglia di Tolentino, ebbe il grado di tenente generale. Dopo la fine del periodo napoleonico, Florestano Pepe conserv\u00f2 il grado nell'esercito borbonico, ma fu richiamato solo nel luglio 1820.\nPrese parte alla rivoluzione napoletana del 1820, . Fu posto al comando nell'agosto 1820 dal governo costituzionale di Napoli del corpo di spedizione contro i rivoluzionari siciliani. Richiamato in ottobre, nel febbraio 1821 fu nominato capo dello stato maggiore generale in vista della guerra contro l\u2019Austria.\nDopo l'arrivo degli austriaci nel marzo 1821 e il ritorno dei Borbone, privato del grado nel 1822, si ritir\u00f2 a vita privata.\nLettere.\nRapporto 12 ottobre 1820.\nRapporto scritto da Florestano Pepe al governo costituzionale di Napoli riguardo alla situazione a Palermo dopo gli scontri in citt\u00e0 delle sue truppe contro i rivoltosi dell'ottobre 1820.\n\u00ab\"Palermo \u00e8 rientrato nell'ordine, e la tranquillit\u00e0 \u00e8 restituita a tutte le Popolazioni della Sicilia. I passati trascorsi esser debbono sepolti da profondo oblio: sentimenti di pace e di reciproca affezione debbono cancellarne benanco le tracce: ma tremi chi osasse turbare la pace delle famiglie, e l'ordine pubblico ! Una Corte Marziale, gi\u00e0 nominata in Palermo, punir\u00e0 severamente i nuovi delitti, le segrete macchinazioni, o gli allarmi tendenti a produrre lo scoraggiamento, o il disordine. Tutte le autorit\u00e0 riprendano le loro funzioni. Le leggi in vigore al 15. Luglio ultimo sono richiamate in piena osservanza sino alle determinazioni del Parlamento Nazionale, sia unico, sia separato. I funzionari Amministrativi, Giudiziari, e Finanzieri, che si fossero allontanati dal loro posto, vi rientreranno tra otto giorni a contare dalla pubblicazione del presente, ovvero saranno rimpiazzati. Essi coperar debbono con estraordinaria attitudine, prudenza, e fermezza a rimontare l'edificio politico in tutti i rami, rassicurare colla garanzia delle leggi i timidi, perseguitare con energia gli sciagurati, che sordi alle voci della clemenza, osassero macchinare nuovi misfatti, e procurare in fine, che la calma presente produca un pi\u00f9 felice avvenire alla Sicilia.\"\u00bb"}
{"id": "123989", "revid": "484362", "url": "https://it.wikipedia.org/wiki?curid=123989", "title": "Debemur morti nos nostraque", "text": "La frase Debemur morti nos nostraque, tradotta letteralmente, significa \"siamo votati alla morte noi e tutte le nostre cose\" (Orazio, \"Ars poetica\", 63).\nIl concetto \u00e8 ripreso anche da Ovidio (In Liviam, 359): \"Tendimus huc omnes: metam properamus ad unam; Omnia sub leges mors vocat atra suas.\" (\"Tutti tendiamo a questo fine, tutti ci affrettiamo ad un'unica m\u00e8ta; la tenebrosa morte chiama tutte le cose sotto le sue leggi\")."}
{"id": "123990", "revid": "712828", "url": "https://it.wikipedia.org/wiki?curid=123990", "title": "Oliver Hutton", "text": ", noto pi\u00f9 comunemente come Holly, \u00e8 il protagonista del manga \"Capitan Tsubasa\", creato da Y\u014dichi Takahashi. Egli appare inoltre in numerosi manga sequel e nelle serie televisive anime tratte dai fumetti, meglio conosciute in italiano come \"Holly e Benji\". Nella versione italiana degli anime il suo nome \u00e8 stato anglicizzato in Oliver Hutton e Oliver Tsubasa Hutton nella serie \"Che campioni Holly e Benji!!!\", mentre nell'edizione manga \u00e8 stato mantenuto l'originale giapponese Tsubasa Ozora.\nHolly \u00e8 un calciatore di incredibile talento che sogna un giorno di vincere il campionato mondiale di calcio con il Giappone. La serie segue la sua crescita dalle scuole elementari, fino al suo trasferimento in club professionistici in Brasile e Spagna e la sua partecipazione a svariati campionati con la maglia della nazionale giapponese. La sua posizione naturale \u00e8 quella di centrocampista, ma all'occorrenza ricopre anche il ruolo di attaccante, vestendo solitamente la maglia numero 10.\nCreazione e sviluppo.\nIl personaggio viene ideato col nome di Tsubasa Taro, come protagonista di un volume scritto dall'autore Y\u014dichi Takahashi quando era appena ventenne, pubblicato da \"Weekly Sh\u014dnen Jump\" nel 1980. Il successo riscontrato spinse Sh\u016beisha a chiedere a Takahashi di creare un'intera serie intorno a Tsubasa, la quale esord\u00ec l'anno successivo su \"Weekly Sh\u014dnen Jump\" con il titolo di \"Capitan Tsubasa\". Il nome del personaggio venne a quel punto modificato in Tsubasa Ozora. Convinto che il pubblico avrebbe apprezzato maggiormente un protagonista forte, Takahashi rese Holly un bambino prodigio e ne mostr\u00f2 la crescita tramite le sfide contro numerosi rivali molto diversi tra di loro.\nDiversi critici hanno individuato in Kazuyoshi Miura la fonte di ispirazione per il personaggio di Holly, in quanto Miura \u00e8 stato il primo calciatore giapponese a raggiungere il successo all'estero, in particolare in Brasile e in Europa, come Holly nella serie. Takahashi ha tuttavia ammesso che non conosceva Miura quando inizi\u00f2 a pubblicare l'opera, ma si \u00e8 detto felice delle similitudini tra i due. Nel 2013 l'autore ha paragonato Holly al calciatore argentino Lionel Messi e anche la sua rivalit\u00e0 con Mark Lenders \u00e8 stata accostata a quella tra lo stesso Messi e il portoghese Cristiano Ronaldo. A marzo 2021 l'autore ammette di essersi ispirato a Maradona.\nDiversi doppiatori gli hanno prestato la voce negli adattamenti anime: Akari Hibino in \"Holly e Benji, due fuoriclasse\" e \"Shin Captain Tsubasa\"; Nozomu Sasaki da adulto in \"Che campioni Holly e Benji!!!\" Kikuko Inoue da ragazzo e Tomokazu Seki da adulto in \"Holly &amp; Benji Forever\"; e Y\u016bko Sanpei nel remake del 2018. In italiano invece \u00e8 stato doppiato da Fabrizio Vidale mentre in \"Captain Tsubasa\" del 2018 da Renato Novara.\nDescrizione.\nHolly \u00e8 un ragazzo solare e amichevole con tutti, compresi i suoi avversari, e che dimostra grande generosit\u00e0 e attaccamento verso i suoi compagni di squadra. Possiede anche una forte determinazione e forza di volont\u00e0 nel raggiungere gli obiettivi che si prefigge, primo fra tutti la vittoria del Giappone ai mondiali di calcio. \u00c8 un fantasista di enorme talento e dalle spiccate capacit\u00e0 tecniche. Nel corso della sua carriera ha giocato praticamente in tutti i ruoli: all'inizio della serie era un centravanti, poi cambi\u00f2 il suo ruolo in quello di centrocampista offensivo. Ha pure giocato come difensore in alcune partite.\nI suoi migliori amici sono Bruce Harper e Tom Becker, compagni fin dai tempi della sua prima squadra, la Newppy, inoltre tra lui e Tom c'\u00e8 un'intesa quasi assoluta e forma con lui la . Nella parte iniziale del manga il suo rivale principale \u00e8 il portiere Benjamin Price, che poi diventa il suo fidato compagno di squadra, successivamente nei campionati delle scuole elementari instaura un rapporto di rivalit\u00e0 anche con Julian Ross, Philip Callaghan, e con i gemelli James e Jason Derrick, ma soprattutto con Mark Lenders. Tali rivalit\u00e0 persistono anche durante i tornei delle scuole medie, a cui si aggiungono anche Ralph Peterson e Patrick Everett. Quando viene convocato in nazionale partecipando ai mondali giovanili, affronta molti calciatori stranieri, e tra i suoi rivali pi\u00f9 agguerriti ci sono il bomber Karl Heinz Schneider e il portiere Dieter M\u00fcller della nazionale tedesca, Juan Diaz della nazionale argentina, il portiere Ricardo Espadas della nazionale messicana, Brian Cruyfford della nazionale olandese, Ramon Victorino della nazionale uruguaiana, il portiere Gino Hernandez della nazionale italiana, e in particolare si distinguono Carlos Santana e Natureza della nazionale brasiliana. Pi\u00f9 avanti nella storia, quando Holly gioca come professionista per il Barcellona ha come compagno di squadra il brasiliano Rivaul trovando in lui un nuovo grande rivale.\nNel tempo Holly ha sviluppato differenti tiri speciali, il suo tiro pi\u00f9 iconico \u00e8 il , un tiro alto a effetto che cambia traiettoria scendendo verso il basso, ma senza perdere potenza, quando il portiere gi\u00e0 si aspetta che la palla esca fuori, inoltre \u00e8 in grado di calciare anche tiri molto potenti come il appreso dal suo mentore Roberto, ed \u00e8 capace di eseguire il , calciato in contemporanea a Tom Becker dove la palla d\u00e0 l'impressione di moltiplicarsi generando un effetto illusorio, tra l'altro lui e Tom possono usare un altro tiro combinato molto pi\u00f9 potente ovvero l'. Potenzialmente sarebbe anche in grado di usare il di Stephan Levin, calciatore della nazionale svedese, in effetti una delle principali abilit\u00e0 di Holly \u00e8 quella di ricopiare lo stile di gioco dei suoi avversari e dei suoi compagni di squadra, solo osservandoli.\nStoria.\n\"Capitan Tsubasa\".\nOliver Hutton fa il suo debutto nel manga \"Capitan Tsubasa\", quando all'et\u00e0 di undici anni si trasferisce nella cittadina di Fujisawa. Figlio di una casalinga, Maggie, e di un capitano di navi, Michael, spesso in viaggio per lavoro, da piccolo Holly era sopravvissuto a un incidente grazie al suo pallone da calcio, che aveva assorbito la maggior parte dell'impatto di un'auto che lo aveva investito; da allora il giovane nutre una forte passione per il calcio e non si separa mai dal proprio pallone, che considera il suo migliore amico. Giunto in citt\u00e0, Holly si iscrive alla squadra di calcio della scuola elementare Newppy, risollevandone le prestazioni e facendosi numerosi amici, tra cui Tom Becker, Bruce Harper, la leader dei tifosi e suo interesse romantico Patty Gatsby e l'ex calciatore brasiliano Roberto Sedinho, che ne diviene l'allenatore personale. Grazie ai nuovi innesti e soprattutto a Holly, la Newppy riesce per la prima volta nella sua storia a pareggiare contro la forte Saint Francis del prodigioso portiere Benjamin Price.\nIn seguito Holly supera le selezioni per entrare a far parte della New Team, una squadra composta dei migliori elementi della citt\u00e0 che rappresenter\u00e0 la regione al campionato nazionale. Il ragazzino ne diventa la punta e il capitano. Roberto lo incoraggia a vincere il torneo promettendogli poi di portarlo con lui in Brasile per farne un giocatore professionista. Nel corso del campionato, Holly incontra abili rivali, come gli acrobatici gemelli Derrick, l'elegante Julian Ross e Mark Lenders, centravanti dall'impressionante forza fisica che diverr\u00e0 il rivale numero uno di Holly in campo nazionale. Le prodezze di Holly trascinano la New Team alla vittoria finale contro la Muppet di Mark Lenders, ma Roberto decide comunque di tornare in Brasile da solo, lasciando per\u00f2 un messaggio per Holly di raggiungerlo dopo aver affinato ulteriormente il suo gioco. Negli anni delle medie, Holly, di nuovo capitano della squadra delle medie New Team, vince tutti i tre campionati nazionali che vengono disputati, l'ultimo a pari merito con la Toho di Mark Lenders. In questi tre anni Holly retrocede nella posizione di regista e impara il Drive Shot, un formidabile tiro ad effetto.\nConvocato per la Nazionale Under 15 giapponese, inizialmente Holly non partecipa al ritiro precampionato in vista del torneo di Parigi, cos\u00ec da recuperare dagli infortuni subiti nell'ultimo campionato nazionale. Dopo essersi ripreso viene promosso titolare e guida il Giappone alla vittoria in finale contro la Germania Ovest. Al rientro in Patria si fidanza ufficialmente con Patty, consegue la licenza media e parte infine per il Brasile per raggiungere il suo mentore Roberto.\n\"World Youth\".\nIn \"Capitan Tsubasa World Youth\", Holly gioca in Brasile nel San Paolo e vince il campionato brasiliano ai danni del Flamengo del suo nuovo rivale Carlos Santana. Convocato per la nazionale Under-19 che disputer\u00e0 il World Youth, Tsubasa abbandona per un periodo il suo club per dedicarsi alla nazionale, facendole superare le eliminatorie asiatiche. Al World Youth sar\u00e0 il punto di riferimento di ogni azione offensiva della sua squadra, realizzando reti decisive contro la Svezia ai quarti, i Paesi Bassi in semifinale, arrivando a disputare la finalissima contro il Brasile, allenato proprio dal suo ex allenatore Roberto. Nei supplementari Holly realizza il gol-partita, cos\u00ec che il Giappone riporta la vittoria finale. Al termine del torneo, Holly sposa Patty e insieme a lei si prepara a trasferirsi in Spagna per giocare nel .\nDa \"Road to 2002\" in poi.\nIn \"Captain Tsubasa Road to 2002\", dopo l'ultima partita al San Paolo, Holly si trasferisce al Barcellona. Per via della presenza del campione Rivaul nel suo stesso ruolo di regista, il tecnico Van Saal lo retrocede nella squadra B, dove si metter\u00e0 in luce con una moltitudine di gol e assist. Un infortunio di Rivaul \u00e8 la chance per tornare in prima squadra, e nell'atteso derby contro il di Natureza guida il Barcellona alla vittoria.\nA questa prestazione ne seguono altre nella serie successiva \"Captain Tsubasa Golden 23\". Dopo aver riaffrontato il Real Madrid nello speciale \"Captain Tsubasa kaigai gekit\u014d hen en la Liga\", Holly conquista a inizio della serie \"Captain Tsubasa Rising Sun\" il campionato spagnolo con i blaugrana, guadagnandosi il titolo di MVP del torneo. Patty intanto rimane incinta di due gemelli. Dopo tre mesi di pausa in Giappone, Holly si riunisce ai suoi compagni della generazione d'oro nella nazionale olimpica giapponese che prender\u00e0 parte ai giochi olimpici di Madrid.\nAccoglienza e impatto culturale.\nNei sondaggi di popolarit\u00e0 dei personaggi tra i fan della serie in Giappone, Oliver Hutton \u00e8 emerso al primo posto nel 1985 e al quinto nel 2005. Il pubblico della rivista lo \"Newtype\" ha votato come il 21\u00ba personaggio maschile di anime e manga pi\u00f9 popolari degli anni 80. La sua immagine \u00e8 stata utilizzata anche a fini promozionali: \u00e8 ad esempio stato raffigurato nel 2006 sulle bottiglie di Kirin Nuda, la bevanda ufficiale della nazionale di calcio del Giappone, mentre nel 2016 insieme a Tom Becker \u00e8 apparso in un video proiettato durante la cerimonia di chiusura di Rio 2016 per annunciare le Olimpiadi di Tokyo 2020.\nA Holly sono state dedicate alcune statue nel sobborgo di Yotsugi, alle porte di Tokyo, citt\u00e0 natale dell'autore Y\u014dichi Takahashi. La prima venne eretta a marzo 2013 in un parco, mentre un anno dopo se ne aggiunsero altre due come parte di una campagna che comprendeva l'aggiunta di altri protagonisti della serie. A queste ha fatto seguito nel 2018 una statua di Holly nell'atto di eseguire il caratteristico tiro Twin Shot, con la possibilit\u00e0 per i visitatori di impersonare Tom Becker. Infine nel 2014 Adidas ha sponsorizzato una statua del personaggio nel centro commerciale Hysan Place di Hong Kong per celebrare il campionato mondiale di calcio di quell'anno in Brasile.\nCollegamenti esterni.\n "}
{"id": "123992", "revid": "124465200", "url": "https://it.wikipedia.org/wiki?curid=123992", "title": "De minimis non curat praetor", "text": "De minimis non curat praetor \u00e8 una locuzione della lingua latina che tradotta significa \"il pretore non si occupa di cose di poca importanza o di poco conto\" (letteralmente: \"il pretore non si occupa di cose piccolissime\").\nContesto giuridico.\nHa anche il senso che l'ordinamento giuridico non prende in considerazione aspetti considerati irrilevanti, anche quando il limite minimo non \u00e8 espressamente indicato da nessuna norma \"positiva\". Ad esempio \u00e8 universalmente ammesso che una coincidenza di meno di otto battute in musica non costituisce plagio e che nel mondo televisivo un filmato di meno di 120 secondi non \u00e8 violazione di diritti anche se tali limiti non compaiono in nessuna legge. L'Unione europea ha utilizzato lo stesso termine \"de minimis\" per indicare gli aiuti di stato di piccolissima entit\u00e0 che non devono essere sottoposti al vaglio comunitario, ma ne ha fissato legislativamente il valore.\nIl principio \"de minimis\" rileva in diritto a proposito della competenza per valore. Sotto un certo livello le cause in Italia non erano di competenza del pretore (ora del Tribunale) ma del giudice conciliatore (ora del Giudice di Pace). Nell'ordinamento italiano il principio viene altres\u00ec in rilievo nell'ambito del risarcimento del danno: la Corte di Cassazione ha infatti chiarito che non pu\u00f2 essere richiesto il risarcimento in giudizio per danni la cui entit\u00e0 sia cos\u00ec contenuta da considerarsi trascurabile (cosiddetti \"danni bagatellari\", quale ad esempio un taglio di capelli inadeguato).\nAltri significati.\nIn senso figurato, indica il fatto che colui che ricopre alte cariche non si occupa delle inezie. Il detto pu\u00f2 essere usato anche per evidenziare sarcasticamente la negligenza di qualche superiore che, oltre le cose piccole, non cura nemmeno le grandi. \u00c8 stata usata anche in una celebre \"gag\" da parte di Tot\u00f2."}
{"id": "123995", "revid": "1543377", "url": "https://it.wikipedia.org/wiki?curid=123995", "title": "Neoliberismo", "text": "Il neoliberismo (internazionalmente chiamato neoliberalismo) \u00e8 un indirizzo di pensiero economico che, in nome delle riconfermate premesse dell\u2019economia classica, denuncia le sostanziali violazioni della concorrenza perpetrate da concentrazioni monopolistiche all\u2019ombra del laissez-faire e chiede pertanto misure statali atte a riaffermare l'effettiva libert\u00e0 di mercato e a garantire con ci\u00f2 il rispetto anche delle libert\u00e0 politiche.\nGli economisti neoliberisti, come gli austriaci Friedrich von Hayek e Ludwig von Mises e il francese Jacques Rueff, non insistono tuttavia pi\u00f9 sugli ipotetici vantaggi della libera concorrenza, ma sugli inconvenienti pratici dell\u2019intervento dello Stato, ritenuto facile a degenerare in costrizione, pesante, sempre tardivo e spesso inefficace.\nDal punto di vista filosofico, esso sarebbe parzialmente associabile alle teorie libertarie, se non che i termini \"liberista\" e \"neoliberista\" sono talvolta utilizzati con una connotazione dispregiativa. Ambo i termini esistono solo in lingua italiana: il primo di essi fu coniato dal filosofo Benedetto Croce a met\u00e0 del XX secolo, mentre il secondo \u00e8 entrato in uso nell'ultimo decennio dello stesso.\nIl termine liberismo \u00e8 spesso stato assimilato sin dalle origini crociane alle conseguenze economiche del pensiero politico liberale. Tuttavia, il liberalismo attribuisce all'autorit\u00e0 pubblica e al diritto proprio il compito (esclusivo) di difendere le libert\u00e0 individuali, tra cui anche quelle economiche. L'essenza economica del liberalismo fu enunciata nel modo pi\u00f9 esplicito dall'economista austriaco Eugen von B\u00f6hm-Bawerk: \"Un mercato \u00e8 un sistema giuridico, in assenza del quale l'unica economia possibile \u00e8 la rapina di strada\".\nOrigine ed evoluzione del termine.\nIl primo a coniare il termine fu il sociologo ed economista tedesco Alexander R\u00fcstow, il quale cerc\u00f2 di teorizzare una nuova forma di liberalismo (l'ordoliberalismo) leggermente distaccata da quello classico, maggiormente attenta al sociale e non completamente contraria ad un controllo dell'evoluzione dei mercati da parte dello Stato. R\u00fcstow successivamente port\u00f2 queste sue idee all'interno dei circoli di intellettuali, da lui frequentati in Germania, sotto il nome di \"neoliberalismo\".\nNel 1938 il filosofo francese Louis Rougier organizz\u00f2 a Parigi un colloquio intitolato a nome del giornalista Walter Lippmann, basato appunto sulle idee di quest'ultimo, contrarie ad ogni forma di collettivismo. Al colloquio presero parte oltre a Rougier e Lippmann anche Wilhelm R\u00f6pke, Friedrich von Hayek, Ludwig von Mises, Michael Polanyi, Raymond Aron, Robert Marjolin, Jacques Rueff e lo stesso Alexander R\u00fcstow. L'incontro punt\u00f2, sotto l'auspicio degli organizzatori Rougier e Lippmann, a definire una nuova visione di liberismo economico, cui in quel periodo, nell'opinione comune, si imputava la Grande Depressione del 1929. Fu attraverso questo incontro, grazie anche alla partecipazione di Alexander R\u00fcstow, che si ebbe un primo vero utilizzo della parola \"neoliberalismo\" quale identificazione di una qualche ideologia economica, nella fattispecie una ideologia che intendeva proporsi come terza via tra il laissez faire e la pianificazione economica collettivista.\nOggi invece si considera il neoliberalismo come nettamente opposto al concetto di economia keynesiana (in cui vi \u00e8 correzione da parte statale del sistema economico con opportune misure di politica industriale a sostegno dell'interesse pubblico) e ad altre forme di economia mista fino al caso limite di economia pianificata.\nStoria.\nMont Pelerin Society.\nReduce dal \"Colloquio Walter Lippmann\", nel 1947 Friedrich von Hayek fond\u00f2 la Mont Pelerin Society con l'intento di aggregare varie personalit\u00e0 del mondo intellettuale al fine di ridiscutere il liberalismo classico, quindi ancora una volta si parl\u00f2 di \"neoliberalismo\". Come ha sostenuto Milton Friedman, uno degli aderenti alla societ\u00e0 fondata da Hayek, il periodo storico vissuto di recente, caratterizzato dalla forte ascesa da parte degli statalismi un po' ovunque nel mondo, fece vedere agli occhi di tutti la \"Mont Pelerin Society\" come baluardo dell'ideologia liberale, punto di incontro annuale dei sostenitori del libero mercato. La creazione della societ\u00e0 cre\u00f2 per\u00f2 non pochi attriti tra Hayek ed il suo collega di Scuola austriaca Ludwig von Mises, difensore del liberalismo classico.\nCile di Augusto Pinochet.\nA partire dagli anni sessanta in America Latina inizi\u00f2 un certo interesse da parte di alcuni intellettuali locali per le politiche di libero mercato ed in particolare per l'ordoliberalismo che aveva caratterizzato il miracolo economico tedesco, il \"Wirtschaftswunder\". Tali teorie economiche venivano menzionate attraverso il termine spagnolo \"neoliberalismo\". Fu soltanto dopo il colpo di Stato effettuato in Cile, ad opera del generale Augusto Pinochet, che delle idee liberiste iniziarono a trovare posto nell'economia politica di uno Stato sudamericano, uno Stato in regime dittatoriale.\nPinochet prese contatto fin da subito con diversi economisti appartenenti alla Scuola di Chicago, i cosiddetti \"Chicago boys\", tra cui il fondatore della scuola Milton Friedman, e Jos\u00e9 Pi\u00f1era. Questi suggerirono a Pinochet una serie di riforme di stampo liberale ispirate ai princ\u00ecpi espressi in \"Capitalismo e libert\u00e0\", come la deregolamentazione (\"deregulation\"), il conservatorismo fiscale, le privatizzazioni del patrimonio statale e i tagli alla spesa sociale, riportando il Cile, dopo la breve e interrotta presidenza di Allende, alle precedenti politiche liberiste aperte agli investimenti dei mercati internazionali e delle multinazionali (in particolare di quelle statunitensi).\nLe politiche adottate da Pinochet, principalmente per quanto riguard\u00f2 la riduzione della spesa pubblica, generarono non poco malcontento nella popolazione, specialmente per le classi sociali pi\u00f9 basse che videro venir meno molti servizi assistenziali oltre che una riduzione media dei salari dell'8% e del potere di acquisto dei salari stessi; l'inflazione tocc\u00f2 il 375% nel 1974 e la disoccupazione il 20% (dal 3% che era; nel 1982 sal\u00ec al 30%). Tali politiche erano inoltre attuate nel clima di terrore in cui la polizia teneva la popolazione grazie a torture e sparizioni. Durante il discusso regime di Pinochet si registr\u00f2 quindi un'evoluzione del termine \"neoliberalismo\", che assunse una connotazione dispregiativa nell'utilizzo di coloro che criticavano le politiche cilene di quel periodo.\nAnni 2000.\nA partire dagli anni 2000 si \u00e8 assistito ad un aumento dell'uso del termine \"neoliberalismo\", soprattutto da parte dei critici del libero mercato e del laissez-faire in genere, similmente a quanto accaduto nell'America Latina durante la dittatura Pinochet. Difatti, ad oggi, non esiste una definizione monolitica di \"neoliberalismo\", il quale rimane un concetto spesso confuso, utilizzato nel linguaggio accusatorio. Tanto meno vi sono economisti, politici o pensatori che si autodefiniscono \"neoliberali\".\nAlcuni dei detrattori dell'ideologia neoliberale le addebitano il fatto di essere una sorta di estremizzazione del liberalismo economico, tendendo all'annullamento totale dello Stato in favore del libero mercato e dell'imprenditorialit\u00e0 privata. Da questo punto di vista il \"neoliberalismo\" sembrerebbe avvicinarsi ai significati di \"anarco-capitalismo\" e \"libertarianismo\", o anche di \"minarchismo\", inglobando quindi anche le differenze presenti tra queste varie correnti filosofiche.\nAltri identificano il neoliberismo non tanto con la concezione del venir meno dello Stato a beneficio del mercato, quanto piuttosto con il processo di impadronimento e controllo dello stesso Stato e dei suoi organi-chiave da parte di lobby, multinazionali e gruppi finanziari (una sorta di svuotamento dall'interno dello Stato, attuato ad esempio tramite privatizzazione dei profitti e mantenimento di costi e perdite a carico della casse pubbliche). Pensieri di questo tipo sono estremamente ricorrenti nella critica di uno studioso che ha pi\u00f9 volte stigmatizzato gli eccessi del neoliberismo e le asimmetrie della globalizzazione come Noam Chomsky.\nDiversi economisti vedono la grande recessione del XXI secolo come un effetto del fallimento delle politiche neoliberiste. La stessa globalizzazione del XXI secolo, con i suoi aspetti positivi e negativi, \u00e8 vista come un effetto delle politiche neoliberiste."}
{"id": "123996", "revid": "484362", "url": "https://it.wikipedia.org/wiki?curid=123996", "title": "Dente lupus, cornu taurus petit", "text": "Dente lupus, cornu taurus petit \u00e8 una locuzione latina il cui significato, nella traduzione in lingua italiana, \u00e8:\nA coniarla fu il poeta latino Orazio nelle sue \"Satire\" (Il, 1, 52).\nIl senso della frase \u00e8 facilmente comprensibile: ciascuno si difende, oppure attacca gli altri, con i propri mezzi, usando le capacit\u00e0 e le armi fornitegli dalla natura."}
{"id": "123998", "revid": "287204", "url": "https://it.wikipedia.org/wiki?curid=123998", "title": "Patrizia Ciofi", "text": "Biografia.\nDiplomatasi in canto presso l'Istituto Musicale Pietro Mascagni di Livorno, si \u00e8 perfezionata all'Accademia Chigiana di Siena, a Fiesole e a Massa, studiando con Carlo Bergonzi, Shirley Verrett, Alberto Zedda, Claudio Desderi.\nDebutta nel 1989 al Teatro Comunale di Firenze con l'opera \"Giovanni Sebastiano\" di Gino Negri. \nAl Teatro Verdi (Pisa) nel 1990 \u00e8 Donna Anna in Don Giovanni (opera) cantata anche nel 1991 al Teatro comunale (Modena), nel 1991 \u00e8 Norina in Don Pasquale, nel 1992 Gilda in Rigoletto e nel 1993 Nannetta in Falstaff (Verdi) e Violetta Valery ne La traviata cantata anche al Teatro La Gran Guardia di Livorno.\nAncora nel 1993 \u00e8 Fulvia ne La pietra del paragone a Felixstowe e Xenia in Boris Godunov (opera) al Teatro Regio di Parma e nel 1994 Lisa ne La sonnambula al Teatro Verdi (Trieste).\nDal 1994 inizia una collaborazione annuale con il Festival di Martina Franca interpretando Amina ne \"La sonnambula\" (1994), \"Med\u00e8e\" di Luigi Cherubini (1995), \"L'americano\" di Niccol\u00f2 Piccinni (1996), la prima edizione moderna della versione francese di \"Lucia di Lammermoor\" di Donizetti (1997), \"Mese mariano\" ed \"Il re (opera)\" di Umberto Giordano (1998), \"Ippolito e Aricia\" di Tommaso Traetta (1999), \"Otello\" di Rossini (2000), \"Robert le Diable\" di Meyerbeer (2000) ed \"I Capuleti e i Montecchi\" di Bellini (2005).\nNel 1994 \u00e8 Gilda in \"Rigoletto\" al Teatro Gabriello Chiabrera di Savona e nel 1995 torna a Pisa come Adina ne L'elisir d'amore.\nNel 2000 vince il Premio Abbiati della Critica Musicale Italiana.\nOpere in Italia.\nOltre alla collaborazione fissa con il Festival di Martina Franca, Patrizia Ciofi ha lavorato in vari teatri italiani, interpretando un repertorio eterogeneo:\nDiscografia.\nOltre ai lavori teatrali, Patrizia Ciofi dal 2002 \u00e8 un'artista EMI/Virgin. Ha inciso: "}
{"id": "123999", "revid": "1921861", "url": "https://it.wikipedia.org/wiki?curid=123999", "title": "Deo gratias!", "text": "Deo gratias! \u00e8 una locuzione in lingua latina che, tradotta letteralmente, significa \"Grazie a Dio\". L'espressione originale completa da cui deriva \u00e8 \"Deo agimus gratias\", che significa, con il verbo \"agimus\", \"Rendiamo grazie a Dio\".\nLa locuzione si trova nelle lettere di San Paolo (Corinzi 1, 15,57, Corinzi 2, 2,14) dove traduce il greco \u03c4\u1ff7 \u0398\u03b5\u1ff7 \u03c7\u03ac\u03c1\u03b9\u03c2 (t\u014d The\u014d ch\u00e1ris). \n\u00c8 un'espressione liturgica del cattolicesimo, passata al linguaggio colloquiale per esprimere in genere soddisfazione e sollievo per un successo o un pericolo scampato. Talvolta - nel suo uso enfatico - l'espressione indica sarcasticamente soddisfazione per un qualche fatto avvenuto, di cui non si sperava pi\u00f9 l'eventualit\u00e0; per esempio, la partenza di una persona non gradita, la fine di un incontro noioso protrattosi oltre misura o l'arrivo di un ritardatario. Inoltre nel romanzo de \"I promessi sposi\" di Alessandro Manzoni, la formula viene usata come saluto dai laici per i chierici.\nAll'interno della liturgia cattolica in latino (e nella Messa tridentina) la formula viene usata come risposta dell'assemblea al termine della lettura dell'epistola e dell'ultimo Vangelo ed \u00e8 anche la risposta finale dell'assemblea al celebrante, che con la formula \"Ite missa est\" congeda i fedeli. Il tono ironico che qualcuno vorrebbe attribuire all'espressione per via della lunga durata della messa (ma di un tempo).\nForse vale la pena di sottolineare, qui, come \"Deo gratias\" esprima la gioia ed il saluto della Resurrezione, quando appunto nella Veglia Pasquale, \"la veglia di tutte le veglie\", si annuncia la vittoria della luce sopra le tenebre con l'acclamazione: \"Lumen Christi\", ([sia] la luce di Cristo), a cui si risponde: \"Deo gratias\"!"}
{"id": "124001", "revid": "115468825", "url": "https://it.wikipedia.org/wiki?curid=124001", "title": "Deo ignoto", "text": "La frase deo ignoto significa \"al dio sconosciuto\" ed \u00e8 presente in un versetto della Bibbia, \"Atti degli Apostoli\" : \nL'iscrizione \u00e8 riportata da Paolo di Tarso che l'aveva letta, a sua volta, su un tempio di Atene durante il suo ministero apostolico. Ne prese lo spunto per far conoscere il Dio dei cristiani.\nUn pagano avrebbe detto che, pur sforzandosi di essere rispettoso di tutte le divinit\u00e0, poteva accadere che gli sfuggisse di onorarne una.\nA quella, pur sconosciuta, elevava con quelle parole il suo rispetto. \nIn teologia, il \"dio ignoto\" (in greco \u03b8\u03b5\u1f78\u03c2 \u1f04\u03b3\u03bd\u03c9\u03c3\u03c4\u03bf\u03c2) va distinto sia dal \"deus absconditus\" che dal \"deus otiosus\".\nLa frase si usa talora per indicare che un libro, un'opera, un monumento, non si sa a chi siano dedicati.\nCollegamenti esterni.\nAndrebbe tenuta presente l'ambiguit\u00e0 del testo,che nella sua formulazione,si presa a molteplici interpretazioni:l'abilit\u00e0 \"retorica\" di Paolo da Tarso l'indirizza verso la ricerca di Dio e la proclamazione conseguente dell'Evangelo (la Buona Novella)e il Dio \"ignoto\",sconosciuto (ma anche,aggiungo,non conoscibile -versione che sar\u00e0 adottata in seguito-) \u00e8 anche il Dio unico,creatore di tutto. Non \u00e8 stata presa in considerazione una spiegazione \"logica\" della presenza di un tempio,dedicato ad una divinit\u00e0 sconosciuta,da aggiungere agli altri Dei noti: questa interpretazione corrisponderebbe al riconoscimento della natura politeistica delle convinzioni religiose presenti in Atene"}
{"id": "124003", "revid": "149485", "url": "https://it.wikipedia.org/wiki?curid=124003", "title": "De profundis", "text": ""}
{"id": "124008", "revid": "484362", "url": "https://it.wikipedia.org/wiki?curid=124008", "title": "Derideri merito potest qui sine virtute vanas excercet minas", "text": "Derideri merito potest qui, sine virtute, vanas exercet minas: la frase, tradotta letteralmente, significa \"pu\u00f2 giustamente essere deriso chi, privo di valore, minaccia inutilmente\". (Fedro).\nLa frase \u00e8 tratta dalla favola La mosca e mula. Per incitare la mula a correre, l'insetto minaccia di pungerla, ma questa risponde dicendole che teme solo il morso e la briglie messe dall'uomo."}
{"id": "124011", "revid": "767487", "url": "https://it.wikipedia.org/wiki?curid=124011", "title": "Numero di Weber", "text": "Il numero di Weber (We) \u00e8 un numero adimensionale che mette in relazione la forza d'inerzia e la forza di tensione superficiale.\nDefinizione matematica.\n\u00c8 definito come:\ndove:\nApplicazioni.\nViene ancora utilizzato talvolta in fluidodinamica in caso di flussi multicomponente o multifase, laddove ci sia una superficie di separazione tra diversi fluidi, come nel caso della modellazione della combustione di liquidi dove veniva usato in passato insieme al numero di Ohnesorge."}
{"id": "124013", "revid": "1318658", "url": "https://it.wikipedia.org/wiki?curid=124013", "title": "Monopolio naturale", "text": "Si definisce monopolio naturale una configurazione industriale in cui il numero ottimale di imprese presenti sul mercato \u00e8 uno. Il monopolio naturale si manifesta quando nell'intervallo di produzione rilevante, ossia nell'intorno del volume di produzione domandato dal mercato, la funzione di costo \u00e8 subadditiva. Ci\u00f2 significa che i costi sostenuti da una sola impresa nel produrre l'intera quantit\u00e0 domandata sono inferiori a quelli che sosterrebbero due o pi\u00f9 imprese contemporaneamente presenti sul mercato. Sotto queste condizioni, la presenza di un unico operatore \u00e8 pi\u00f9 efficiente di una pluralit\u00e0 di imprese per motivi puramente tecnologici, fermi restando i costi sociali comunque generati da un monopolista.\nDue sono quindi le determinanti del monopolio naturale:\nSe in monopolio naturale si volesse replicare il comportamento d'impresa perfettamente concorrenziale, si perverrebbe ad una configurazione in cui il profitto d'impresa \u00e8 negativo: questo aspetto rappresenta un elemento problematico nella \"regolamentazione pubblica\" dei comportamenti di imprese private in mercati di monopolio naturale: atteso che su un mercato vi sia un'unica impresa monopolista - se il monopolio \u00e8 naturale - obbligare tale impresa a comportarsi come se fosse in perfetta concorrenza, le farebbe ottenere un profitto negativo. Per questo motivo, la regolamentazione del monopolio naturale non pu\u00f2 prevedere che l'impresa privata sottoposta a regolamentazione pubblica replichi la perfetta concorrenza. Il punto pi\u00f9 vicino alla perfetta concorrenza, compatibile con profitti d'impresa non negativi \u00e8 il punto di second best nel quale il prezzo eguaglia il costo medio di produzione: tale punto giace in una posizione intermedia tra il punto di ottimo per il monopolista e il punto di perfetta concorrenza.\nMonopoli naturali.\nI principali esempi di monopoli naturali sono legati alla realizzazione di infrastrutture: rete ferroviaria, rete stradale ed autostradale, rete per la distribuzione dell'acqua, del gas, dell'elettricit\u00e0, porti, aeroporti, ecc.\nAttualmente in Italia sono veramente pochi gli esempi di monopolio naturale applicato \"puramente\": in effetti, la privatizzazione di servizi, quali telefonia fissa e autotrasporto, ha minimizzato la diffusione di tale struttura economica a favore della icastica ricerca della concorrenza perfetta.\nAlcuni esempi possono comunque essere trovati nella struttura del mercato elettrico e gas, in cui societ\u00e0 di distribuzione e societ\u00e0 di trasporto sono riconosciute come monopoli naturali e come tali sottoposti ad una regolazione che mira parallelamente ad incentivare i comportamenti virtuosi per la collettivit\u00e0 (es. attraverso la parametrizzazione dei ricavi consentiti) e ad impedire sussidi incrociati verso altri segmenti della filiera.\nRapporti con il potere pubblico.\nQuesta situazione pu\u00f2 dare un potere enorme all'operatore unico e giustifica quindi l'intervento del potere pubblico, che pu\u00f2 assumere diverse forme: esecuzione pubblica, nazionalizzazione, o controllo esterno della gestione privata attraverso l'intermediazione di un regolatore o di una autorit\u00e0 creata appositamente (attraverso per esempio una delegazione di servizi pubblici).\nIn Italia, ad esempio, le Ferrovie dello Stato sono opera di una nazionalizzazione operata da Giovanni Giolitti nel 1905, cos\u00ec come l'Enel (creata nel 1962).\nLa manutenzione, costruzione e gestione della rete stradale \u00e8 sempre stata ad esecuzione pubblica. Il servizio idrico integrato (acquedotto e fognatura) e lo smaltimento dei rifiuti, un tempo gestiti esclusivamente dalle amministrazioni locali, sono in fase di privatizzazione sotto il controllo delle autorit\u00e0 di ambito territoriale ottimale (ATO).\nQuando siamo in presenza di un monopolio naturale detenuto dal pubblico, la cui gestione viene affidata ad un privato tramite lo strumento della concessione, e questo \u00e8 combinato con l'assenza di una autorit\u00e0 effettivamente capace di controllare l'operatore, porta al peggioramento del servizio e all'aumento dei costi per gli utenti.\n\u00c8 quindi essenziale che i loro poteri e responsabilit\u00e0 siano chiaramente definiti e che i cittadini e loro rappresentanti dispongano di mezzi di controllo precisi affinch\u00e9 queste entit\u00e0 seguano efficacemente la loro missione.\nAnalisi economica.\nIn caso di monopolio naturale possono crearsi due situazioni:\nEntrambe le situazioni presentano dei difetti a cui \u00e8 impossibile rimediare: difatti, nella scelta di first-best il monopolista vedr\u00e0 i propri profitti diventare negativi. Si pu\u00f2 facilmente capire come i suoi ricavi siano uguali ai costi variabili (prezzo=costo marginale), mentre i costi fissi non siano coperti da alcuna entrata. E visto che lo Stato tiene conto anche del monopolista, non potr\u00e0 mai fargli applicare un prezzo tale da avere solo perdite, poich\u00e9 egli uscirebbe subito dal mercato e la produzione si annullerebbe.\nSi ricorre cos\u00ec a una scelta di second-best, in cui il prezzo viene fissato pari al costo medio, in modo che il monopolista possa coprire i costi fissi attraverso un minimo profitto. Intuitivamente \u00e8 facile capire come, scegliendo questa strada, vi sia una perdita di benessere sociale."}
{"id": "124014", "revid": "21880", "url": "https://it.wikipedia.org/wiki?curid=124014", "title": "Albicocco", "text": ""}
{"id": "124016", "revid": "10501", "url": "https://it.wikipedia.org/wiki?curid=124016", "title": "Desinit in piscem mulier formosa superne", "text": ""}
{"id": "124017", "revid": "1507870", "url": "https://it.wikipedia.org/wiki?curid=124017", "title": "Rifugio Laghi Gemelli", "text": "Il rifugio Laghi Gemelli \u00e8 un rifugio alpino delle Alpi Orobie, in provincia di Bergamo. \u00c8 situato presso il bacino artificiale dei Laghi Gemelli, in Valle Brembana, a 1.968\u00a0m s.l.m. \n\u00c8 uno dei rifugi pi\u00f9 frequentati e apprezzati della zona, trovandosi in una posizione di notevole interesse paesaggistico, naturalistico ed escursionistico. \u00c8 dotato di circa 80 posti letto, bar e ristorante.\nStoria.\nFin dal 1890 il CAI di Bergamo discuteva della realizzazione di un rifugio in val Brembana. Nonostante l'ipotesi iniziale fosse quella di costruirne uno sopra Carona, per agevolare la salita al pizzo del Diavolo di Tenda (funzione che verr\u00e0 poi assolta nel 1935 con la costruzione del rifugio Calvi), nel 1899 si opt\u00f2 per l'edificazione presso i Laghi Gemelli. Tra il 1899 e il 1900 venne quindi costruito il rifugio, che consisteva in una struttura di un solo piano con 4 locali e 18 posti letto, con pareti in muratura e tetto in ardesia, posta su un dosso erboso in posizione panoramica che dava sul pizzo del Becco. La cerimonia d'inaugurazione si tenne il 1\u00ba luglio 1900 alla presenza di circa 200 persone. \nDurante la Seconda Guerra Mondiale il rifugio fu utilizzato come base operativa partigiana. Nel gennaio 1945 circa 300 soldati fascisti salirono da Carona e distrussero completamente l'edificio, incendiandolo. I pochi partigiani presenti riuscirono a mettersi in salvo avendo osservato l'avanzata fascista dal fondovalle.\nGi\u00e0 dall'estate del 1946 iniziarono i lavori di costruzione del nuovo rifugio, che fu posizionato un centinaio di metri pi\u00f9 a sud, pi\u00f9 vicino allo specchio d'acqua dei laghi Gemelli, che nel frattempo era stato sbarrato da una diga nel 1932. Su progetto dell'architetto Carlo Alberto Veneziani e con la direzione del geometra Emilio Corti, il rifugio venne completato e inaugurato il 25 luglio 1948, in occasione della celebrazione del 75\u00ba anniversario della Sezione locale del CAI. Negli anni successivi la struttura ha subito diversi interventi di rinnovamento ed ampliamento.\nNella primavera 2015 l'area dove sorgeva il vecchio rifugio \u00e8 stata ripulita, e sono stati riportati alla luce il vecchio perimetro dell'edificio e alcuni reperti.\nAccessi.\nIl rifugio ha 2 accessi principali. Uno \u00e8 il sentiero n. 211 che parte da Carona e permette di raggiungere il rifugio in circa 3 ore, passando per il Lago Marcio ed il Lago di Pian Casere, l'altro \u00e8 il sentiero 215 che vi arriva in 2 ore dalle Baite di Mezzeno (Roncobello), attraversando il Passo di Mezzeno.\n\u00c8 possibile raggiungere il rifugio anche da Branzi lungo il sentiero n. 212 in circa 3h30', che si congiunge al 211 al Lago di Pian Casere.\nSi pu\u00f2 arrivare al rifugio anche dalla Valle Seriana partendo dalla Valcanale e seguendo un itinerario di circa 4 ore che percorre il sentiero n. 216, che fa parte del Sentiero delle Orobie. In alternativa si pu\u00f2 partire da Valgoglio, attraversando la val Sanguigno, lungo il sentiero n. 232, o il Passo Aviasco lungo i sentieri n. 228-229-214. In entrambi i casi il tempo di percorrenza \u00e8 di circa 5 ore.\nTraversate.\nIl rifugio \u00e8 la meta della 2\u00aa tappa del Sentiero delle Orobie Orientali, che proviene dal Rifugio Alpe Corte seguendo il segnavia n. 216, percorribile in circa 3,30 ore, e la partenza della 3\u00aa tappa, alla volta del Rifugio Fratelli Calvi, percorribile in circa 4 ore lungo il segnavia n. 213."}
{"id": "124018", "revid": "124552381", "url": "https://it.wikipedia.org/wiki?curid=124018", "title": "Rudi Dornbusch", "text": "Biografia.\nRudiger Dornbusch \u00e8 nato a Krefeld, una citt\u00e0 extracircondariale della Germania nel Land della Renania Settentrionale-Vestfalia. Dopo aver completato gli studi secondari al \u2018Gymnasium am Moltkeplatz\u2019 a Krefeld, \u00e8 andato a studiare all'estero. Ha conseguito la Laurea in Scienze Politiche presso l'Universit\u00e0 di Ginevra nel 1966, dove \u00e8 rimasto per un anno anche come assistente in economia presso il Graduate Institute of International Studies, e successivamente si \u00e8 trasferito negli Stati Uniti, dove ha conseguito il Ph. D. in economia presso l'Universit\u00e0 di Chicago. Questo perch\u00e9 Robert Mundell, premio Nobel per l'economia nel 1999, scopr\u00ec le sue grandi doti durante una visita all'Universit\u00e0 di Ginevra e lo port\u00f2 con s\u00e9 all'Universit\u00e0 di Chicago. Francesco Giavazzi, uno dei suoi allievi pi\u00f9 brillanti, nel necrologio scritto per il Corriere della Sera, cos\u00ec racconta l'episodio: \"C'era stata una scintilla tra Rudi e Mundell, a Ginevra, nel 1968. Mundell, passando per Ginevra, si accorse di questa straordinaria intelligenza e lo port\u00f2 con s\u00e9 all'universit\u00e0 di Chicago\". Ha insegnato tra le altre nelle Universit\u00e0 di Chicago, di Rochester, di Londra(London School of Economics) prima di approdare al Massachusetts Institute of Technology di Boston, dove ha insegnato fino alla prematura scomparsa per 27 anni.\nHa impresso la sua impronta sulla moderna economia internazionale, oltre che con i suoi numerosi scritti sulle pi\u00f9 importanti riviste scientifiche, anche come relatore pi\u00f9 di 125 tesi di dottorato. I suoi contributi pubblicati su libri e riviste ammontano a pi\u00f9 di 300: per la precisione 346 pubblicazioni scientifiche di cui 112 su rivista. Il suo testo universitario sulla macroeconomia, scritto a quattro mani con Stanley Fischer, giunto nel frattempo alla tredicesima edizione, \u00e8 un manuale per corsi di base di economia politica che negli anni '80 e '90 del XX secolo \u00e8 stato il pi\u00f9 diffuso a livello mondiale. Una traduzione non autorizzata del libro fu diffusa clandestinamente anche nell'allora Cecoslovacchia. Possedeva, inoltre, peculiari doti didattiche, che lo hanno portato a elaborare grafici innovativi per far comprendere meglio il suo pensiero. Uno di questi \u00e8 il \"triangolo latino\", il cui uso - che gli interessati possono trovare nel testo delle sue \"Munich Lectures: Day Two\" (pp.\u00a019-20) - pu\u00f2 aiutare a comprendere oltre alle crisi dei paesi del \"Cono Sud\" degli anni '80 e '90 del secolo breve anche quella della Grecia. Il \"triangolo latino\" viene ottenuto nella figura dall'intersezione delle rette esprimenti il Pil potenziale (di pieno impiego), il vincolo estero (equilibrio della bilancia dei pagamenti) ed il livello dei salari (pace sociale). Insomma il \"triangolo latino\" mostra il legame che c\u2019\u00e8 tra il tasso di cambio, il tenore di vita della popolazione e l\u2019equilibrio macroeconomico interno ed esterno. \nStudioso delle dinamiche monetarie, Rudi Dornbusch \u00e8 famoso, per la sua teoria dell'overshooting del tasso di cambio. Con questo termine viene indicato il deprezzamento (apprezzamento) di breve periodo del tasso di cambio nominale superiore al suo valore di lungo periodo come conseguenza di un aumento (riduzione) dell\u2019offerta di moneta. Questo fenomeno \u00e8 dovuto principalmente alla presenza di rigidit\u00e0 nel mercato dei beni che impediscono l\u2019aggiustamento istantaneo dei prezzi in questo mercato. Pertanto l\u2019ipotesi di prezzi rigidi, realistica nelle analisi di breve periodo, fa ricadere l\u2019onere dell\u2019aggiustamento sul tasso di cambio nominale che di conseguenza presenta una volatilit\u00e0 molto alta. Ospite fisso a cavallo tra gli anni '80 e '90 nel convegno organizzato a settembre di ogni anno a Cernobbio (localit\u00e0 che si affaccia sul lago di Como) dallo 'Studio Ambrosetti': a partire dal 1995 non venne pi\u00f9 invitato perch\u00e9 le sue considerazioni sulla fragilit\u00e0 della lira dell'anno precedente costituirono fattori di debolezza interna della valuta italiana. Per la cronaca si verific\u00f2 quanto da lui previsto. \nNel 1996 avanz\u00f2 forti critiche riguardo all'introduzione di un'unione monetaria in Europa, affermando, tra l'altro, \"se mai \u00e8 esistita una cattiva idea, questa \u00e8 l'Unione monetaria europea.\" . Nello stesso scritto apparso su 'Foreign affairs' \u00e8 contenuta la critica pi\u00f9 dirompente all\u2019Unione Monetaria Europea: ovvero che l'abolizione degli aggiustamenti del tasso di cambio trasferisce al mercato del lavoro il compito di adeguare la competitivit\u00e0 e i prezzi relativi e questo potr\u00e0 provocare recessioni, aumenti della disoccupazione (e pressioni sulla BCE affinch\u00e9 inflazioni l\u2019economia)). La sua prematura scomparsa a causa di un cancro, avvenuta il 25 luglio 2002 nella sua casa di Washington D. C., ha privato i dibattiti sulle crisi successive (mutui sub-prime, titoli sovrani e covid-19 shock per citarne alcune) di un interlocutore di grande livello.\nOpere.\nLibri:\nAltre pubblicazioni: (Papers, Comments, Testimony) \n\"Notes on Growth and the Balance of Payments,\" Canadian Journal of Economics, August 1971. \n\"Optimal Commodity and Trade Taxes,\" Journal of Political Economy, November-December 1971. \n\"Inflation and Economic Growth: Alternative Approaches,\" Journal of Money, Credit and Banking, February 1973. (Jointly with J.A.Frenkel.) \n\"Adjustment, Policy and Monetary Equilibrium in a Two-Country Model,\" International Trade and Money, M. Connolly and A. Swoboda (eds.) in Allen and Unwin, 1973. (Jointly with A. Swoboda.) \n\"Currency Depreciation, Hoarding and Relative Prices,\" Journal of Political Economy, August 1973. \n\"Real and Monetary Aspects of the Effects of Exchange Rate Changes,\" National Monetary Policies and the International Financial System, R.Z. Aliber (ed.), University of Chicago Press, 1974 and Revista Espanola de Economia, September-December 1976. \n\"Devaluation, Money and Nontraded Goods,\" American Economic Review, December 1973. Reprinted in J. Frenkel and H.G. Johnson (eds.), The Monetary Approach to the Balance of Payments, Allen \nand Unwin, 1976. \n\"Tariffs and Nontraded Goods,\" Journal of International Economics, May 1974. \n\"Consumption, Real Balances and the Hoarding Function,\" International Economic Review, June 1975. (Jointly with M. Mussa.) \n\"A Fisherian Model of International Monetary Problems: Some Comments,\" Inflation in the World Economy, M. Parkin and G. Zis (eds.), University of Manchester Press, 1975. \n\"A Portfolio Balance Model of the Open Economy,\" Journal of Monetary Economy, Jan. 1975. Reprinted in Kredit und Kapital, 5, 1979. \n\"Exchange Rates and Fiscal Policy in a Popular Model of International Trade,\" American Economic Review, December 1975 and Cuadernos de Economia, December 1975. \n\"Capital Mobility, Flexible Exchange Rates and Macroeconomic Equilibrium,\" in Recent Developments in International Monetary Economics, E. Classen and P. Salin (eds.), North-Holland, 1976. \n\"An Aggregate Theory for a Closed Economy: An Exposition and Some Comments,\" in Monetarism, J. Stein (ed.), North-Holland, 1976. \n\"Alternative Price Stabilization Rules and the Effects of Exchange Rate Changes,\" The Manchester School, September 1975. \n\"The Theory of Flexible Exchange Rate Regimes and Macroeconomic Policy\", Scandinavian Journal of Economics, 2, 1976. Reprinted in J. Frenkel and H.G. Johnson (eds.) The Economics of Exchange \nRates, Addison Wesley, 1978 and J.Herrin, A. Lindbeck and J. Myrman (eds.), Flexible Exchange Rates and Stabilization Policy, Westview Press, 1977 and Cuadernos de Economia, No. 39, 1976. \n\"Exchange Rate Expectations and Monetary Policy,\" Journal of International Economics, August 1976. \n\"Expectations and Exchange Rate Dynamics,\" Journal of Political Economy, December 1976. \n\"Inflation, Capital and Deficit Finance,\" Journal of Money Credit and Banking, February 1977. \n\"Capital Mobility and Portfolio Balance,\" in R.Z. Aliber (eds.), The Political Economy of Monetary Reform, MacMillan, 1977.\u00a0 Reprinted in Kredit und Kapital, 5, 1979. \n\"Flexible Exchange Rates in the Short Run,\" Brookings Papers on Economic Activity, 3, 1976. (Jointly with P. Krugman.) Reprinted in R. Teigen (ed.), Readings in Money National Income and \u00a0\nStabilization Policy, Irwin, 1978. \n\"Comparative Advantage, Trade and Payments in a Ricardian Model with a Continuum of Goods,\" American Economic Review, December 1977. (Jointly with S. Fischer and P.A. Samuelson.) \n\"Reguliertes Floating,\" Zeitschrift fur die Gesamte Staatswissenschaft, March 1978. \n\"Monetary Policy under Exchange Rate Flexibility,\" in Federal Reserve Bank of Boston, Managed Exchange Rate Flexibility, 1979.\u00a0 Reprinted in D. Lessard (ed.), International Financial Management: \nTheory and Application, Warren Gorham and Lamont, 1979, and in Bigam and T. Taya (eds.), The Functioning of Floating Exchange Rates, Ballinger, 1980. \n\"Analysis and Projection of Macroeconomic Conditions in Portugal,\" in L. Graham and H. Makler (eds.), Contemporary Portugal, University of Texas Press, 1979. (Jointly with R. Eckaus and L. Taylor.) \n\"Domestic Adjustment to Balance of Payments Disequilibrium: Discussion,\" American Economic Review, May 1975. \n\"Problems of Monetary Reform and Exchange Rate Management,\" in International Monetary Reform and Exchange Rate Management, Joint Economic Committee, 94th Congress, Washington, D.C., 1975. \n\"Aspects of Oil and International Financial Markets,\"\u00a0 Weltwirtschaftliches Archiv, 2, 1975. \n\"International Transmission of Inflation: Some Comments,\" in L. Krause and W. Salant (eds.), World Inflation, Brookings Institution, 1977. \n\"Money and the Balance of Payments,\" P. Clark, D. Logue and R. Sweeney (eds.) The Effects of Exchange Rate Adjustment, U.S. Treasury, 1977. \n\"Evaluation of Risk in International Lending: Comment,\" in Key Issues in International Banking, Federal Reserve Bank of Boston,\u00a0 1978. \n\"The Current Experience with Floating Exchange Rates: Discussion,\" American Economic Review, May 1978. \nStatement on the \"I.M.F. Supplementary Financing Facility,\" Senate Banking Committee, October 1977. \n\"Statement on the Conduct of Monetary Policy,\" House Banking Committee, March 1978. \n\"Purchasing Power Parity: Introduction,\" Journal of International Economics, May 1978. (Jointly with D. Jaffee.) \n\"Issues in International Finance: Who and What Controls the Dollar?\" Data Resources World Economic Bulletin, Spring 1979. \n\"International Surveillance and Adjustment,\" Joint Economic Committee, U.S. Congress, July 1978. \n\"Budget Deficits and Inflation,\" in J. Flanders and A. Razin (eds.), Inflation in a Developing World, Academic Press, 1980. (Jointly with S. Fischer). \n\"Sterling and the External Balance,\" in R. Caves and L. Krause (eds.), The British Economy, Brookings, 1980. (Jointly with S. Fischer.) \n\"Concluding Comments,\" in J. Flanders and A. Razin (eds.), Inflation in a Developing World, Academic Press, 1980. \n\"Stabilization Policy in the Open Economy,\" in Joint Economic Committee, Special Study on Economic Change, Washington D.C., 1980. \n\"Portugal's Crawling Peg,\" in J. Williamson, (ed.), The Crawling Peg: Past Performance and Future Prospects, MacMillan, 1982. \n\"Exchange Rate Rules and Macroeconomic Stability,\" in J. Williamson (ed.), The Crawling Peg: Past Performance and Future Prospects, MacMillan, 1982. \n\"External Disequilibrium in Portugal, 1975-78: Comment,\" in Gulbenkian Foundation, Second Conference on the Portuguese Economy, Lisbon, 1980. \n\"The Determination of Interest Rates,\" Pamphlet, Reserve City Bankers Research Foundation, Chicago, 1980. (Jointly with S.Fischer.) \n\"An Export Equation for Brazilian Manufactures,\" Revista Brasileira, August 1980. (Jointly with E. Cardoso.) \n\"The Monetary Approach to the Balance of Payments: The Case of Brazil,\" Pesquisa e Planejamenta, August 1980. (Jointly with E. Cardoso.) \n\"Inflation Stabilization and Capital Mobility,\" in J. Villanueva (ed.), American Latina Y La Transformacion Economica Mundial, Editorial del Instituto, 1981. \n\"Replies to the Questionaire,\" U.K., House of Commons, Enquiry on Monetary Policy, H.M.S. Stationary Office, 1980. \n\"Heckscher-Ohlin Trade Theory with a Continuum of Goods,\"\u00a0 Quarterly Journal of Economics, September 1980. (Jointly with S Fischer and P.A. Samuelson.) \n\"Exchange Rates and the Current Account,\" American Economic Review, December 1980. (Jointly with S. Fischer.) \n\"Exchange Rate Economics: Where Do We Stand?\" Brookings Papers on Economic Activity, 1, 1980. Reprinted in J. Bhandari and B. Putnam (eds.), The International Transmission of Disturbances under \nFlexible Exchange Rates, M.I.T. Press, 1982, and in J.M. Letiche (ed.), International Economic Policies and their Theoretical Foundations, Academic Press, 1982. \n\"Exchange Risk and the Macroeconomics of Exchange Rate Determination,\" in R. Hawkins and R. Levich (eds.), The Internationalization of Financial Markets and National Economic Policy, JAI Press, 1982. \n\"PPP Exchange Rate Rules and Macroeconomic Stability,\" Journal of Political Economy, February 1982. \n\"Consumption Opportunities and the Real Value of the External Debt,\" Journal of Development Economics, 1, 1982. \n\"Exchange Rate Policies for Developing Countries,\" Seminar Series No. 32, Korea International Economic Institute, Seoul, 1981. \nStatement in \"Hearings on the Conduct of Monetary Policy,\" Joint Economic Committee, February 1981. \n\"The Black Market for Dollars in Brazil,\" Quarterly Journal of Economics, February 1983, (Jointly with D. Dantas, C. Pechman, R. Rochas and D. Simoes.) \n\"Exports and Policy in Latin America: Comment,\" in W. Baer and M. Gillis eds.), Export Diversification and the New Protectionism, NBER and University of Illinois Press, 1981. \n\"Stabilization Policy in Developing Countries: What Have We Learned?\" World Development, September 1982 and Desarrollo Economico, July 1982. \n\"Statement Before the Gold Commission,\" Washington, D.C., U.S. Treasury, November 1981. \n\"US International Monetary Policies,\" Statement Before the US House of Representatives, November 1981. \n\"The Costs and Benefits of Regional Integration,\" Fundacion Mediteranea, Cordoba, Estudios, Sept. 1981. Reprinted in Integracion Latinoamericana, June 1986. \n\"Panel Discussion,\" in External Financial Relations and Their Impact on the Latin American Economics, R. French-Davis (ed.), Fondo de Cultura. \n\"Foreword,\" in J. Bhandari and B. Putnam, (eds.), The International Transmission of Disturbances under Flexible Exchange Rates, M.I.T. Press, 1982. \n\"Real Interest Rates, Home Goods and Optimal External Borrowing,\" Journal of Political Economy, February 1983. \n\"Equilibrium and Disequilibrium Exchange Rates,\" Zeitschrift fur Nationalokonomie, 6, 1982. \n\"The Gold Standard: Comment,\" Brookings Papers on Economic Activity, 1, 1982. \n\"The Gold Standard and the Bank of England in the Crisis of 1847,\" in M. Bordo and A. Schwartz (eds.), A Retrospective on the Classical Gold Standard: 1821-1931. University of Chicago Press, 1985. (Jointly with J.A. Frenkel.) \n\"Better Conditionality: Comment,\" in J. Williamson (ed.), Conditionality, MIT Press, l983. \n\"From Monetary to Exchange Rate Targets: Comment,\" Banca Nazionale del Lavoro, Quarterly Review, September 1981. \n\"U.S. International Monetary Policies,\" Academic Consultants Meeting with the Federal Reserve Board, September 1982. \n\"Flexible Exchange Rates and Interdependence,\" with Hooke (ed.), Exchange Rate Regimes and Policy Interdependence, IMF, l983 and Staff Papers, March 1983. \n\"Exchange Rate Determination: Comments on Mussa,\" in R. Marston and J Bilson (eds.) Flexible Exchange Rates, University of Chicago Press, 1984. \n\"The Scope for Intervention: Comments on Henderson,\" in R. Marston and J. Bilson (eds.), Flexible Exchange Rates, University of Chicago Press, 1984. \n\"From Rambouillet to Versailles,\" in Essays in International Finance, No. 149, December 1982 (with others). \n\"Interdependence in the World Economy,\" DRI Review of the U.S. Economy, January 1983. \n\"U.S. Monetary and Fiscal Policy, the Dollar and the International Monetary System,\" in J. Frenkel and M. Mussa (eds.), The World Economic System, Auburn House Publishing Co., 1984. \n\"The Overvalued Dollar and the International Monetary System,\" in A. Mendelowitz (ed.), Floating Exchange Rates in an Interdependent World, General Accounting Office, 1984. \n\"Panel Discussion on the Southern Cone,\" IMF Staff Papers, March 1983. \n\"The Brazilian Payments Crisis: Comments,\" in J. Williamson (ed.), Prospects for Adjustments in Argentina, Brazil and Mexico, MIT Press, 1983. \n\"The Overvalued Dollar.\" Testimony before the House Subcommittee on International Trade, November 1983. \n\"The Brazilian Payments Crisis: Comments,\" Brookings Papers on Economic Activities, 2, 1983. \n\"Macroeconomic Prospects for the European Community,\" (with Blanchard, Buiter, Basevi and Layard), CEPS, Bruxelles, 1983. \n\"The Overvalued Dollar,\" Lloyd's Bank Review, April 1984. \n\"U.S. Deficits, the Dollar and Europe,\" (with O. Blanchard), Banca Nazionale del Lavoro, Quarterly Review, March 1984. \n\"External Debt, Budget Deficits and Disequilibria Exchange Rates,\" in G. Smith and J. Cuddington (eds.), The International Debt Problem and the Developing Countries, World Bank. \n\"The Australian Macro Economy,\" (with Stan Fischer) in R. Caves and L. Krause (eds.) The Australian Macro Economy, Brookings, 1984. \n\"The U.S. Open Economy,\" (with Stan Fischer) in R. Gordon (ed.) The American Business Cycle, NBER and University of Chicago Press, 1986.. \n\"The International Debt Problem,\" The World Economy, June 1984. A shortened version appears in Challenge, July-August 1984. \n\"Functioning of the Current International Financial System: Comments in G. von Furstenberg (ed.) International Money and Credit, International Monetary Fund, 1983. \n\"Economia Mundial: Boas Novas para o Brasil?\" Conjuntura Economica, January 1984. \n\"Dollar Deposits in Brazil: The 432 Effect\" (with A. Moura da Silva) Revista Brasileira de Economia, December, 1984. \n\"The Gold Standard and the Crisis of 1847\" (with J. Frenkel) Journal of International Economics, February 1984. \n\"A Stabilization Program for Brazil\" Coleccion Estudios Cieplan, December, 1983. A Portuguese version appears in Revista de Economia Politica, April-June 1984. \n\"Floating Exchange Rates After Ten Years: Comment\" Brookings Papers on Economic Activity, 2, 1983. \n\"Comment on the Monetary Approach to the Balance of Payments,\" in N. Barletta et.al. (eds.), Economic Liberalization and Stabilization Policies in Argentina, Chile and Uruguay, World Bank 1984. \n\"The Debt Problem and Options for Debt Relief,\" Revista de Economia Politica, January-March 1985. \n\"The World Debt Problem,\" (with S. Fischer), Report prepared for the United Nations Group of Twenty-Four, UNCTAD, August 1984; an updated version appears in Journal of Development Planning, Vol.18, 1985. \n\"Adjustment in World Payments: Comment,\" in Federal Reserve Bank of Boston, The International Monetary System, Boston 1984. \n\"Reforma Monetaria: Mito e Realidade,\" Conjuntura Economica, January 1985. \n\"Bid-Ask Spreads in the Market for Black Dollars,\" (with C. Pechman) Journal of Money, Credit and Banking, February 1986. \n\"Multiple Exchange Rates for Commercial Transactions,\" in S. Edwards A. Liaquat and (eds.) Economic Adjustment and Exchange Rates in Developing Countries, University of Chicago Press, 1986. \n\"Dollars, Debts and Deficits,\" Testimony before the Senate Budget Committee, February 21, 1985. \n\"The Debt Problem: 1980-84 and Beyond,\" in Third World Quarterly, April 1985. \n\"Public Debt and Fiscal Responsibility,\" (jointly with W. Buiter and O. Blanchard), Center for European Policy Studies, CEPS Papers, 1985. \n\"The Effects of OECD Macroeconomic Policies on Non-Oil LDCs: A Review.\" Presented at the World Bank Conference on Budget Deficits and the World Economy, October 1984. \n\"Intergenerational and International Trade,\" Journal of International Economics, February 1985. \n\"Europe: The Case for Unsustainable Growth,\" (with R. Layard, O. Blanchard, W. Buiter and G. Basevi), Center for European Policy Studies, CEPS Papers, 1984. \n\"Sound Currency and Full Employment,\" pamphlet published by the U.K. Employment Institute. \n\"Macroeconomics and Protection,\" (with J. Frankel) in R.M.Stern (ed.) U.S. Trade Policies in a Changing World, MIT Press, 1987. \n\"Inertial Inflation and Monetary Reform in Brazil: Comment\" in J. Williamson (ed.) Inflation and Indexation, Institute for International Economics, 1985. \n\"Floating Exchange Rates and the Overvalued Dollar,\" Testimony before the Senate Finance Committee, April 24, 1985. \n\"Symposium on Floating Exchange Rates,\" Brookings Papers on Economic Activity, 1, 1985. \n\"Policy and Performance Interdependence Between Debtor LDCs and Industrialized Countries,\" Brookings Papers on Economic Activity, 2, 1985. \n\"Employment and Growth in Europe: A Two-Handed Approach,\" (with O. Blanchard, J.Dreze, H. Giersch, R. Layard and M. Monti), Center for European Policy Studies, CEPS Papers, 1985. \n\"Special Exchange Rates for Capital Account Transactions,\" The World Bank Economic Review, 1, 1986. \n\"Stopping Hyperinflation: Past and Present,\" (with S. Fischer) Weltwirtschaftliches Archiv, April 1986 \n\"Macroeconomics and Employment,\" presented at the Gramsci Institute Conference on European Unemployment, Bologna, October 1985. \n\"Flexible Exchange Rates and Excess Capital Mobility,\" Brookings Papers, 1, 1986. An abridged version appears in Economic Impact, 1987/1. \n\"Stopping High Inflation: The Case of Israel\" presented at the Conference on Inflation Therapies, Rio de Janeiro, May 1986. \n\"Inflation, Exchange Rates and Stabilization,\" (Graham Lectures) Princeton Essays, October 1986. \n\"Third World Debt,\" (with S. Fischer) Science, Oct. 1986 \n\"The Dollar and the Exchange Rate System,\" Testimony before the Joint Economic Committee, February 1986. \n\"Budget Deficits and the Dollar: Comment on Feldstein,\" in S.Fischer (ed.) NBER Macro-Economic Policy, 1986. \n\"Fiscal Policy and Real Exchange Rates: Comment on Masson-Knight,\" in J. Frenkel (ed.) Fiscal Policy in the World Economy, University of Chicago Press. \n\"Argentina's New Chance,\" Challenge, January/February 1986. \n\"Exchange Rate Economics: 1986\" Economic Journal, March 1987 \n\"Unemployment: Europe's Challenge for the 1980s\" Challenge, Sept/Oct. 1986 \n\"Exchange Rates and Prices,\" American Economic Review, March 1987 \n\"Philippine Debt and Macroeconomic Problems\", testimony before the House Committee on Foreign Affairs, Subcommittee on Asian and Pacific Affairs, March 12, 1987. \n\"Developing Country Debt and U.S. Trade Problems\". Testimony before the Senate Finance Committee, January 22, 1987. \n\"Our LDC Debt Problem\" in M.Feldstein (ed.) The U.S. in the World Economy, NBER and University of Chicago Press, 1987. \n\"Inflation Stabilization with Incomes Policy Support\" (jointly with M.H. Simonsen), Group of Thirty, 1987 \n\"The World Debt Problem\", testimony before the House Banking Committee, Subcommittee on international development institutions, March 3, 1987. \n\"Mexico and the IMF\" published in several installments in La Jornada (Mexico), July 1986 \n\"Brazil's Tropical Plan\" (with E.Cardoso) American Economic Review, May 1987 \n\"Impact on Debtor Countries of World Economic Conditions\" in A. Martirena-Mantel (ed.) External Debt, Savings and Growth in Latin America, International Monetary Fund, 1987 \n\"International Capital Flows and the World Debt Problem.\" in A.Razin and E.Sadka (eds.) Economic Policy in Theory and Practice. New York: St.Martin's Press, 1987. \n\"Capital Flight: Comment on Rodriguez\" in D. Lessard and J.Williamson (eds.) Capital Flight and Third World Debt, Institute for International Economics, 1987. \n\"Debt Problems: Anatomy and Solutions\" Testimony before the House Banking Committee, May 1987 \n\"Tight Fiscal Policy and Easy Money: The Key to Argentine Stabilization\", Economia (Rome), No.3, 1986. \n\"International Debt and Economic Instability\" in Federal Reserve Bank of Kansas City Debts, Financial Stability and Public Policy, 1987 \n\"Collapsing Exchange Rate Regimes\" Journal of Development Economics,Vol. 27, 1, 1987. \n\"The EMS, the Dollar and the Yen\" in F.Giavazzi and S.Micossi and M.Miller (eds.) The European Monetary System Cambridge: Cambridge University Press, 1989. \n\"Money and Finance in European Integration\" published by EFTA, Geneva, 1988. \n\"The Flexible Exchange Rate System: Experience and Alternatives\" (with J.Frankel) in S.Borner (ed.) International Finance and Trade in a Polycentric World London: Macmillan, 1989. \n\"High Public Debt: Comment.\" in F. Giavazzi and L.Spaventa High Public Debt. The Case of Italy, Cambridge University Press. 1988. \n\"Prosperity or Price Stability\" Oxford Review of Economic Policy, Vol. 3, No.3, 1988. \n\"Debt Problems and the World Macroeconomy\" J.Sachs (ed.) Developing Country Debt and the World Economy. Chicago: University of Chicago Press, 1988. \n\"Korean Growth Policy\" (with Y.C. Park) Brookings Papers on Economic Activity, 2, 1987. \n\"External Balance Correction: Depreciation or Protection\", Brookings Papers on Economic Activity, 1, 1987. \n\"The World Debt Problem: Anatomy and Solutions\", Testimony before the Senate Banking Committee, April 12, 1987. \n\"Notes on Optimal Cash Balance Adjustment\", in F.Gaab and J. Wolters (eds) Theoretische und Angewandte Wirtschadftsforschung, Heidelberg 1988. \n\"Doubts About the McKinnon Standard\" Economic Perspectives, Vol. 2, No.1, Winter 1988 \n\"The Dollar and the Deficit\" in The International Monetary System and Economic Development Baden-Baden: Nomos Verlag,1988. \n\"Private Capital Flows and Economic Development\" (with E.Cardoso) in H. Chenery and T.N. Srinivasan (eds.) Handbook of Development Economics, North-Holland 1989. \n\"Monetary Policy in the Open Economy\" (with A. Giovannini) in F.Hahn and B.Friedman (eds.) Handbook of Monetary Economics, North-Holland. \n\"World Debt Problems\" in B.Stalllings and R.Kaufman (eds.) Debt and Democracy in Latin America. Boulder,Col.: Westview Press, 1989. \n\"The World Debt Problem: Anatomy and Solutions\" in The Road to Recovery, Task Force report published by the Twentieth Century Fund, 1989. \n\"Purchasing Power Parity\" in The New Palgrave Dictionary of Economics, Macmillan, 1988. \n\"Lessons from the German Inflation Experience of the 1920s\" in R.Dornbusch, S. Fischer and J.Bossons (eds) Macroeconomics and Finance, MIT Press, 1987. \n\"Open Economy Macroeconomics: New Directions\" in R.Marston (ed.) Misaligned Exchange Rates, University of Chicago Press, 1988. \n\"Fiscal Policy and International Coordination: Comments\" in M.Monti (ed.) Fiscal Policy, Economic Adjustment and Financial Markets Washington DC International Monetary Fund, 1989.. \n\"The Dollar: How Much Further Depreciation Do We Need?\" Federal Reserve Bank of Atlanta Economic Review, Sept/Oct. 1987. \n\"Solutions to the World Debt Problem\" Testimony before the House Banking Committee, March 9, 1988. \n\"Mexico: Inflation, Debt and Growth\" Economic Policy, 2, 1988. \n\"The Japanese Current Account\" Comments\" in S.Fischer (ed.) 1988 NBER Macroeconomics Annual. \n\"An International Gold Standard Without Gold: Comment\" Cato Journal. 8 (2), Fall 1988. \n\"Peru on The Brink\" Global Economic Policy I (1) May 1989. \n\"Inflation and the Dollar\". Testimony before the Senate Banking Committee, July 4, 1988. \n\"Credibility, Debt and Unemployment. Ireland's Failed Stabilization.\" Economic Policy. April 1989 \n\"Los Costos y Beneficios de la Integracion Economica Regional. Una Revision.\" Pensamiento Iberoamericano, 15, Jan.-June, 1989 \n\"Brazilian Debt Crises Past and Present.\" (with E.Cardoso) in B.Eichengeeen and P.Lindert (eds.) The International Debt Crisis in Historical Perspective MIT Press, 1990 \n\"The New Classical Macroeconomics and Stabilization Policy.\" American Economic Review (Papers and Proceedings) May 1990 \n\"Debt and Macroeconomic Instability in Argentina\" in J.Sachs (ed.) Developing Country Debt and Economic Performance U. of Chicago Press, 1990. \n\"Latin American Adjustment: The Record and the Next Steps.\" in J.Williamson (ed.) Latin American Adjustment. Washington DC Institute for International Economics, 1990. \n\"The Dollar in the 1990s: Competitiveness and the Challenges of New Blocks.\" in Federal Reserve Bank of Kansas City Monetary Policy Issues in the 1990s. Kansas City, 1990. \n\"The Dollar and the Adjustment Options\" in F. Macchiarola (ed.) International Trade. The Changing Role of the United States New York: Academy of Political Science. 1990 \n\"US Policy Options for Freer Trade: The case for Bilateralism.\" in R.Lawrence and C.Schultze (eds.) US Trade Policy Brookings, 1990. \n\"Real Exchange Rates and Purchasing Power Parity\" (jointly with T.Vogelsang) in J. de Melo and A.Sapir (eds.) Trade Theory and Economic Reform. Essays in Honor of Bela Balassa. Cambridge: Basil Blackwell. 1991 \n\"Mexican Debt\" in D.Brothers (ed.) Mexico's Search for a New Development Strategy. Boulder: Westview Press, 1990. \n\"Real Exchange Rates and Macroeconomics: A Selective Survey.\" Scandinavian Journal of Economics 91 (2), 401-432. 1989. \n\"Problems of European Monetary Integration\" in A.Giovannini and C.Maier (eds.) European Financial Integration. Cambridge: Cambridge University Press, 1991. \n\"Policies to Move From Stabilization to Growth\" World Bank Research Reports, (Supplement), 1991 \n\"Mexico's Economy at the Cross Roads\" in Journal of International Affairs 33 (2) Winter 1990. \n\"Brazilian Debt: A Requiem for Muddling Through\" in S.Edwards and F.Larrain (eds.) Debt, Adjustment and Recovery. Basil Blackwell, 1990. \n\"Europe 1992: Macroeconomic Implications.\" Brookings Papers on Economic Activity 2, 1990. \n\"Public Debt and Fiscal Stability (with J.Poterba) in J.Makin et al. Balancing Act. Debt, Deficits and Taxes. Washington DC: American Enterprise Institute, 1990. \n\"Developing Country Debt Problems after Seven Years.\" in R.Dornbusch, J.Makin and D.Zlowe (eds.) Alternative Solutions to Developing Country Debt Problems. Washington DC: American Enterprise Institute, 1989. \n\"The US Economy in the 1980s and Beyond.\" (with O.Blanchard) in Rivista di Politica Economica M. Baldassari, St Martin's Press, New York, 1992. \n\"The Adjustment Mechanism: Theory and Problems.\" in N.Fieleke (ed.) International Payments imbalances in the 1980s, Federal Reserve Bank of Boston, Boston, 1989. \n\"Estabilidad Fiscal y Rendimiento Economico\" in Sistema Fiscal y Administracion Tributaria Instituo de Estudios Fiscales Madrid, 1990. \n\"The Need for Further Dollar Depreciation\" in J.Sijben (ed.) Financing the World economy in the 1990s. London: Kluwer, 1989 \n\"Doubts About the Structural Impediments Initiative\" Testimony before the Senate Finance Committee, Subcommittee on International Trade, November 7, 1989. \n\"Seigniorage in Europe: Comment\" in M.de Cecco and A.Giovannini (eds.) A European Central Bank. Cambridge University Press, 1989. \u00a0\nUS-Mexican Trade Relations.\" Testimony before the House Ways and Means Committee, June 1990. \n\"Exchange Rate Economics.\" in D.Llewellyn and C.Milner (eds.) Current issues in International Monetary Economics. London: Macmillan 1990 \n\"Policy Options for Freer Trade: The Bilateral Approach.\" in R.Lawrence and C.Schultze (eds.) An American Trade Strategy Washington, DC: Brookings \n\"Comment: The Economics of the Dollar Cycle.\" in S.Gerlach and P.Petri (eds.) The Economics of the Dollar Cycle. Cambridge,Ma.:MIT Press, 1990. \n\"Macroeconomic Populism.\" (with S.Edwards) Journal of Development Economics Vol. 32, 2, April 1990, 247-278.. \n\"La Reconstruccion Economica de la America Latina.\" in J.Wicht (ed.) Hacia la Estabilicion y el Crecimiento. Universidad del Pacifico, 1990. \n\"Two-track EMU Now!\" in R.Layard (ed.) Britain and EMU Center for Economic Performance, London School of Economics. \n\"US-Mexico Free Trade.\" Testimony before the Senate Finance Committee, February 21, l991. \n\"Debt and Deficits in the 1990s\" (with J.Poterba) in J.Makin et al. (eds.) Balancing Act. Debt, Deficits and Taxes. Washington: American Enterprise Institute. \n\"Extreme Inflation: Dynamics and Stabilization\" (with F.Sturzenegger and H.Wolf) Brookings Papers on Economic Activity No 2, 1990. \n\"The U.S. in the World Economy\" The Edmund James Lecture, published by the Department of Political Science, University of Illinois, 1991. \n\"The Economic Reconstruction of Latin America\" in Hacia la Estabilizacion y el Crescimiento, Centro de Investigacion, Universidad del Pacifioco, Lima, Peru, 1990. \n\"It's Time to Open Up Trade with Mexico.\" Challenge November/December 1990. \n\"US-Mexico Free Trade\" Testimony before the Senate Finance Committee, February 20th, 1991. \n\"Priorities of Economic Reform in the Emerging Democracies.\" Transition February, 1991. \n\"Experiences with Extreme Monetary Instability\" in S.Commander (ed.) Managing Inflation in Socialist Economies in Transition. World Bank, 1991 \n\"National Saving and International Investment: Comment.\", in D.Bernheim and J.Shoven (eds.) National Saving and Economic Performance Chicago: University of Chicago Press. 1991. \n\"Priorities of Economic Reform in Eastern Europe and the Soviet Union.\" Occasional Paper No. 5, Centre for Economic Policy Research, London, 1991. \n\"US Mexican Free Trade: Good Jobs at Good Wages\" Testimony before the House Committee on Education and Labor, April 30th, 1991. \n\"East Germany in From the Cold: Comment.\" Brookings Papers on Economic Activity, 1, 1991. \n\"Dornbusch on Trade\" The Economist (London) May 4th, 1991 \n\"Credibility and Stabilization\" Quarterly Journal of Economics, August 1991. \n\"Europe's Money and the Dollar\" Testimony before the Subcommittee on Domestic Monetary Policy, July 25, 1991. \n\"Trade Liberalization in Developing Countries.\" Journal of Economic Perspectives, Winter 1991. \n\"The United States in the World Economy\" Quarterly Review of Economics and Business No 2, Summer 1991. \n\"Money. Trade and Debt: Reform Options for the Soviet Union and the Republics.\" Center for Economic Performance, London School of Economics, October 1991. \n\"Ireland and Europe's New Money\". Pamphlet of the Geary Lecture published by the Economic and Social Research Institute, 1991. \n\"La France et L'Union Economique et Monetaire Europeene.\" (with P.Jacquet) Report to the French National Assembly, in Rapport d'Information, Commssion des Finances, December 4, 1991. \n\"U.S. Economic Strategies for the 1990s\" Testimony before the House Committee on Banking, Housing and Urban Affairs, January 28, 1992. \n\"Lessons from Experiences With High Inflation.\" World Bank Economic Review Vol. 6, No.1, 1992. \n\"Strategies and Priorities for Reform.\" OECD The Transition to Market Economies, Paris. 1991. \n\"Macroeconomic Effects of German Unification: Comment\" in P.Welfens (ed.) Economic Aspects of German Unification. Springer Verlag, 1992. \n\" US-Latin American Trade Relations\". Testimony before the Joint Economic Committee, Feb 1992. \n\"US-Japan Relations 50 Years After Pearl Harbor.\" Nihon Keizai Shimbun December 1991. \n\"High Inflation and the Nominal Anchors of an Open Economy: Discussion\", in Monetary Theory and Thought, Haim Barkai et. al (eds.) London, Macmillan Press, Ltd., 1993. \n\"A Payments Mechanism for Eastern Europe and the Commonwealth\" presented at the EC seminar on the Soviet Union, January 1992. \n\"Does Japanese Asset Deflation Threaten U.S. Recovery?\" Testimony before the Senate Banking Committee, April 30, 1990 \n\"A U.S. Economic Strategy for the 1990s\" Testimony before the Committee on Banking, Housing and Urban Affairs, U.S. House of Representatives, Jan. 28, 1992. \n\"The Case for Bilateralism\" in D. Salvatore (ed.) Protectionism and World Welfare, Cambridge University Press, 1993. pp. 180-199. \n\"Exchange Rates and the Economy\" forthcoming in R.Levich (ed.) Exchange Rates and Corporations. \n\"Economic Transition in East Germany\" (with. H.Wolf) Brooking Papers on Economic Activity, 1, 1992. \n\"Europe's Money and the Dollar.\" Testimony before the Subcommittee on Domestic Monetary Policy, July 25, 1991. \n\"Trade Liberalization in Developing Countries.\" Journal of Economic Perspectives, Winter 1991. \n\"The United States in the World Economy.\" Quarterly Review of Economics and Business No 2, Summer 1991. \n\"Money. Trade and Debt: Reform Options for the Soviet Union and the Republics.\" Center for Economic Performance, London School of Economics, October 1991. \n\"Ireland and Europe's New Money.\" Pamphlet of the Geary Lecture published by the Economic and Social Research Institute, 1991. \n\"La France et L'Union Economique et Monetaire Europeene.\" (with P.Jacquet) Report to the French National Assembly, in Rapport d'Information, Commssion des Finances, December 4, 1991. \n\"U.S. Economic Strategies for the 1990s.\" Testimony before the House Committee on Banking, Housing and Urban Affairs, January 28, 1992. \n\"Lessons from Experiences With High Inflation.\" World Bank Economic Review Vol. 6, No.1, 1992. \n\"Strategies and Priorities for Reform.\" OECD The Transition to Market Economies, Paris. 1991. \n\"Macroeconomic Effects of German Unification: Comment.\" in P.Welfens (ed.) Economic Aspects of German Unification. Springer Verlag, 1992. \n\" US-Latin American Trade Relations\". Testimony before the Joint Economic Committee, April 2, 1992. \n\"Economic Reconstruction of East Germany.\" (with H.Wolf), in O. Blanchard, et. al (eds.) The Transition in Eastern Europe, NBER Project Report, Chicago: University of Chicago Press, 1994. \n\"Bring Back Comecon.\" CEO International Strategies No 2, 1992. \n\"The Bretton Woods International Monetary System: Comment.\" in A Retropective on the Bretton Woods System: Lessons for International Monetary Reform; M.Bordo and B.Eichengreen (eds.) NBER Research Project Report, Chicago: University of Chicago Press, 1993. \n\"Economic Transition in East Germany.\" (with H.Wolf) forthcoming Brookings Papers on Economic Activity, 1, 1992. \n\"Exchange Rate Policies in Economies in Transition\", Chapter 10 in Barth, Richard and Chorng-Huey Wong (1992) Approaches to Exchange Rate Policy. Choices for Developing and Transition Economies, \nInternational Monetary Fund. \n\"Moderate Inflation.\" (with S.Fischer) World Bank Economic Review Vol. 7, No.1, 1993, pp.1-44. \n\"Lessons from the End of the Austro-Hungarian Empire for the Former Soviet Union Today.\" (Harms Prize Lecture) Weltwirtschaftliches Archiv, Vol. 128, No.3, 1992 \n\"The U.S. Economy in the 1980s and Beyond.\" (with O.Blanchard) in M.Baldassari (ed.) Keynes and the Economic Policies in the 1980s. Rivista Di Politica Economica, Serie III, April, 1989. St Martin's Press. \n\"Postwar Economic Reconstruction.\" (Ed. with W.Nolling and R.Layard) Anglo-German Foundation, London, 1983. \n\"Novos-classicos e Novos-keynesianos, in Literatura Economica, numero especial, Junho de 1992 \n\"Korea: The External Balance.\" in V.Corbo and S.Suk Structural Adjustment in a Newly Industrialized Country. The Korean Experience. The World Bank, 1992. \n\"Monetary Problems of Post-Communism, Lessons from the End of the Austro-Hungarian Empire.\" Weltwirtschaftliches Archiv No.3, Vol.128, 1992 \n\"The Bretton Woods International Monetary System: Comment.\" in M.Bordo and B.Eichengreen (eds.) A Retrospective on the Bretton Woods System. University Of Chicago Press, 1993. \n\"The External Balance.\" (with Y.C. Park) in V.Corbo and S.M. Suh (eds.) Structural Adjustment in a Newly Industrialized Country Washington DC: World Bank, 1992. \n\"The Exchange Market: Discussion.\" in V.Grilli and R.Hamaui (eds.) Financial Markets' Liberalization and the Role of Banks. Cambridge University Press, 1993. \n\"The End of the German Miracle.\" Journal of Economic Literature, June 1993. \n\"Round Table Discussion\" in J.DeMelo and A. Panagariya (eds) New Dimensions in Regional Integration. Center for Economic Policy Research, Cambridge University Press, Cambridge UK and New York, 1993. \n\"Macroeconomics: A Retrospective.\" in Haim Barkai et al. (eds.) Monetary Theory and Thought. Macmillan. 1993. \n\"Does Openness Matter? Comment.\" in H.Siebert (ed.) Economic Growth in the World Economy. JCB Mohr, Tubinger, 1993. \n\"Chilean Trade and Exchange Rate Policy.\" (with S.Edwards) in The Chilean Economy: Policy Lessons and Challenges, B.Bosworth et. al. (eds.), Washington: Brookings Institution, 1994. \n\"Financial and Currency Integration: Comment\" in F.Torres and F.Giavazzi (eds) Adjustment and Growth in the European Monetary Union. Cambridge University Press, 1993. \n\"Does Openness Matter: Comment\" in H.Siebert (ed.) Economic Growth in The World Economy, JCB Mohr, 1993. \n\"Italy and the Modigliani Model.\" Rivista di Politica Economica August-September, 1993. \n\"Mexico: Stabilization, Reform and No Growth\" (with A. Werner) Brookings Papers on Economic Activity, 1:1994. \n\"Exchange Rates and the Economy.\" in Y.Amihud and R.Levich (eds.) Exchange Rates and Corporate Performance. New York University, Irwin Publishing, Burr Ridge, IL, 1994. \n\"European International Economic Policy Issues.\" in European Parliament Economic Interdependence-New Policy Challenges. Brussels 1993. \n\"East German Reconstruction\" (with H.Wolf) in O. Blanchard et al (eds.) The Transition in Eastern Europe, Vol 1: Country Studies. NBER and University of Chicago, 1994. \n\"Stabilization and Monetary Reform.\" in J.Beaufort Wijnholds, S.Eiffinger and L.Hoogduin (eds.) A Framework for Monetary Stability Kluwer: Amsterdam, 1994. \n\"Europe's Agenda for International Economic Policy.\" Politik und Gesellschaft. 1, 1994. \n\"Thinking About Migration: European Migration Pressures at the Dawn of the Next Millennium: Comment.\" in H.Siebert (ed.) Migration: A Challenge For Europe. JC Mohr, Tubingen, 1994. \n\"Is There a Role for Demand Policy?\" Swedish Economic Policy Review Vol. I, No.1, Autumn 1994. \n\"Currency Crises and Collapses\" (with I. Goldfajn and R. O. Valdes), Brookings Papers on Economic Activity, Brookings Institution, Washington, 2, 1995. \n\"Financial Integration in a Second Best World\" in R.Dornbusch and Y.C.Park (eds) Financial Opening. International Center For Economic Growth. 1995 \n\"North-South Trade Relations in the Americas: The Case for Free Trade\" in Trade Liberalization in the Western Hemisphere, Inter-American Development, Economic Commission for Latin America and the Caribbean, Washington, DC, 1995 \n\"And If Society Should Empty\", Etruria Oggi, Vol. XIII, September 1995. \n\"An American Perspective \" in The Political Economy of Korea-United States Cooperation, C. F. Bergsten and I. SaKong, (eds.) Institute for International Economics, Institute for Global Economics, 1995. \n\"Euro Fantasies\" in Foreign Affairs, Council on Foreign Relations, September/October, Vol 75, No. 5, pp. 110-124, 1996. \n\"The Effectiveness of Exchange Rate Changes\" in Oxford Review of Economic Policy, Vol 12, No. 3, pp. 26-38, Oxford University Press, 1996. \n\"Is Brazil the Next Mexico?\" in International Economy, July/August, The International Economy Publications, Inc., 1996. \n\"Commentary: How Should Central Banks Reduce Inflation?\" in Achieving Price Stability, a Symposium Sponsored by the Federal Reserve Bank of Kansas City, Jackson Hole, Wyoming, August 29-31, 1996. \n\"Cross-Border Payments Taxes and Alternative Capital-Account Regimes\", in International Monetary and Financial Issues for the 1990s, Research papers for the group of twenty-four, Volume VIII, United National Conference on Trade and Development, United Nations, New York and Geneva, 1997, pp. 27-35. \n\"Fiscal Aspects of Monetary Integration\" American Economic Review, May 1997 \n\"Brazil's Incomplete Stabilization\" Brookings Papers on Economic Activity. No. 1, 1997 \n\"The Folly, the Crash, and Beyond: Economic Policies and the Crisis.\" in S. Edwards and N. Naim (1997), Mexico 1994. Washington, DC: Carnegie Endowment. \n\"Debt and Monetary Policy\" forthcoming in G.Calvo and M.King (eds.) in a volume of the IEA. \n\"Disinflation and Overvaluation\" in S. Borner and M. Paldam eds. a The Political Dimension of Economic Growth: Proceedings of the IEA Conference held in \nSan Jose, Costa Rica, , for the International Economic Association, Macmillan, 1998. \n\"Capital Controls: An Idea Whose Time is Past\", in Should the IMF Pursue \nCapital-Account Convertibility?, Essays in International Finance No. 207, International Finance Section, Department of Economics, Princeton University, May, 1998. \n\"Immediate Challenges for the European Central Bank\" (with C.Favero and F.Giavazzi), Economic Policy, No 26, April 1998, pp.15-64 \n\"Notes on Intertemporal Trade in Goods and Money\", Journal of Applied Economics, Volume 1, No. 1, November, 1998, pp. 165-177. \n\"Im Schwankenden Boot\", in\u00a0 Die Gegenwart der Zukunft Unsere Welt im Neuen Johrhundert.\u00a0 Verlag Klaus Wagenbach, Munchen, 2000.\u00a0 Pages 126-134. \n\"Cent Ans de prosperet , Politique Etrangere,\u00a0 Publi?e Par L'Institut\u00a0 Francais des Relations Internationales,\u00a0 Paris. Automne 1999, pages 717-740 \n\"How EMU Can Succeed\" with P.Jacquet, International Affairs, Volume 76, number 1, January 2000, pages 89-110. \n\"Panel on the Future for International Financial Institutions: Discussion, in Brookings Trade Forum, Susan M. Collins and Robert Z. Lawrence, editors, Brookings, Washington, D.C., 1999, pages 205-227. \n\"Contagion: How it Spreads and How It Can be Stopped?\", The World Bank Research Observer, Vol. 15, No. 2, August 2000, pp. 177-97. \n\"Hard Currency and Sound Credit: A Financial Agenda for Central Europe, Second Prize in Cahiers\u00a0 Papers, with F.Giavazzi, volume 4, No. 2,\u00a0 The 1999 EIB Prize, European Investment Bank, pages 24-32. \n\"Financial Crises: What Have We Learned from Theory and Experience?:\" in Summary of Panel Remarks, International Finance and Financial Crises: Essays in Honor of Robert P. Flood, Jr., P. Iasar, A. Razin, A.K. Rose, editors, Kluwer Academic Publishers, International Monetary Fund, 1999, pages 57-61. \n\"Heading Off China's Financial Crises\", in\u00a0 Strengthening The Banking System in China: Issues and Experience, with F.Giavazzi, A Joint BIS/PBC Conference held in Beijing China, 1-2-, March 1999, BIS Policy Papers, No. 7, October 1999, Bank for International Settlements Monetary and Economic Department, Switzerland, pages 40-58. \nRobert A. Mundell's Nobel Memorial Prize,\" The Scandinavian Journal of Economics, Vol 102, No. 2, 2000, pp.199-210. \n\"Robert Mundell-Laureate in Economics,\" Journal of Policy Modelings, Volume 22, N0. 3, May 2000, pp.305-309. \n\"A Century of Unrivaled Prosperity,\" Global Fortune, Ian Vasquez, editor, Caro Institute, Washington, DC, 2000, pp. 91-111. \n\"Financial Crises, Exchange Rate Arrangements, and the IMF\" in The Paradoxes of Unintended Consequences, in Honor of George Soros, edited by Lord Dahrendorf, Yehuda Elkana, Aryeh Neier, William Newton-Smith and Istvan Rev, Central European University Press, 2000. \n\"Emerging Market Crises: Origins and Remedies\" in Reforming the International Monetary and Financial System, P.B. Kenen and A.K. Swoboda, editors, International Monetary Fund, 2000. \n\"Curing a Monetary Overhang: Historical Lessons\", in Money, Capital Mobility and Trade: Essays in Honor of Robert Mundell, G.A. Calvo, R. Dornbusch and M. Obstfeld, editors, The MIT Press, Cambridge, MA, 2001. \n\"Fewer Monies, Better Monies\", in Discussion on Exchange Rates and the Choice of Monetary-Policy Regimes, The Americna Economic Review, May 2001, pp. 238-242. "}
{"id": "124020", "revid": "765341", "url": "https://it.wikipedia.org/wiki?curid=124020", "title": "Desinit in piscem", "text": "Desinit in piscem \u00e8 un'espressione latina che, tradotta letteralmente, significa \"termina a coda di pesce\". (Orazio, Ars poetica, 4).\nDeriva da un verso dell'Ars poetica nel quale l'opera d'arte senza unit\u00e0 \u00e8 paragonata a un busto di bella donna che termina con la coda di pesce. Il verso completo \u00e8 \"\"Desinit in piscem, mulier formosa superne\".\"\nSi dice delle cose il cui fine non corrisponde al principio, iniziate bene e finite male.\nL'espressione si riferisce non a un generico busto di donna che proseguendo in basso si modifica in pesce, ma raffigura e descrive in modo epigrammatico le due facies della sirena: \u00abbella superiormente, finisce a mo' di pesce\u00bb."}
{"id": "124027", "revid": "80354732", "url": "https://it.wikipedia.org/wiki?curid=124027", "title": "Desipere in loco", "text": "La locuzione latina Desipere in loco, tradotta letteralmente, significa \"dimenticare la saggezza nel tempo opportuno\". (Orazio, \"Odi\", IV, 12, 28)\nIl poeta qui consiglia Virgilio a mescolare alla sapienza un grano di pazzia. Vi si trova una qualche analogia con il detto: \"Semel in anno licet insanire\" (almeno una volta all'anno \u00e8 lecito impazzire). Potrebbe intendersi che anche nello studio e nel lavoro sono necessari intervalli di riposo. Un'altra interpretazione potrebbe essere quella di poter osare, ogni tanto, nel fare qualcosa di extra-ordinario."}
{"id": "124029", "revid": "1318658", "url": "https://it.wikipedia.org/wiki?curid=124029", "title": "De stercore Ennii", "text": "L'espressione De stercore Ennii, significa \"dallo sterco di Ennio\", ed \u00e8 attribuita a Virgilio. \nTale aneddoto fu riportato per la prima volta da Elio Donato nella biografia di Virgilio da lui premessa al suo monumentale commento all'opera virgiliana, la cui diffusione garant\u00ec ampia risonanza all'aneddoto. Con tutta probabilit\u00e0 tale aneddoto \u00e8 riconducibile alla perduta biografia virgiliana di Svetonio.\nLa frase \u00e8 citata successivamente da Cassiodoro:\nSignificato.\nIl riferimento letterario tiene conto della ricerca che Virgilio condusse sugli \"Annales\" di Ennio allo scopo di emulare e superare l'illustre predecessore, considerato all'epoca ancora un classico imprescindibile. Tale ricerca ebbe come risultato una ripresa in pi\u00f9 punti anche letterale di versi enniani, che dai poeti dell'et\u00e0 augustea erano considerati rozzi e primitivi, ma che inseriti nel contesto epico del poema virgiliano danno ad esso una lieve ma necessaria patina di arcaismo.\nLa citazione ricorre ad indicare come il genio sia in grado di valorizzare e rivitalizzare dal passato quanto il mutare del gusto e delle mode tende a denigrare e dimenticare. "}
{"id": "124032", "revid": "125986702", "url": "https://it.wikipedia.org/wiki?curid=124032", "title": "Play-off", "text": "Negli sport di squadra, i play-off sono partite ad eliminazione diretta disputate al termine della stagione regolare per assegnare la vittoria di una competizione o per determinare le promozioni.\nFunzionamento.\nLa griglia di partenza dei play-off \u00e8 generalmente composta da un numero pari di squadre ammesse in base alla classifica della stagione regolare.\nTale fase si articola su una serie di incontri \u2014 in gara secca oppure con sfide di andata e ritorno \u2014 per stabilire la vincitrice del campionato o le formazioni promosse nella categoria superiore. Il regolamento pu\u00f2 contemplare criteri favorevoli alla squadra meglio piazzata nella stagione regolare, riconoscendole per esempio il vantaggio del fattore campo nell'incontro decisivo oppure la qualificazione in caso di parit\u00e0.\nA differenza della stagione regolare, strutturata con la formula del girone all'italiana, i play-off sono interamente ad eliminazione diretta Di analoga concezione sono i play-out, volti per\u00f2 ad individuare le retrocessioni nella divisione inferiore.\nPlay-out.\nI play-out hanno una concezione analoga ai play-off, con la differenza che invece di assegnare il titolo, stabiliscono la salvezza e la retrocessione. Nello specifico, la squadra perdente dopo l'incontro (o gli incontri) retrocede, mentre la squadra vincente si salva.\nLo sport italiano introdusse i play-out negli anni 1980 per la pallacanestro e la pallavolo; sono tuttora presenti anche nel campionato di baseball e nel campionato di calcio a 5. Nel campionato italiano di calcio, dove nacquero contestualmente ai play-off, sono inizialmente in vigore, dalla stagione 1993-1994, in Serie C1 e in Serie C2. I play out verranno poi inclusi nella riunificata terza serie calcistica tra questi due livelli, dal 2014 in Lega Pro, poi rinominata \"Serie C\" nel 2017; sono presenti anche in Serie D dall'annata 2002-2003, erano gi\u00e0 esistenti nelle categorie dilettantistiche inferiori dal 1999-2000 ed hanno inoltre fatto il loro esordio nel corso della stagione di Serie B 2003-2004, in un\u2019inedita Serie B a 24 squadre, quando la FIGC modific\u00f2 il regolamento, per poi essere confermati a partire dall'anno dopo, fino ai giorni nostri."}
{"id": "124033", "revid": "125928088", "url": "https://it.wikipedia.org/wiki?curid=124033", "title": "\u00d3scar Romero", "text": "Fu arcivescovo di San Salvador, capitale di El Salvador. A causa del suo impegno nel denunciare le violenze della giunta militare di estrema destra del suo Paese, fu ucciso da un sicario degli squadroni della morte agli ordini del governo, mentre stava celebrando la messa nella cappella di un ospedale. \u00c8 stato proclamato santo dal papa Francesco il 14 ottobre 2018.\nBiografia.\nNascita e ordinazione sacerdotale.\nNacque, secondo di otto fratelli, da una famiglia di umili origini. Manifestato il desiderio di diventare sacerdote, ricevette la sua prima formazione nel seminario di San Miguel (1930). I suoi superiori, notando la sua predisposizione agli studi e la docilit\u00e0 alla disciplina ecclesiastica, lo mandarono a Roma. Comp\u00ec la sua formazione accademica nella Pontificia Universit\u00e0 Gregoriana negli anni dal 1937 al 1942, nella Facolt\u00e0 di Teologia, conseguendo il baccellierato, la licenza e continuando con l'iscrizione a un anno del ciclo di dottorato.\nFu ordinato sacerdote il 4 aprile 1942 e svolse il suo ministero di parroco per pochi anni. In seguito fu segretario di Miguel Angel Machado, vescovo di San Miguel. Venne poi chiamato a essere segretario della Conferenza episcopale di El Salvador.\nMinistero episcopale.\nIl 25 aprile 1970 venne nominato vescovo ausiliare di San Salvador, ricevendo l'ordinazione episcopale il 21 giugno 1970 dall'arcivescovo Girolamo Prigione, nunzio apostolico in El Salvador. Divent\u00f2 cos\u00ec il collaboratore principale di Luis Ch\u00e1vez y Gonz\u00e1lez, uno dei protagonisti della seconda conferenza dell'episcopato latinoamericano a Medell\u00edn (1968).\nIl 15 ottobre 1974 venne nominato vescovo di Santiago de Mar\u00eda, nello stesso Stato di El Salvador, uno dei territori pi\u00f9 poveri della nazione. Il contatto con la vita reale della popolazione, stremata dalla povert\u00e0 e oppressa dalla feroce repressione militare che voleva mantenere la classe pi\u00f9 povera soggetta allo sfruttamento dei latifondisti locali, provoc\u00f2 in lui una profonda conversione, nelle convinzioni teologiche e nelle scelte pastorali, anche grazie all'influenza del gesuita Jon Sobrino, esponente di punta della teologia della liberazione.\nI fatti di sangue, sempre pi\u00f9 frequenti, che colpirono persone e collaboratori a lui cari, lo spinsero alla denuncia delle situazioni di violenza che riempivano il Paese. La nomina ad arcivescovo di San Salvador, il 3 febbraio 1977, era stata accolta con soddisfazione dal ceto dirigente locale per le sue posizioni, giudicate conservatrici in materia di dottrina della fede: eppure un primo indizio della sua linea pastorale \u2013 pienamente schierata dalla parte dei poveri, e in aperto contrasto con le stesse famiglie che lo sostenevano e che auspicavano in lui un difensore dello \"status quo\" politico ed economico \u2013 fu dato dalla cerimonia di insediamento arcivescovile, avvenuta il 3 febbraio 1977 in estrema semplicit\u00e0 e senza che fosse diramato il tradizionale invito alle autorit\u00e0 civili e militari. Romero rifiut\u00f2 anche l'offerta della costruzione di un palazzo vescovile, scegliendo una piccola stanza nella sagrestia della cappella dell'Ospedale della Divina Provvidenza, dove erano ricoverati i malati terminali di cancro.\nLa morte di padre Rutilio Grande, gesuita, suo amico e collaboratore, assassinato assieme a due catecumeni appena un mese dopo il suo ingresso in diocesi, divenne l'evento che apr\u00ec la sua azione di denuncia profetica, che port\u00f2 la chiesa salvadoregna a pagare un pesante tributo di sangue. L'esercito, guidato dal partito al potere, arriv\u00f2 a profanare e occupare le chiese, come ad Aguilares, dove vennero sterminati pi\u00f9 di duecento fedeli. L'arcivescovo chiese un'inchiesta rigorosa sui delitti e rifiut\u00f2 di partecipare alla cerimonia di insediamento del presidente Carlos Humberto Romero nel luglio successivo.\nLe sue catechesi, le sue omelie, trasmesse dalla radio diocesana, vennero ascoltate anche all'estero, diffondendo la conoscenza della situazione di degrado che la guerra civile stava compiendo nel Paese. La sua popolarit\u00e0 crescente, in El Salvador e in tutta l'America latina, e la vicinanza del suo popolo, furono in contrasto con l'opposizione di parte dell'episcopato, e soprattutto con la diffidenza di papa Paolo VI. Il 24 giugno 1978, in udienza da quest'ultimo, denunci\u00f2\nSecondo i documenti della causa di beatificazione resi noti nei primi mesi del 2018 una parte dell'episcopato salvadoregno riteneva che Romero fosse \"eterodosso, insano di mente, malato psichico in forma grave e fosse plagiato dai suoi consiglieri, specialmente dai gesuiti\" e \"un uomo pericoloso che andava fermato\". Monsignor Gerada si sarebbe dichiaratamente impegnato per una sua rimozione, mentre Paolo VI gli conferm\u00f2 il suo sostegno nell'aprile del 1977 (\"Coraggio, \u00e8 lei che comanda\"), ritenendolo un autentico interprete del Concilio.\nNei confronti della teologia della liberazione (alla quale opponeva una teologia della salvazione integrale) era critico perch\u00e9 vedeva in essa una politicizzazione della fede che eliminava la soprannaturalit\u00e0 del Cristianesimo. Tuttavia non per questo era cieco e silente sullo scempio che latifondisti, multinazionali e servizi segreti americani facevano della sua povera gente salvadoregna, che erano il suo popolo cristiano. Le sue denunce dell'ingiustizia sociale imposta dai latifondisti e dai militari filoamericani si fondava su un anti-liberismo del tutto conforme al Magistero sociale cattolico. Non riusc\u00ec a ottenere l'appoggio del nuovo papa, Giovanni Paolo II, che tenne conto delle sue notevoli capacit\u00e0 pastorali e della sua fedelt\u00e0 al Vangelo, ma fu molto cauto per il timore di una sua eventuale compromissione con ideologie politiche, in realt\u00e0 infondata nel caso di Romero che era decisamente ortodosso, creando ostacoli tra l'America Latina e la Santa Sede.\nNel 1979 Romer\u00f2 ebbe un incontro drammatico con papa Giovanni Paolo II, che gli annunzi\u00f2 che avrebbe potuto essere commissariato da un amministratore apostolico. Il Vescovo usc\u00ec in lacrime dall'incontro con il pontefice sentendosi abbandonato dal vertice della Chiesa che si schierava con i suoi avversari fuori e dentro la chiesa salvadoregna. Cinque mesi dopo nel suo ritorno a Roma, il Pontefice lo incoraggi\u00f2 e gli disse di andare avanti e che avrebbe pregato per lui che era il vicario di Cristo per il popolo di San Salvador. Una sintonia suggellata quando Giovanni Paolo II nel gennaio 1979 arriv\u00f2 a Puebla, in Messico, per inaugurare la riunione dell'episcopato latinoamericano\u00bb.\nIl 2 febbraio 1980, a Lovanio, in Belgio, ricevette la laurea \"honoris causa\" per il suo impegno come difensore dei poveri.\nLa morte.\nIl 23 marzo 1980 l'arcivescovo invit\u00f2 apertamente gli ufficiali e tutte le forze armate a non eseguire gli ordini, se questi erano contrari alla morale cristiana. Disse \u00abIo vorrei fare un appello particolare agli uomini dell'Esercito e in concreto alla base della Guardia Nazionale, della Polizia, delle caserme: Fratelli, appartenente al nostro stesso popolo, uccidete i vostri stessi fratelli contadini; ma rispetto a un ordine di uccidere dato da un uomo deve prevalere la legge di Dio che dice \"Non uccidere\". Nessun soldato \u00e8 tenuto a obbedire a un ordine contrario alla Legge di Dio. Vi supplico, vi chiedo, vi ordino in nome di Dio: \"Cessi la repressione!\"\u00bb.\n\"\"Vi supplico, vi prego, vi ordino in nome di Dio: cessi la repressione!\": questo invito all'esercito e alla polizia fu evento scatenante di una reazione del ceto dirigente. Come risposta immediata gli organi di stampa fedeli al regime pubblicarono una immagine del papa Giovanni Paolo II accompagnata da una frase del pontefice da intendere come monito: \"Guai ai sacerdoti che fanno politica nella chiesa perch\u00e9 la Chiesa \u00e8 di tutti\"\".\nIl giorno dopo (24 marzo), mentre stava celebrando la messa nella cappella dell'ospedale della Divina Provvidenza, fu ucciso da un sicario su mandato di Roberto D'Aubuisson, leader del partito nazionalista conservatore ARENA (\"Alleanza Repubblicana Nazionalista\"). Nell'omelia aveva ribadito la sua denuncia contro il governo di El Salvador, che aggiornava quotidianamente le mappe dei campi minati mandando avanti bambini che restavano squarciati dalle esplosioni. L'assassino spar\u00f2 un solo colpo, che recise la vena giugulare mentre Romero elevava l'ostia nella consacrazione. Mor\u00ec alle 18:26 di luned\u00ec 24 marzo 1980.\nGiovanni Paolo II non presenzi\u00f2 al funerale, ma deleg\u00f2 a presiedere la celebrazione Ernesto Corripio y Ahumada, arcivescovo di Citt\u00e0 del Messico. Durante le esequie l'esercito apr\u00ec il fuoco sui fedeli, compiendo un massacro. Il 6 marzo 1983 Giovanni Paolo II rese omaggio a Romero, venerato gi\u00e0 come un santo dal suo popolo, sulla sua tomba, nonostante le pressioni del governo salvadoregno.\nCulto.\nLa Chiesa cattolica apr\u00ec nel 1996 la causa di beatificazione e gli attribu\u00ec il titolo di servo di Dio; come postulatore ufficiale della causa fu nominato monsignor Vincenzo Paglia.\nGiovanni Paolo II, in occasione del giubileo del 2000, cit\u00f2 Romero nel testo della \"celebrazione dei Nuovi Martiri\", riprendendo quasi integralmente quanto aveva scritto il giorno della sua morte alla Conferenza Episcopale salvadoregna:\nLa sua causa di beatificazione, rimasta ferma per anni, fu sbloccata dall'intervento del papa Benedetto XVI il 20 dicembre 2012, e in seguito proseguita dal papa Francesco, che ne desiderava una rapida conclusione, in quanto sulla base della testimonianza del capitano di polizia Alvaro Rafel Saravia \u2013 l'unica persona condannata per il suo omicidio \u2013 Romero era stato assassinato in odio alla fede. Questa decisione fu comunicata personalmente dal pontefice argentino al postulante della causa, che in un incontro privato aveva auspicato la contemporanea beatificazione di Romero e Pino Puglisi, il presbitero ucciso da Cosa Nostra, e resa pubblica il 22 aprile 2013.\nPapa Francesco, con proprio decreto del 3 febbraio 2015, ha infine riconosciuto il martirio \"in odium fidei\" di monsignor Romero, che \u00e8 stato elevato alla gloria degli altari, come beato, in una solenne celebrazione presieduta dall'ex prefetto della Congregazione delle cause dei santi Angelo Amato in San Salvador, il 23 maggio 2015. La sua festa \u00e8 stata fissata al 24 marzo, giorno della sua uccisione; la stessa giornata \u00e8 stata proclamata dall'Organizzazione delle Nazioni Unite giornata internazionale per il diritto alla verit\u00e0 sulle gravi violazioni dei diritti umani e per la dignit\u00e0 delle vittime.\nIl 14 ottobre 2018 fu iscritto nell'Albo dei santi da Papa Francesco. Il miracolo per la canonizzazione riguarda una donna salvadoregna, Cecilia Maribel Flores Rivas, ricoverata in ospedale il 27 agosto 2015. Dopo un parto cesareo, le fu scoperta una grave malattia al fegato e ai reni, di fronte alla quale i medici si erano dichiarati impotenti. Il marito, Alejandro, chiese allora l'intercessione del beato Romero, coinvolgendo nella preghiera un folto gruppo di amici. Dal 9 settembre Cecilia Maribel ebbe un improvviso miglioramento e, nel giro di 72 ore, fu dimessa dall'ospedale guarita, senza avere in seguito ricadute. Anche il bambino, Luis Carlos, gode di ottima salute.\n\u00c8 il primo salvadoregno a essere elevato agli altari; il primo martire arcivescovo d'America, il primo a essere dichiarato martire dopo il Concilio Vaticano II; il primo santo nativo dell'America centrale, perch\u00e9, sebbene sia vero che il santo Pedro de San Jos\u00e9 de Betancur ha fatto tutto il suo lavoro per il quale \u00e8 stato canonizzato nella citt\u00e0 di Santiago de los Caballeros di Guatemala ed \u00e8, quindi, anche un santo centroamericano, le sue origini si trovano in Tenerife, Spagna. Inoltre la santificazione da parte della Chiesa cattolica non \u00e8 la prima che Romero ha ricevuto, dal momento che la Chiesa anglicana lo aveva gi\u00e0 incluso nella sua santit\u00e0 ufficiale, proprio come la Chiesa luterana l'aveva gi\u00e0 inserito nel suo calendario liturgico.\nEventi.\nNel luglio del 1998 \u00e8 stata inaugurata una statua dedicata a Romero, collocata in una nicchia sull'entrata occidentale dell'abbazia di Westminster, con una cerimonia condotta dall'arcivescovo di Canterbury alla presenza della regina Elisabetta II.\nA Roma, dal 22 al 29 marzo 2009, si sono tenute le \"Celebrazioni Romane\" in onore di Romero, cominciate al Convento di Santa Sabina con una conferenza di Don Tom\u00e1s Baldu\u00edno O.P. dal titolo \"Oscar Romero, il coraggio della parola\" e terminate con una processione e concelebrazione eucaristica solenne nella chiesa di Santa Maria della Luce a Trastevere.\nGenealogia episcopale.\nLa genealogia episcopale \u00e8:"}
{"id": "124035", "revid": "580", "url": "https://it.wikipedia.org/wiki?curid=124035", "title": "De te fabula narratur", "text": "De te fabula narratur: la frase, tradotta letteralmente, significa \"\u00e8 di te che si parla in questa favola\". (Orazio, \"Satire\", ).\nIl poeta, dopo aver dipinto la pazzia dell'avaro, si rivolge con questa formula al suo ipotetico interlocutore.\nL'espressione si usa per richiamare alla realt\u00e0 qualcuno che, mentre si parla di lui o di qualcosa che lo riguarda, d\u00e0 mostra, o finge, di non intendere l'allusione (l'atteggiamento di chi fa l'indiano o presta orecchie da mercante). \nPresenta qualche analogia col detto \"Lupus in fabula\" (il lupo di cui si parla nella favola \u00e8 qui presente)."}
{"id": "124038", "revid": "932277", "url": "https://it.wikipedia.org/wiki?curid=124038", "title": "Dictum factum", "text": "Dictum factum: la frase, tradotta letteralmente, significa \"cosa detta, cosa fatta\" (Ennio) o, con maggior concisione, \"detto fatto\".\nL'espressione \u00e8 passata senza alcuna modifica di significato nella lingua italiana. Ha un ampio impiego in tutte le occasioni e necessit\u00e0:\n\"ti serve una informazione? Accedi a internet e ... dictum, factum!\""}
{"id": "124040", "revid": "1305772", "url": "https://it.wikipedia.org/wiki?curid=124040", "title": "Composizione (fotografia)", "text": "Con il termine di composizione fotografica si intendono tutte le decisioni prese dal fotografo, al momento dello scatto, riguardo alla scelta del soggetto da rappresentare e alle sue relazioni con l'ambiente circostante (sfondo). Altre soluzioni possono essere di tipo pratico, la scelta della posizione da cui scattare la foto (inquadratura, prospettiva), o di tipo tecnico quali il tempo di esposizione o la messa a fuoco. Solitamente le scelte pratiche influiscono maggiormente sulla composizione dell'immagine mentre il risultato dal punto di vista qualitativo (bilanciamento corretto del colore o assenza di rumore) si raggiunge grazie alla tecnica.\nObiettivo di queste decisioni \u00e8 il comporre un'immagine che trasmetta le sensazioni di quel particolare momento, coinvolgendo l'osservatore e focalizzandone l'attenzione su determinati particolari. Raggiungere questo obiettivo significa rendere \"dinamica\" un'immagine, allontanandola dal senso di staticit\u00e0 che si pu\u00f2 creare fotografando un soggetto immobile (un albero, delle montagne). Difatti il soggetto di una foto pu\u00f2 essere una persona ma anche un oggetto o un panorama; in questo caso scegliere il soggetto significa anche scegliere il metodo di comporre l'immagine.\nScattare una foto \"ben composta\" non \u00e8 sempre semplice, poich\u00e9 la quantit\u00e0 di elementi presenti nell'inquadratura potrebbe rendere difficile il posizionamento di un soggetto in modo tale che attragga l'attenzione, fugandola da particolari secondari o indesiderati.\nAccade infatti spesso che in una foto appaiano elementi in posizioni di disturbo sui quali cade l'occhio, distogliendo la concentrazione dal vero protagonista dello scatto che viene lasciato in secondo piano. In alcuni casi possono finire nell'inquadratura soggetti indesiderati che \"rovinano\" la scena (tipico esempio \u00e8 il palo della luce con i suoi fili davanti ad un paesaggio).\nIl consiglio che viene dato al fotografo novizio \u00e8 quello di non posizionare il soggetto al centro dell'immagine ma di cercare di decentrarlo rendendo l'immagine pi\u00f9 \"movimentata\" (evitando la tipica inquadratura da fototessera, piatta e statica).\nQuesto consiglio si basa su una regola principale da seguire (ma anche infrangere), la pi\u00f9 nota nel campo della composizione dell'immagine: la regola dei terzi.\nRiferimenti per la composizione.\nLa scelta del soggetto e del tipo di foto influiscono sulla scelte compositive. In generale si pu\u00f2 applicare la proporzione in terzi a qualsiasi scatto, ma si possono stabilire delle linee stilistiche di riferimento in base alla sua tipologia.\nPer seguire gli esempi si utilizzi l'immagine di riferimento della griglia di divisione in terzi.\nFoto ritratto.\n\u00c8 la tipologia di foto in cui pi\u00f9 difficilmente si riesce ad applicare la regola dei terzi. Tendenzialmente il volto viene posto all'interno della zona aurea andando a ricadere nella staticit\u00e0 dell'immagine, e in questo caso pi\u00f9 precisamente nella simmetria. In molti casi questo non \u00e8 un errore (\u00e8 proprio una scelta voluta) ma volendo applicare un po' di teoria sulla composizione possiamo rompere questa staticit\u00e0 (alternativamente) riprendendo il soggetto da un'angolazione pi\u00f9 interessante, facendogli inclinare leggermente la testa (cercando di \"coprire\" una linea di forza diagonale), rivolgendone il corpo verso una direzione e facendolo voltare verso l'obbiettivo o in alternativa guardare fuori dall'inquadratura (creando nell'osservatore una sensazione di interesse in cosa si cela al di fuori dello scatto). Seguendo strettamente la divisione in terzi dobbiamo pi\u00f9 semplicemente posizionarlo su una delle linee di forza (verticali o diagonali) o, se vogliamo essere meticolosi, dobbiamo trovare un dettaglio o un particolare da posizionare in uno dei punti di forza. Se scegliamo di utilizzare una linea di forza (molto spesso quella destra) una parte dell'immagine sar\u00e0 occupata dallo sfondo: questa situazione ci d\u00e0 l'opportunit\u00e0 di inserire nell'inquadratura un elemento (ricordandoci sempre di lasciarlo in secondo piano) da contrapporre al soggetto per rendere la foto ancora pi\u00f9 equilibrata.\nFoto di un soggetto in un ambiente.\nIn questo caso si cerca di fotografare una persona (o un oggetto) in un contesto. Diversamente da un foto-ritratto entrano nell'inquadratura pi\u00f9 elementi (non necessariamente desiderati) che possono aiutare la composizione di un'immagine equilibrata ma anche saturarne i fuochi. Se, come appena detto, posizionassimo in tutti e quattro i punti di forza un elemento avremmo troppi centri di interesse che creerebbero un disequilibrio nell'immagine ed una forte confusione compositiva.\nFacendo riferimento alla griglia della divisione in terzi possiamo stabilire alcune indicazioni generali di riferimento (esempi, pi\u00f9 adatti a fotografare una persona):\nNell'ultimo esempio il protagonista dello scatto \u00e8 nella posizione pi\u00f9 \"influente\", quella in basso a destra, e l'elemento di contrapposizione \u00e8 posto in secondo piano, in alto a sinistra. Questa composizione crea una linea diagonale che rafforza entrambi gli elementi e che si allontana molto dalla simmetria. \nFoto di un paesaggio (panorama).\nLe foto paesaggistiche, solitamente \"soggetti immobili\", risultano relativamente difficili da comporre. Non necessariamente si cerca una rottura della staticit\u00e0 in quanto il risultato voluto potrebbe essere proprio quello di trasmettere una sensazione di calma e tranquillit\u00e0, comunque sia l'obiettivo rimane quello di creare un'immagine che attiri l'occhio.\nUna panoramica \u00e8 solitamente priva di soggetti principali (che potremmo posizionare in uno dei fuochi) quindi per comporre la foto ci si basa sulle forme espresse dal paesaggio.\nUno degli errori pi\u00f9 comuni \u00e8 quello di comporre l'immagine posizionando l'orizzonte al centro dell'inquadratura, tagliando in due parti uguali la foto.\nSempre facendo riferimento alla regola dei terzi si possono stabilire delle linee guida di riferimento (esempi, fotografia di un paesaggio):\nFoto Macro.\nLa necessit\u00e0 delle foto macro di raccogliere quanti pi\u00f9 dettagli possibili del soggetto non si accoppia molto bene con l'idea di composizione. Infatti se decidessimo per esempio di porlo su uno dei punti di forza dell'immagine otterremmo un risultato probabilmente non voluto perch\u00e9 l'occhio si concentrerebbe di pi\u00f9 sulla sua integrit\u00e0 che sui dettagli che lo compongono. Tuttavia parlando in termini di composizione possiamo dire che anche in questa tipologia di foto \u00e8 possibile intervenire ma solitamente vista la ricerca dell'alta definizione del dettaglio \u00e8 probabile che il fotografo scelga diversamente.\nTecniche di composizione secondarie.\nPossiamo utilizzare altri metodi di composizione di un'immagine, sono teorie meno affermate e in parte influenzate dalla regola dei terzi.\nComposizione sulla diagonale.\nL'immagine \u00e8 divisa diagonalmente in due parti, solitamente una pi\u00f9 scura dell'altra per creare equilibrio; la diagonale passa per due punti di interesse.\nLa definizione di questo tipo di composizione \u00e8 influenzata molto dalla regola dei terzi (si pensi alla diagonale che interseca due punti di forza della zona aurea).\nComposizione circolare.\nPi\u00f9 adatta alle fotografie paesaggistiche, prevede il posizionamento del soggetto al centro dell'immagine e di altri elementi attorno (disposti in modo da accerchiarlo).\nComposizione a radianti.\nViene definito un punto di maggiore interesse da cui si delineano delle traiettorie, verso il resto dell'inquadratura, che conducono a particolari significativi.\nTecniche fotografiche di aiuto alla composizione.\nEsistono delle tecniche fotografiche che possono aiutare molto nella composizione dell'immagine. La pi\u00f9 nota, e forse l'unica che merita di essere citata in questo contesto \u00e8 quella della \"resa dello sfocato\" o \"contributo delle zone fuori fuoco\" ormai nota come Bokeh.\nNell'inquadratura viene messo a fuoco il soggetto principale mentre tutto il resto, pi\u00f9 precisamente le zone in secondo piano e lo sfondo, risultano sfocate.\nQuesta tecnica garantisce un ottimo rendimento dal punto di vista di definizione del punto di interesse, ovvero l'unica parte della foto che risulta nitida, e degli elementi secondari, che comunque hanno un peso nell'equilibrio dell'immagine.\nUn'ulteriore tecnica che crea dinamismo nella foto \u00e8 quella del Panning utilizzata per soggetti in rapido movimento. Anche in questo caso \u00e8 a fuoco solo l'elemento di interesse mentre il resto rimane sfocato dando un'idea di movimento.\nInfrangere le regole.\n\u00c8 il consiglio migliore; tutte le regole di composizione sono ottimi punti di riferimento per creare buoni scatti, tuttavia la sperimentazione personale di posizioni e angolazioni porta sempre a nuovi risultati."}
{"id": "124042", "revid": "380654", "url": "https://it.wikipedia.org/wiki?curid=124042", "title": "Kurt Angle", "text": "\u00c8 l'unico wrestler della storia ad aver detenuto il WWE Championship, il WWE World Heavyweight Championship, il WCW World Heavyweight Championship, il TNA World Heavyweight Championship (record di sei regni) e l'IWGP Third Belt Championship. \u00c8 stato inoltre campione del mondo di lotta libera nel 1995, nella categoria dei pesi massimi, e campione olimpico ai giochi di Atlanta 1996 nella medesima specialit\u00e0.\n\u00c8 stato introdotto nella TNA Hall of Fame e nella WWE Hall of Fame ed \u00e8 considerato il lottatore pi\u00f9 tecnico di tutti i tempi. Dotato di grande carisma, nel 2010 \u00e8 stato eletto dal Wrestling Observer Newsletter come miglior wrestler del XXI secolo.\nCarriera nella lotta libera.\nNel 1975, all'et\u00e0 di sette anni, Kurt Angle inizi\u00f2 la sua carriera agonistica nella lotta libera. Nel 1995 vinse i mondiali nella categoria dei pesi massimi (100 kg) e, l'anno successivo, la medaglia d'oro alle Olimpiadi di Atlanta nella medesima categoria.\nCarriera nel wrestling.\nPower Pro-Wrestling (1998\u20131999).\nDopo aver conquistato la vittoria ai Giochi olimpici si dedic\u00f2 al mondo del wrestling e nell'ottobre 1998 firm\u00f2 un contratto di cinque anni con la World Wrestling Federation. Fu assegnato alla Power Pro-Wrestling, una federazione di sviluppo di Memphis, dove inizi\u00f2 ad allenarsi.\nWorld Wrestling Federation/Entertainment (1999\u20132006).\nEurocontinental Champion (1998\u20132000).\nLa prima apparizione di Kurt Angle in WWF fu durante la puntata di \"Sunday Night Heat\" del 7 marzo 1999, dove prese parte ad un angle con Tiger Ali Singh, dove Singh gli offr\u00ec denaro per soffiarsi il naso sulla bandiera americana. Angle rifiut\u00f2 di farlo e lo assal\u00ec. Il suo primo match fu un dark match che lo vide vincente contro Brian Christopher l'11 aprile. Nei mesi seguenti combatt\u00e9 in diversi house show ed altri dark match di preparazione al suo debutto televisivo.\nPer diverse settimane furono mandate in onda delle vignette e il 14 novembre alle \"Survivor Series\" debutt\u00f2 sconfiggendo Shawn Stasiak. La gimmick moralistica di Angle, che si dichiarava l'eroe americano che diffondeva ideali patriottici e le sue \"tre I\" (Intensit\u00e0, Integrit\u00e0, Intelligenza), era una parodia dei face degli anni ottanta.\nNon essendo per\u00f2 pi\u00f9 nell'Era Gimmick, la figura di Angle, assunse sempre pi\u00f9 i contorni di un eroe olimpico che pretende il rispetto da parte del pubblico e dei suoi avversari, chiaramente molto pi\u00f9 affini agli standard violenti dell'Attitude Era.\nCi\u00f2 porter\u00e0 in breve tempo a creare un personaggio che mischier\u00e0 seriet\u00e0 e grandi doti tecniche ad esilaranti episodi al microfono, dovuti alla continua e disperata ricerca da parte di Angle, di reverenza dal pubblico e dal mondo del wrestling in generale, sia da \"face\" che da \"heel\".\nDopo il debutto, rimase imbattuto fino a gennaio 2000, dove venne sconfitto dal debuttante Tazz. Angle conquist\u00f2 a febbraio sia il titolo europeo sia quello intercontinentale, iniziando a farsi definire il campione \"eurocontinentale\". Il veterano del wrestling Bob Backlund divenne il mentore di Angle, ma, sfortunatamente per lui, Backlund accett\u00f2 la proposta di un Triple Threat Match per \"WrestleMania 2000\" contro Chris Benoit e Chris Jericho con entrambi i titoli di Angle in palio. Arrabbiato, Angle sfog\u00f2 la sua rabbia sul suo mentore, usando su di lui la \"finisher\" di Bob, ossia la Crossface Chickenwing, Angle difese entrambi i titoli. Li perse poi il giorno dopo.\nWWF Champion (2000\u20132001).\nDurante la met\u00e0 del 2000 Angle, Edge e Christian (Team ECK) iniziarono una faida contro i Too Cool e Rikishi; durante questa faida Angle e Rikishi si incontrarono nella finale del torneo King of the Ring, che vinse l'eroe americano, divenuto cos\u00ec \"Re del ring\". Ebbe quindi una rivalit\u00e0 con Triple H, eletta \"faida dell'anno\" dalla rivista specializzata Pro Wrestling Illustrated, che culmin\u00f2 in una sconfitta ad Unforgiven. Kurt Angle \u00e8 quindi lanciato nell'orbita del WWE Championship, che vinse contro The Rock il 22 ottobre 2000 a No Mercy. Difender\u00e0 con successo la cintura per il resto dell'anno, sconfiggendo The Undertaker alle Survivor Series e trionfando in un Hell in a Cell match a 6 uomini al pay-per-view Armageddon (che includeva oltre all'eroe olimpico, anche Undertaker, Rikishi, Stone Cold Steve Austin, Triple H e The Rock). Ebbe inoltre uno strano premio nel 2000: quello di \"lottatore pi\u00f9 odiato dell'anno\".\nIl 2001 per Angle inizi\u00f2 con la cintura mondiale ancora alla vita. Dopo una difesa vittoriosa del titolo contro Triple H alla Royal Rumble, l'eroe olimpico perse la sua cintura contro colui da cui l'aveva conquistata, ossia The Rock, nel febbraio 2001. Finita la faida con The Rock, Kurt Angle disput\u00f2 una lunga rivalit\u00e0 con Chris Benoit per stabilire chi fosse il lottatore pi\u00f9 tecnico del mondo. I due disputarono un match a Wrestlemania 17 in cui fu Angle a trionfare per un soffio. I due si sfidarono successivamente in un famoso Steel Cage match durante una puntata di \"Raw is War\", in cui Angle esegu\u00ec un \"moonsault\" (salto mortale all'indietro) dalla cima della gabbia, mancando il bersaglio. Vincer\u00e0 comunque il match, anche grazie all'aiuto di Stone Cold Steve Austin, che attacc\u00f2 Benoit.\nAngle ebbe poi un feud con Shane McMahon. I due si sfidarono in un violento Street Fight match a King of the Ring, in cui Angle trionf\u00f2 al termine di un match divenuto abbastanza iconico per la sua intensit\u00e0. Famoso il segmento in cui Angle scaraventa per diverse volte Shane attraverso le vetrate dello stage, che fer\u00ec entrambi in diversi punti.\nInvasion (2001\u20132002).\nSuccessivamente, Kurt Angle effettu\u00f2 un turn face e un ruolo importante durante l'Invasion degli atleti della World Championship Wrestling e della Extreme Championship Wrestling negli show WWE. In particolare ebbe un'accesa rivalit\u00e0 con Stone Cold Steve Austin, leader del team \"Alliance\" (il nome dato per definire il team degli atleti WCW e ECW) da cui vinse il suo secondo titolo WWE. Sempre durante l'Invasion Angle riusc\u00ec ad aggiungere al suo ricco palmar\u00e8s anche il WWF Hardcore Championship, il WCW United States Championship e il WCW Championship. Sempre nell'anno 2001 ebbe modo di vincere il \"PWI 500\", la speciale classifica redatta dalla Pro Wrestling Illustrated che indica i lottatori complessivamente pi\u00f9 vincenti al mondo. Dopo aver vinto per squalifica contro Austin a SummerSlam, Angle sconfisse poi Austin per sottomissione a Unforgiven vincendo il suo secondo WWF Championship. Angle divent\u00f2 cos\u00ec il secondo wrestler ad aver vinto i titoli massimi WCW e WWF nello stesso anno senza aver mai lottato per la WCW. Comunque, perse il titolo contro Austin l'8 ottobre 2001 a \"Raw\" quando William Regal trad\u00ec la WWF per allearsi all'Alliance e quindi a Steve Austin. Come parte della storyline, anche Angle si un\u00ec in seguito all'Alliance, ma alla fine torn\u00f2 alla WWF aiutando The Rock a sconfiggere Austin in un \"Winner Takes All\" Match fra WWF ed Alliance alle Survivor Series.\nIl 2001 per\u00f2 fin\u00ec male per Kurt Angle, che esce sconfitto dal mini-torneo di Vengeance per stabilire il primo WWE Undisputed Champion dopo esser stato schienato da Steve Austin nella prima semifinale. Angle partecip\u00f2 al suo primo Royal Rumble Match all'inizio del 2002, dove fu l'ultimo eliminato dal vincitore Triple H. A WrestleMania X8 Angle sconfisse Kane.\nFaida con Edge (2002\u20132003).\nSuccessivamente riprese un comportamento da heel e combatt\u00e9 una lunga faida contro Edge: i tifosi cominciarono a sbeffeggiarlo, rivolgendogli a ogni entrata i caratteristici cori \"\"You suck! You suck\"!\" (tradotto: Fai schifo!) che da allora in poi lo accompagneranno pi\u00f9 o meno durante tutta la sua carriera in WWE. Celebre il match di Judgment Day in cui, secondo la stipulazione prevista, il perdente fra i due sarebbe stato rasato a zero. Fu proprio Angle a subire questo destino. Angle inizi\u00f2 quindi ad indossare una parrucca negli show seguenti, dicendo che quelli erano i suoi veri capelli. Inizi\u00f2 a fare strani commenti contro i calvi che porter\u00e0 ad una faida con Hulk Hogan, durante la quale Hogan tentava di togliere la parrucca ad Angle. A King of the Ring 2002, Angle affront\u00f2 Hulk Hogan per la prima volta vincendo via sottomissione grazie alla sua Ankle Lock. Questo fu il primo match di sempre perso da Hogan via sottomissione nella WWE. Fu quindi Kurt Angle stesso a sbarazzarsi della parrucca, in un particolare episodio di SmackDown! dove lanci\u00f2 una sfida a qualunque wrestler che non aveva mai affrontato. La sfida fu accettata dal debuttante John Cena che, pur perdendo contro il wrestler olimpico, fece un'ottima figura. Da allora Angle \u00e8 rimasto calvo. \u00c8 importante considerare che, da questo momento in poi, il personaggio di Angle diventer\u00e0 molto meno ingenuo e \"comicamente frustrato\" rispetto al passato per poter quindi dare maggior risalto alle sue notevoli e devastanti qualit\u00e0 tecniche nonch\u00e9 a futuri turn heel decisamente pi\u00f9 aggressivi rispetto ai precedenti. Dopo la sconfitta con Edge, Angle si alle\u00f2 poi al suo storico rivale, Chris Benoit, nel tentativo di vincere i WWE Tag Team Championship, messi in palio in un torneo per la prima volta dalla General Manager di Smackdown! Stephanie McMahon. I due lottatori vinsero i titoli ai danni di Edge e Rey Mysterio nella finale del torneo, ma li persero poco dopo in una puntata di Smackdown! proprio in favore di Edge e Mysterio.\nRegni titolati (2003\u20132004).\nAngle si dedic\u00f2 quindi alla conquista del suo terzo titolo mondiale, cosa che avverr\u00e0 nel dicembre 2002 sconfiggendo Big Show grazie all'aiuto determinante di Brock Lesnar. L'eroe olimpico rifiut\u00f2 per\u00f2 di concedere a Lesnar l'incontro per il titolo promessogli in cambio dell'aiuto, alleandosi tra l'altro con Paul Heyman, che aveva una faida con Lesnar proprio in quel periodo e con il cosiddetto Team Angle. Fu allora che cominci\u00f2 una delle faide pi\u00f9 importanti della carriera di Kurt Angle. La faida fu eletta \"faida dell'anno\" del 2003. Angle, per\u00f2, non affront\u00f2 subito Lesnar, che per affrontare Angle dovette partecipare alla \"Royal Rumble 2003\", match che fu vinto proprio da Lesnar. In quello stesso pay per view Angle sconfisse Chris Benoit in un match valido per il titolo WWE. Affront\u00f2 quindi Brock Lesnar main-event di \"WrestleMania XIX\" e in uno dei match pi\u00f9 belli mai disputati in WWE, venne sconfitto da Lesnar, che si laure\u00f2 nuovo campione WWE.\nKurt Angle si prese una pausa, per recuperare dai suoi problemi al collo, e questo fece anche riconsiderare ad Angle l'opportunit\u00e0 di tornare alla lotta libera per partecipare alle olimpiadi di Atene, idea che Angle aveva preso sul serio. Nella met\u00e0 del 2003, per\u00f2, Angle si sottopose ad un nuovo tipo di intervento al collo che gli permette di tornare sul ring in tre mesi e non in un anno, nel caso dell'operazione tradizionale: l'ipotesi di partecipare ai Giochi olimpici del 2004 era stata scartata.\nAl suo ritorno Angle, che aveva ripreso caratteristiche da face, punt\u00f2 subito gli occhi al titolo WWE che riusc\u00ec a riconquistare a Vengeance in un Triple threat match contro Lesnar e Big Show. A \"SummerSlam 2003\" Angle difese con successo la cintura sconfiggendo Lesnar che per la prima volta nella sua carriera perde un incontro per sottomissione, con la sua Ankle Lock, nonostante l'interferenza di Vince McMahon. Angle riperder\u00e0 il titolo contro Brock Lesnar a SmackDown! in uno stupendo Iron Man Match il 18 settembre 2003 per 5 a 4. Angle form\u00f2 poi un team di cinque uomini per affrontare un team di altrettanti uomini capitanati da Lesnar alle Survivor Series 2003, che vide la squadra di Angle uscire vittoriosa dal Pay-per-view. Le prestazioni di Angle gli permisero di essere eletto \"Wrestler dell'anno\" dalla rivista Pro Wrestling Illustrated. Il suo nome inoltre compar\u00ec nei tre match migliori dell'anno sempre secondo la rivista \"Pro Wrestling Illustrated\", cosa mai successa a nessun lottatore nella storia del wrestling.\nA inizio 2004 Kurt Angle rientr\u00f2 sul ring dopo una pausa causata dai suoi soliti problemi al collo; sconfisse Big Show e John Cena in un Triple Threat Match ottenendo la title shot per il WWE Championship, ma i problemi al collo lo costrinsero a rimanere fuori dalle scene di nuovo dopo il match a \"WrestleMania XX\" per il WWE Championship contro Guerrero, che venne vinto da quest'ultimo. Fu cos\u00ec che, dopo l'uscita di scena da parte di Paul Heyman, egli divenne il General Manager dello show \"blu\" affiancato dalla bodyguard Luther Reigns, e il suo comportamento ostile lo spinse a ostacolare in tutti i modi sia Eddie Guerrero, favoreggiando l'altro rivale di Guerrero, John Bradshaw Layfield, il quale era intenzionato a vincere il titolo, sia John Cena, quest'ultimo privato a un certo punto del titolo di WWE United States Champion poich\u00e9 aveva colpito accidentalmente Angle. Nell'aprile del 2004, Angle disse che se Big Show non avesse sconfitto Eddie Guerrero per il WWE Championship, lo avrebbe licenziato dalla federazione. L'incontro fu perso proprio da Big Show, il quale preso dalla rabbia distrusse la macchina della collega Torrie Wilson, e gett\u00f2 poi nel vuoto il manager Kurt Angle, facendolo cadere da un'altezza di 7,50 m circa (kayfabe). In seguito Angle riapparir\u00e0 su una sedia a rotelle e con una gamba ingessata, riprendendo il suo ruolo da dirigente. Ma dopo tre mesi, stanco del suo atteggiamento dispotico, il proprietario della WWE Vince McMahon lo licenzi\u00f2 come General Manager e lo riassunse come lottatore a tempo pieno.\nVarie faide (2004\u20132005).\nDopo esser tornato al roster attivo sconfiggendo Charlie Haas il 29 luglio, Angle continu\u00f2 cos\u00ec la sua faida con Eddie Guerrero. Il primo match fra i due, avvenuto a SummerSlam, vide Angle trionfare. Successivamente Angle dovette subire il ritorno di Big Show, intenzionato a vendicarsi dell'eroe olimpico che lo aveva costretto ad allontanarsi dalla WWE quando egli era General Manager\".\" L'astio aument\u00f2 ulteriormente quando in una puntata di \"Smackdown!\" Angle, dopo aver addormentato Big Show con un tranquillante sparato tramite un fucile (kayfabe), gli tagli\u00f2 i capelli a zero. L'allora General Manager Theodore Long quindi, sanc\u00ec un match tra i due a No Mercy\",\" con una regola speciale che prevedeva il licenziamento da \"Smackdown!\" per chiunque avesse interferito nel match. Inizialmente Angle si fece contare fuori per concludere il match in fretta, ma Long arriv\u00f2 successivamente e fece ripartire il match, minacciando di licenziare Angle se non avesse continuato l'incontro. Il match quindi si concluse con la vittoria di Big Show, che sconfigge una volta per tutte l'eroe olimpico. Angle fin\u00ec poi la faida con Guerrero, a novembre durante Survivor Series 2004 quando il \"Team Guerrero\" (formato da Eddie, Cena, Rob Van Dam e Big Show) sconfisse il \"Team Angle\" (formato da Angle, Luther Reigns, Mark Jindrak e Carlito). Il 16 novembre 2004, poco dopo Survivor Series, Angle inizi\u00f2 il \"Kurt Angle Invitational\". In pratica Angle consentiva ai wrestler locali di sfidarlo in match con in palio la sua medaglia d'oro olimpica del 1996.\nA inizio 2005, Angle inizi\u00f2 un feud con Big Show e con il campione WWE JBL che sfocio in vari screzi: Angle rap\u00ec l'allora fidanzata di Big Show, Joy Giovanni e la chiuse nel bagagliaio della limousine di JBL, facendo credere al gigante che a rapire la ragazza sia stato Bradshaw (kayfabe), ci\u00f2 mise JBL e Big Show l'uno contro l'altro. L'inganno venne scoperto poco dopo, e Angle affront\u00f2 JBL in un Last Man Standing match durante un'edizione di \"SmackDown!,\" terminato tuttavia in parit\u00e0. La rivalit\u00e0 culmin\u00f2 alla Royal Rumble, in un match valido per il WWE Championship fra lui, Show e JBL, match che sar\u00e0 vinto da quest'ultimo che manterr\u00e0 il possesso della cintura schienando proprio Kurt. Angle, frustrato per la situazione, rub\u00f2 successivamente il numero d'ingresso alla rissa reale a Nunzio, entrando con il numero 25, ma venne eliminato quasi subito da Shawn Michaels. Angle poi torn\u00f2 nel ring e elimin\u00f2 HBK. Segu\u00ec una rissa fra i due fuori dal ring che diede inizio ufficialmente alla loro faida. Essa sfoci\u00f2 inizialmente in uno splendido match a WrestleMania 21, considerato uno dei migliori di tutto il 2005, vinto da Angle. Il 13 giugno 2005 Angle pass\u00f2 al roster di Raw per effetto della Draft Lottery. La sua avventura nel roster di Raw inizi\u00f2 con una rivincita del match di WrestleMania, a Vengeance, dove stavolta vince Michaels.\nWrestling Machine (2005\u20132006).\nContinu\u00f2 poi il suo \"Kurt Angle Invitational\", sconfiggendo per due settimane consecutive Matt Striker conservando la sua medaglia d'oro. L'edizione di \"Raw\" del 25 luglio 2005 vide la fine del Kurt Angle Invitational quando il rientrante Eugene riusc\u00ec a non essere sconfitto in tre minuti da Angle (condizione per vincere la medaglia), vincendo cos\u00ec la medaglia d'oro di Angle. Angle riconquist\u00f2 la medaglia poco dopo, sconfiggendo Eugene in un match normale a SummerSlam. Al termine di questa faida Angle ricominci\u00f2 la scalata al WWE Championship detenuto da John Cena. Egli si alle\u00f2 col Genaral Manager Eric Bischoff per raggiungere il suo scopo ottenendo subito un match titolato per Unforgiven contro John Cena. Angle riusc\u00ec a sconfiggere Cena, ma solo per squalifica, uscendo quindi dal pay per view con un nulla di fatto. Nella puntata di Raw del 3 ottobre, Angle affront\u00f2 Shawn Michaels in un iron man match da 30 minuti, sia per decretare lo sfidante al WWE Championship, detenuto da John Cena, sia con l'obiettivo di chiudere definitivamente la loro sfida iniziata a Wrestlemania, ma il match termin\u00f2 in parit\u00e0 sul punteggio di 2-2, con Angle che si rifiut\u00f2 di proseguire il match al Sudden Death. A Taboo Tuesday in un Triple threat match che vede coinvolto anche Shawn Michaels, Angle non riusc\u00ec a trionfare, con la cintura che resta nelle mani di Cena. Angle ottenne successivamente un \u201carbitro personale\u201d, ossia Daivari, che inizi\u00f2 ad arbitrare tutti i match di Angle. L'eroe olimpico scelse proprio lui come arbitro speciale nell'ultima rivincita contro Cena alle Survivor Series per il titolo. Angle per\u00f2 perse il match, dopo il conteggio dell'arbitro di \"SmackDown!\" Charles Robinson (Daivari era stato infatti messo KO durante il match). Angle per\u00f2 non desistette dal desiderio di conquistare il titolo mondiale. Sconfitto Ric Flair durante un'edizione di Raw, si qualific\u00f2 per l'Elimination Chamber Match di \"New Year's Revolution 2006\", dove fu per\u00f2 il primo eliminato, essendo stato schienato da Shawn Micheals. Durante la puntata di \"SmackDown!\" del 13 gennaio 2006 Kurt Angle partecip\u00f2 a sorpresa ad una Battle Royal valida per il World Heavyweight Championship reso vacante da un infortunato Batista, nonostante faccia ancora parte del roster di \"Raw\". Vinse match e cintura, eliminando per ultimo Mark Henry. Ci\u00f2 sanc\u00ec quindi il suo passaggio al roster di \"Smackdown!\". Nella puntata di \"Raw\" della settimana successiva venne sconfitto da Shawn Michaels a causa del tradimento del suo manager Shawn Daivari; dopo il match Angle attacc\u00f2 Daivari, effettuando un turn-face e adottando la gimmick della \"Wrestling Machine facendo emergere il suo lato pi\u00f9 rabbioso e violento\". difese con successo il World Heavyweight Championship contro Mark Henry alla Royal Rumble e contro The Undertaker a No Way Out.\nA WrestleMania 22 Angle perse il suo titolo in un Triple Threat Match contro Rey Mysterio e Randy Orton in favore del lottatore mascherato (aveva ottenuto la title shot vincendo il Royal Rumble match 2006). Angle partecip\u00f2 quindi al torneo del \"King of the Ring\" 2006. Nel primo turno Angle sconfisse Orton, tuttavia dovette dare forfait al secondo turno contro Booker T:infatti, durante un match il 28 aprile contro Rey Mysterio valido per il titolo mondiale, Kurt viene infortunato dal \"World Strongest Man\" Mark Henry, che affront\u00f2 al suo ritorno per il pay per view Judgment Day. Al Pay-per-view Kurt Angle fu sconfitto da Mark Henry per \"countout\" (conteggio fuori dal ring). Sebbene abbia perso, Angle ottenne comunque la sua rivincita, attaccando Henry con una sedia per poi finirlo lanciandolo contro il tavolo dei commentatori.\nIl 29 maggio a \"Raw\" Angle venne introdotto da Paul Heyman come nuovo membro della rediviva ECW. Angle lasci\u00f2 quindi \"Smackdown!\" non prima di aver lanciato una sfida aperta a tutti gli atleti della WWE per ECW One Night Stand, accettata dal rientrante Randy Orton. Angle sconfisse Orton a One Night Stand, ma nella rivincita fra i due a Vengeance fu Orton a trionfare. Angle apparve sporadicamente negli show seguenti della WWE durante la met\u00e0 del 2006. Il 25 agosto 2006, Angle richiede ed ottiene di essere svincolato dalla WWE mesi prima del termine del suo contratto a causa di \"problemi personali\"; il wrestler si trova nella condizione di dover combattere bench\u00e9 gravemente infortunato e la continua lontananza da casa ha portato a fratture insanabili tra le pareti domestiche: \u00e8 infatti alle prese con il divorzio da sua moglie, dalla quale ha gi\u00e0 avuto una bambina ed \u00e8 in attesa del secondo figlio. Molti wrestler, insieme alla stessa dirigenza, hanno mostrato il loro dispiacere per la decisione di Angle.\nNew Japan Pro-Wrestling (2007\u20132009).\nIl 18 febbraio 2007 Angle debutt\u00f2 nella New Japan Pro-Wrestling (NJPW), lottando assieme all'ex IWGP World Heavyweight Champion Yuji Nagata contro gli ex WWE Travis Tomko e Giant Bernard.\nIl 29 giugno 2007 Angle affront\u00f2 Brock Lesnar in un match \"Campione contro Campione\", conquistando la IWGP Third Belt Championship di Lesnar e sfidandolo ad un match di arti marziali miste. Tra dicembre 2007 e gennaio 2008 difese in due occasioni la cintura, per poi perderla il 17 febbraio contro Shinsuke Nakamura, IWGP Heavyweight Champion, in un match che ha determinato l'unificazione delle cinture.\nAnche nel 2009 Kurt Angle ha preso parte al Wrestle Kingdome in Tokyo Dome il 4 gennaio, insieme al compagno di stable Kevin Nash e alle leggende giapponesi Riki Choshu e Masahiro Chono sconfigge Karl Anderson, Takeshi Lizuka, Tomohiro Ishii e Giant Bernard, quest'ultimo attacca Angle a fine match e lo sfida per il 15 febbraio nel PPV successivo della compagnia, il match \u00e8 vinto da Kurt Angle.\nTotal Nonstop Action Wrestling (2006\u20132016).\nFaida con Samoa Joe (2006\u20132007).\nIl 24 settembre, nel finale del pay-per-view No Surrender della TNA va in onda un promo che pubblicizza l'approdo nella federazione di Orlando di Angle; tale video mostra un Angle agguerrito che dice \"It's real. It's damn real!\".\nIl suo debutto in TNA \u00e8 avvenuto il 19 ottobre in un confronto con Samoa Joe finito in rissa. Il suo primo match risale al 16 novembre nel corso di una puntata di iMPACT! sconfiggendo per sottomissione Abyss e subendo al termine del match un assalto da parte di Samoa Joe. Pochi giorni dopo, nel corso del pay-per-view Genesis ha sconfitto Samoa Joe, mettendo fine alla striscia vincente del samoano che durava ormai da 17 mesi.\nNel corso del pay-per-view Turning Point il match tra Angle e Joe ha visto quest'ultimo avere la meglio sul campione olimpico. A Sacrifice 2007 Angle ha sconfitto Christian Cage e Sting in un three way match.\nRegni titolati (2007\u20132008).\nIl 15 luglio ha lottato in un match valido per il TNA World Tag Team Championship detenuto dal Team 3D (Brother Ray e Brother Devon), assieme a Samoa Joe. Angle e Joe hanno vinto il match, ma per la particolare stipulazione del match Samoa Joe \u00e8 l'unico detentore della cintura e potr\u00e0 decidere in seguito con quale wrestler difendere il titolo. Joe ed Angle si sono in seguito sfidati il 12 agosto al pay-per-view Hard Justice in un match il cui vincitore avrebbe preso tutte le cinture dell'avversario. Angle vinse il match, conquistando perci\u00f2 anche l'X Division Championship ed il World Tag Team Championship. Comunque, Angle perse in seguito l'X Division Championship e i titoli di coppia rispettivamente a Jay Lethal e al Team Pacman (Adam \"Pacman\" Jones e Ron Killings) nel corso del pay-per-view No Surrender. A Bound for Glory Angle ha perso la cintura di campione del mondo TNA in favore di Sting. Comunque, Kurt Angle \u00e8 riuscito a riconquistarla durante la puntata di iMPACT! in onda il 25 ottobre.\nL'11 novembre 2007 a Genesis difese con successo la sua cintura in un tag team match contro Sting ed il debuttante Booker T; compagno di squadra di Angle per l'occasione \u00e8 stato Kevin Nash. Angle riusc\u00ec ad ottenere lo schienamento ai danni di Sting grazie al fondamentale intervento dei TNA World Tag Team Champions AJ Styles e Tomko. I tre formano quindi una vera e propria stable, chiamata Angle Alliance.\nIl 13 aprile 2008, durante il pay-per-view Lockdown, Angle ha perso il titolo in favore di Samoa Joe.\nQualche mese dopo, inizi\u00f2 un feud con AJ Styles nel quale rimase coinvolta anche sua moglie Karen Angle. Alla fine, AJ vinse il feud. Kurt inizi\u00f2 poi un feud con Jeff Jarrett che si concluse a Bound For Glory con la vittoria di Jarrett. Qualche mese dopo, inizi\u00f2 un feud con AJ Styles nel quale rimase coinvolta anche sua moglie Karen Angle. Alla fine, AJ vinse il feud. Kurt inizi\u00f2 poi un feud con Jeff Jarrett che si concluse a Bound For Glory con la vittoria di Jarrett.\nMain Event Mafia (2008\u20132009).\nNella prima puntata di \"Impact\" in HD, Kurt, Kevin Nash, il campione del mondo Sting e il neo Campione delle leggende Booker T formano la Main Event Mafia, ovvero diventano \"mafiosi\" per colpire gli altri wrestler con uno stile simile a quello dei gangster. A sorpresa e dopo il suo ritorno sul ring, anche Scott Steiner si unisce ai MeM per vincere contro Abyss durante un Turning Point, in un Falls Count Anywhere ed in seguito sconfiggere anche Rhino, conquistando cos\u00ec la possibilit\u00e0 di una rivincita contro Jarret al Genesis. Angle, vince il match contro Jarrett e lo riduce in condizioni cos\u00ec gravi da dover essere portato in barella nel backstage. A Against All Odds ha combattuto un Fatal Four Way match contro Brother Ray, Brother D-Von, e il campione e difensore del titolo Sting. Tra i due (Angle e Sting) c'erano state incomprensioni, prima e dopo AAO e, in un Empty Arena match, Angle e Sting si erano scontrati senza vincitori dato che gli altri membri della Mem erano intervenuti per dividere i due compari e, quando Angle stringe la mano a Sting, gli sputa in faccia ed in seguito dice di volere un match proprio contro Sting ed in cui sia messo in palio il titolo di campione del mondo dei pesi massimi. Match che per\u00f2, al Destination X della TNA, Angle perde. A TNA Lockdown il Team Jarret sconfigge il Team Angle e Sting perde il titolo contro Mick Foley in un Steel Cage Match. A Sacrifice per\u00f2 Sting lo schiena diventando il nuovo leader della MEM anche se il titolo rimane a Mick Foley. A Slammiversary riconquista per la terza volta il titolo contro AJ Styles, Mick Foley e proprio Jeff Jarrett. A No Surrender perde il titolo in un Four Fatal Way match contro Sting, Matt Morgan e il vincente AJ Styles.\nVarie faide (2009\u20132010).\nDopo aver sconfitto Matt Morgan a Bound For Glory, nella puntata successiva di \"Impact!\" effettua un turn face. Nella stessa serata viene attaccato dal debuttante Desmond Wolfe, che lo sconfigge la settimana seguente. A TNA Turning Point Angle sconfigge Wolfe. A Genesis 2010, Angle perde il match contro AJ Styles valido per il titolo mondiale grazie al Turn Heel di quest'ultimo e di Ric Flair. Nella sua ultima occasione contro AJ Styles, Angle viene sconfitto in maniera controversa, quando AJ lo chiude nella Ankle Lock e l'arbitro Earl Hebner ha suonato la campana senza che Angle si sia arreso.\nAll'inizio Angle ha incolpato Hogan di questo \"Screwjob\" (Earl Hebner tra l'altro era l'arbitro coinvolto nel famosissimo \"Screwjob di Montr\u00e9al\", avvenuto 12 anni prima a Montr\u00e9al in circostanze pressoch\u00e9 identiche con Shawn Michaels e Bret Hart), ma si scopre in seguito che era stato Ric Flair a corrompere Hebner.\nL'eroe olimpico \u00e8 ora impegnato in un feud contro Mr. Anderson. Dopo aver sconfitto Anderson a Lockdown 2010, Angle ha dichiarato che si prender\u00e0 un periodo di pausa. Angle ritorna nella TNA il 17/05/2010. A TNA Slammiversary VIII, affronter\u00e0 Kazarian, al PPV, sconfiggendolo. A TNA Victory Road Angle vuole affrontare The Pope. A Victory Road vince l'incontro. Nella puntata del 22/07/10 Angle sconfigge Hernandez.\nFaida con Jeff Jarrett (2010\u20132011).\nA TNA No Surrender 2010 il suo match contro Jeff Hardy per decretare il finalista per il torneo che decreter\u00e0 il nuovo Campione Mondiale TNA, finisce in No Contest. Nel corso del match riporta l'incrinazione di una costola.\nA Impact dopo No Surrender Kurt Angle e Jeff Hardy si riaffrontano per\u00f2 il risultato non cambia, il match finisce con un No Contest, allora si decide che a Bound For Glory ci sar\u00e0 un triple threat match per il titolo vacante: Kurt Angle vs Jeff Hardy vs Mr Anderson. Il match finir\u00e0 con la vittoria di Hardy (che effettua un Turn Heel) grazie all'aiuto di Eric Bishoff e Hulk Hogan.\nNell'edizione di Impact dopo Bound For Glory Kurt Angle annuncia di ritirarsi dopo aver fallito il match per il titolo mondiale, ma lo interrompe Jeff Jarrett dove parlano della ex moglie di Kurt e adesso moglie di Jeff, Karen Jarrett, Jeff dice di aver siglato un patto con Hogan e Bishoff e dice di voler essere lui a far finire la carriera di Angle. Inizia un lungo feud dove Angle prevale su Jarret a Genesis e a Sacrifice; perde per\u00f2 a Against All Odds e a Lockdown in uno Steel Cage match. La sfida decisiva avviene a TNA Slammiversary IX, Kurt Angle batte Jeff Jarrett nel Main Event grazie alla Ankle Lock.\nOpportunit\u00e0 titolate (2011\u20132012).\nAd Hardcore Justice 2011 il 7 agosto, Angle sconfigge illegalmente Sting, conquistando il TNA World Heavyweight Championship per la quinta volta. Nella puntata dell 8 agosto di Impact Wrestling compie un turn heel spiegando che l'alleanza con Sting \u00e8 finita, in quanto ne \u00e8 iniziata una con Hulk Hogan, leader degli Immortal. Nella puntata del 18 agosto accetta la sfida di Crimson in un match per la prossima settimana ovvero il 25 agosto dove Angle perde per squalifica a causa dell'intervento di Samoa Joe. Il 1\u00ba settembre sconfigge Sting in un match titolato, con Special Referee Hulk Hogan invece l'8 settembre perde per squalifica sempre in un match titolato contro Mr. Anderson a causa dell'interferenza degli Immortal ma rimane comunque campione.\nA No Surrender 2011 sconfigge Sting e Mr. Anderson in un triple threat match valido per il TNA World Heavyweight Championship. Nella puntata del 15 settembre sconfigge Mr. Anderson e mantiene la cintura. Nella puntata del 22 settembre mantiene la cintura in un match contro James Storm. Il 29 settembre non combatte ma sancisce il match AJ Styles vs Robert Roode invece il 6 ottobre interviene (senza esser visto dall'arbitro) nel match tra Bobby Roode e James Storm attaccando quest'ultimo quando era fuori dal ring. Il 13 ottobre sancisce un Handicap match che vede Bobby Roode opposto a Jeff Jarrett e Gunner. A Bound For Glory 2011 mantiene il titolo del mondo TNA contro Bobby Roode.\nNella puntata di Impact Wrestling successiva al PPV perde il titolo contro James Storm in meno di 3 minuti. Nella puntata del 17 novembre ritorna attaccando James Storm rivelandosi colui che lo aveva assalito sette giorni prima, viene cos\u00ec ufficializzato un match tra lo stesso Kurt Angle e James Storm che avr\u00e0 luogo al PPV Final Resolution 2012. Nella puntata del 24 Kurt esce con un promo contro James Storm che lo raggiunge sul ring e lo attacca, scoppia una rissa insieme ad altri wrestler intervenuti. nella puntata dell'8 dicembre James Storm e Angle hanno un lungo diverbio sul ring dove Storm si gira di spalle e invita Angle a colpirlo ma lui non lo fa. A Final Resolution 2012 viene sconfitto da James Storm. Nella puntata del 15 dicembre chiede a Sting un rematch contro James Storm ma lui non lo concede dicendo che Storm ha vinto lealmente. Il 29 dicembre Kurt perde per squalifica contro Rob Van Dam a causa dell'interferenza di Storm. Il 5 gennaio affiancato da Bully Ray e Robert Roode perde contro Jeff Hardy, Abyss e James Storm. Al PPV Genesis 2012, sconfigge James Storm in un match singolo. Nella puntata del 12 gennaio Storm vuole un rematch contro Angle dicendo di voler lottare per il World Title cos\u00ec Sting sancisce un match per diventare il primo contendente al TNA World Heavyweight Championship contro James Storm in cui Angle viene sconfitto ponendo fine alla loro faida.\nFa il suo ritorno in una puntata di Impact Wrestling seguente il PPV Against All Odds 2012, dove interviene nel match tra Jeff Hardy e Bobby Rhoode valido per il TNA World Heavyweight Championship. Da qui inizia una rivalit\u00e0 con Hardy. Nella puntata del 16 febbraio aiuta Bobby Roode a sconfiggere Jeff Hardy in un match per il titolo, nella puntata del 23 febbraio perde in coppia con Bubba Ray Dudley contro James Storm e Jeff Hardy. Nella puntata del 1\u00ba marzo va in onda un promo dove Kurt Angle critica Jeff Hardy chiamandolo ad affrontarsi sul ring. I due si accordano per un match a Victory Road 2012 prima che scatti una rissa sedata dagli arbitri. Nella puntata dell'8 marzo perde un match di coppia con Gunner contro Garett Bischoff e Jeff Hardy. Nella puntata del 15 marzo sconfigge Bischoff in un Beat The Clock Match. A Victory Road 2012 il 18 marzo sconfigge Jeff Hardy irregolarmente. Il 22 marzo perde per squalifica un Three Minute Challenge contro Garett Bischoff a causa dell interferenza di Jeff Hardy]. A Impact Wrestling del 29 marzo, interferisce (senza essere visto dall'arbitro) nel match che vedeva opposti Jeff Hardy e Mr. Anderson, permettendo a quest'ultimo di vincere. Nella puntata del 5 aprile perde per count-out in un match contro Jeff Hardy fuggendo dal ring, cos\u00ec Hulk Hogan annuncia uno Steel Cage match a Lockdown 2012 contro Jeff Hardy, match in cui Angle perder\u00e0 facendo un buon incontro e decretando cos\u00ec la fine della loro faida.\nKurt comunica ai suoi fans tramite Twitter che prender\u00e0 un periodo di riposo, ma torner\u00e0 al PPV Sacrifice 2012 dove probabilmente affronter\u00e0 AJ Styles. Nella puntata del 19 aprile successiva al PPV, affronta e sconfigge AJ Styles grazie alla distrazione da parte di Kazarian e Christopher Daniels. Nella puntata del 26 aprile raccoglie la sfida di Anarquia e lo sconfigge sottomettendolo alla Ankle Lock. Il 3 maggio in coppia con Kazarian e Christopher Daniels perde contro AJ Styles, Samoa Joe e Magnus. Al PPV, Sacrifice 2012 il 13 maggio sconfigge AJ Styles. Dopo il match, salva quest'ultimo dall'assalto di Kazarian e Daniels, effettuando un turn face.\nReunion della Main Event Mafia (2012\u20132013).\nNella puntata del 17 maggio sconfigge Samoa Joe in un Qualifying Match che gli permetter\u00e0 di lottare nel Fatal Four Way con i vincitori degli altri tre \"Qualifying match\", ovvero Jeff Hardy, AJ Styles, Bully Ray: il vincitore avrebbe avuto la possibilit\u00e0 di lottare in un match titolato contro Bobby Rhoode. Il match titolato lo vince AJ Styles.\nIl 31 maggio interviene in soccorso di AJ Styles attaccato da Christopher Daniels e Kazarian, ma viene messo fuori gioco. A Slammiversary 10 combatter\u00e0 in coppia con Styles contro Daniels e Kazarian per il TNA World Tag Team Championship. Nella puntata del 7 giugno vince insieme a Sting e a AJ Styles contro Bobby Roode, Christopher Daniels e Kazarian.\nA Slammiversary insieme ad AJ Styles, sconfigge Christopher Daniels &amp; Kaz conquistando i TNA World Tag Team Championship. Nella puntata di iMPACT del 28/6/12 lui e AJ Styles vengono sconfitti da Daniels e Kazarian perdendo i titoli di coppia. Nel PPV Destination X perde per sottomissione contro Samoa Joe in un match valido per la Bound of Glory Series. Si riscatta nella puntata del 12 luglio sconfiggendo Mr. Anderson sempre in un match valido per la Series. Il 2 agosto ad Impact viene sconfitto da James Storm ma vince 2 settimane dopo contro AJ Styles. Ad HardCore Justice affronter\u00e0 in un Ladder Match Daniels, Samoa Joe e AJ Styles. Ad HardCore Justice non riesce nel tentativo di vincere il Ladder Match contro Daniels, Samoa Joe e A.J. Styles, aggiudicato da quest'ultimo. A Bound For Glory 2012 perde l'opportunit\u00e0, insieme a Styles, di diventare TNA World Tag Team Champion, cinture andate alla coppia Chavo Guerrero-Hernandez.\nAngle inizia poi un feud con gli Aces &amp; Eights, in particolare con uno dei primi \"smascherati\" della stable, ovvero Devon. I due si affrontano al PPV Turning Point, nel quale Angle sconfigge Devon grazie alla sua Ankle Lock. Il feud con la stable di motociclisti continua, e Angle risulta sempre vincitore nei match contro Devon. Inizia poi un feud anche con il rientrante AJ Styles, al quale chiede aiuto per lottare contro gli Aces &amp; Eights. Styles rifiuta, attaccando Angle. Quando sembra che l'ex campione mondiale stia per unirsi alla stable ora capitanata da Bully Ray, Angle interviene, ma viene attaccato dagli altri membri della stable, i quali per\u00f2 vengono messi KO proprio da Styles, che vuole lottare solo per s\u00e9 stesso. Angle e Styles si affrontano a Slammiversary 2013, durante la quale a vincere \u00e8 l'eroe olimpico. Nella stessa serata Angle viene annunciato come secondo introdotto nella TNA Hall of Fame.\nPoche settimane dopo, Angle viene rivelato come primo membro della New Main Event Mafia, stable riformata da Sting per contrastare gli Aces &amp; Eights. In seguito anche Samoa Joe, Magnus e il nuovo arrivato Rampage Jackson entreranno in essa.\nDirector of Wrestling Operations (2013\u20132014).\nKurt Angle torna in TNA il 10 ottobre attaccando la E.G.O., poi sfida Bobby Roode in un match a TNA Bound for Glory 2013. A TNA Bound for Glory viene battuto da Bobby Roode, dopo essere caduto in malo modo da un running belly-to-belly suplex. Il 31 ottobre puntata di Impact, Angle ha mentito circa il suo infortunio (kayfabe), infatti ha avvertito delle convulsioni e addirittura dopo il match, ha mostrato sintomi di amnesia post-traumatiche. Il 5 novembre, a seguito di esami medici risult\u00f2 negativo per la commozione cerebrale, ma le ferite al ginocchio avrebbe dovuto tenerle sotto controllo. La settimana successiva, ha visto il nuovo Main Event Mafia sciogliersi, venendo attaccato da Roode che lo accusa di usare le sue ferite come scusa per evitare il match. Il 14 novembre, ha vinto un match di contro Austin Aries nel torneo per il titolo mondiale. Tuttavia, ha perso il suo successivo match contro Magnus a causa un'interferenza di Roode. A Final Resolution, fu sconfitto da Roode in un 2-out-of 3 falls match, ma a Genesis, ha battuto Roode in uno Steel Cage match che mise fine alla faida.\nIl 27 febbraio, durante una puntata di Impact, Angle ha attaccato Ethan Carter III, mentre la settimana successiva \u00e8 quest'ultimo ad attaccare l'eroe olimpico infortunandolo al ginocchio, facendogli perdere cos\u00ec la possibilit\u00e0 di combattere a Lockdown. Ha fatto il suo ritorno il 17 aprile giurando vendetta. Nel mese di maggio, subisce un intervento chirurgico al ginocchio e rester\u00e0 lontano dal ring per quattro mesi.\nIl 20 giugno 2014, Angle \u00e8 stato nominato \"Director of Wrestling Operations\" dal consiglio di amministrazione della TNA. La stessa sera ha indetto per il 3 luglio un rematch per il TNA World Heavyweight Championship tra Lashley e Eric Young. Inoltre ha reintegrato Bobby Roode, che era stato sospeso a tempo indeterminato da MVP.\nIl 21 settembre 2014 il contratto di Angle \u00e8 ufficialmente scaduto e ha lasciato la federazione. Dopo aver rifiutato un contratto con la WWE, ha firmato nuovamente con la TNA.\nVarie faide (2015\u20132016).\nDopo le dimissioni come \"Director of Wrestling Operations\", Angle \u00e8 tornato al wrestling attivo, e nei tapings del 31 gennaio 2015, ha battuto Lashley, laureandosi per la sesta volta (record) TNA World Heavyweight Champion. Nella puntata speciale Hadcore Justice ha perso in un strecher match contro Eric Young, ma vincendo il rematch la settimana successiva. A Destination X ha sconfitto Rockstar Spud (l'allora X Division Champion che aveva rinunciato al titolo per ottenere un'opportunit\u00e0 per il titolo del mondo) e pi\u00f9 tardi nella stessa notte ha sconfitto Austin Aries (che aveva usato la sua valigetta del Feast or Fired).\nIl 25 novembre a Impact ha annunciato che il successivo tour britannico sarebbe stato il suo ultimo con la TNA. Angle ha combattuto il suo ultimo match in TNA l'8 marzo 2016 in un match perso contro Lashley.\nRitorno in WWE (2017\u20132020).\nGeneral Manager di \"Raw\" (2017\u20132018).\nIl 31 marzo 2017 Kurt Angle \u00e8 stato ufficialmente introdotto nella WWE Hall of Fame da John Cena. Il 3 aprile, giorno dopo WrestleMania 33, \u00e8 stato nominato nuovo General Manager di \"Raw\" per sostituire Mick Foley, facendo cos\u00ec ritorno in WWE dopo oltre dieci anni. Nella puntata di \"Raw\" del 17 luglio 2017 Angle ha annunciato di avere un figlio illegittimo, Jason Jordan (\"kayfabe\").\nKurt Angle ha fatto il suo ritorno sul ring il 22 ottobre 2017, nel \"main-event\" di , affiancando Dean Ambrose e Seth Rollins contro Braun Strowman, The Miz, Cesaro, Sheamus e Kane in un 5-on-3 Handicap Tables, Ladders and Chairs match; i tre hanno vinto l'incontro grazie allo schienamento vincente di Angle su The Miz. Il 19 novembre, a Survivor Series, Angle ha preso parte al 5-on-5 Traditional Survivor Series Elimination match contro il \"Team SmackDown\", ma \u00e8 stato eliminato da Shane McMahon dopo essere stato colpito dal \"Pedigree\" di Triple H; ciononostante la sua squadra ha comunque vinto la contesa.\nL'8 aprile, a WrestleMania 34, Kurt Angle ha fatto coppia con Ronda Rousey (al suo debutto in WWE), sconfiggendo Triple H e Stephanie McMahon. Il 27 aprile, a Greatest Royal Rumble, ha partecipato al Royal Rumble match a 50 uomini, entrando con il numero 16 e venendo eliminato da Elias. Nella puntata di \"Raw\" del 20 agosto \u00e8 stato temporaneamente sospeso dall'incarico di General Manager da Stephanie McMahon e sostituito da Baron Corbin.\nFaida con Baron Corbin e ritiro (2018\u20132019).\nAngle \u00e8 tornato a sorpresa l'8 ottobre seguente, sotto le vesti di \"El Conquistador\", vincendo una Battle Royal eliminando per ultimo proprio Corbin, qualificandosi cos\u00ec alla WWE World Cup. Il 2 novembre a Crown Jewel ha, quindi, preso parte alla WWE World Cup ma \u00e8 stato eliminato ai quarti di finale da Dolph Ziggler (anch'egli rappresentante del roster di \"Raw\"). Il 5 novembre \u00e8 tornato a combattere a \"Raw\" dopo dodici anni, perdendo per sottomissione contro Drew McIntyre (in un match nel quale se Angle avesse vinto sarebbe diventato il capitano del Team \"Raw\" alle Survivor Series). Angle \u00e8 tornato il 16 dicembre a dove ha attaccato assieme a Bobby Roode, Chad Gable, Finn B\u00e1lor e Apollo Crews il General Manager ad interim di \"Raw\" Baron Corbin durante il suo match contro l'infortunato Braun Strowman favorendo la vittoria di quest'ultimo e garantendogli il match per l'Universal Championship alla Royal Rumble e ponendo fine alla carica di Baron Corbin da General Manager ad interim di \"Raw\", in un match arbitrato da Heath Slater (che si \u00e8 ribellato a Corbin e l'ha attaccato insieme agli altri). Nella puntata di \"Raw\" del 17 dicembre Angle, Bobby Roode, Chad Gable e Apollo Crews hanno sconfitto Baron Corbin in 4-on-1 Handicap match in un match arbitrato da Heath Slater e nel quale se Corbin avesse vinto sarebbe diventato il General Manager a tempo pieno del Roster di \"Raw\".\nIl 27 gennaio 2019, alla Royal Rumble, Angle ha partecipato all'omonimo match entrando col numero 4 ma \u00e8 stato eliminato dallo United States Champion Shinsuke Nakamura. Nella puntata di \"Raw\" del 28 gennaio \u00e8 stato sconfitto da Baron Corbin. Nella puntata di \"Raw\" del 4 febbraio Angle e Braun Strowman hanno perso per squalifica contro Baron Corbin e Drew McIntyre poich\u00e9 Strowman, non essendo l'uomo legale, ha comunque attaccato Corbin. Nella puntata di \"Raw\" dell'11 febbraio Angle, Braun Strowman e Finn B\u00e1lor hanno sconfitto Baron Corbin, Drew McIntyre e l'Intercontinental Champion Bobby Lashley. Nella puntata di \"Raw\" del 25 febbraio ha sconfitto per sottomissione Jinder Mahal. Nella puntata di \"Raw\" del 4 marzo Kurt Angle, Braun Strowman e l'Intercontinental Champion Finn B\u00e1lor sono stati sconfitti da Baron Corbin, Bobby Lashley e Drew McIntyre. Nella puntata di \"Raw\" dell'11 marzo Angle ha annunciato che a WrestleMania 35 ci sar\u00e0 il suo ultimo match; quella stessa sera, inoltre, Angle ha sconfitto Apollo Crews. Nella puntata di \"Raw\" del 18 marzo Angle ha annunciato che il suo ultimo avversario a WrestleMania 35 sar\u00e0 Baron Corbin; quella stessa sera, inoltre, Angle ha sconfitto Chad Gable. Nella puntata di \"Raw\" del 25 marzo Angle ha sconfitto lo United States Champion Samoa Joe (appartenente al roster di \"SmackDown\") in un match non titolato. Nella puntata di \"SmackDown\" del 26 marzo Angle \u00e8 apparso per sfidare AJ Styles ma \u00e8 stato sconfitto da questi per squalifica a causa dell'intervento di Randy Orton ai danni proprio di Styles. Il 7 aprile, a WrestleMania 35, Angle \u00e8 stato sconfitto da Baron Corbin nel suo match di ritiro. La sera seguente, a \"Raw\", l'eroe olimpico celebra il suo ritiro dal wrestling lottato effettuando la sua \"Angle Slam\" ai danni dello stesso Corbin ma viene successivamente attaccato in modo brutale da Lars Sullivan, il quale ha fatto il suo debutto nel main roster.\nNonostante il ritiro, Angle \u00e8 rimasto comunque in WWE ricoprendo il ruolo di produttore. Il 15 aprile 2020, tuttavia, Angle \u00e8 stato licenziato insieme ad altri atleti e membri del backstage per cause economiche legate al COVID-19.\nNella puntata di \"NXT\" del 27 maggio Angle, ha fatto un'apparizione come arbitro speciale nel Fight Pit match tra Matt Riddle e Timothy Thatcher vinto da quest'ultimo. Nella puntata di \"SmackDown\" del 29 maggio \u00e8 apparso nel backstage per promuovere l'imminente debutto di Matt Riddle.\nVita privata.\nKurt era sposato con Karen Smedley; la donna lavorava al fianco di Angle nella TNA, ricoprendone il ruolo di manager e valletta.\nIl 27 giugno 2015 ha annunciato di avere un tumore benigno al collo e si \u00e8 operato con successo.\nProblemi con la giustizia.\nIl 6 marzo 2007 il sito di \"Sports Illustrated\" ha riportato la notizia che il nome di Angle, insieme a quello di altri sportivi di diverse discipline, \u00e8 stato trovato nel database clienti di un centro benessere della Florida che si sospetta essere il centro di smistamento di sostanze illegali per il miglioramento delle prestazioni fisiche. Nel pezzo \u00e8 scritto che Angle avrebbe ricevuto due prescrizioni per il trenbolone ed una per il nandrolone, entrambi steroidi anabolizzanti, tra l'ottobre 2004 ed il febbraio 2005.\nAngle ha prontamente ribattuto alle accuse ricordando i gravi problemi alle vertebre del collo che lo hanno tormentato nel corso della carriera e che se ha assunto tali sostanze \u00e8 solo perch\u00e9 gli era stato prescritto dei medici che lo avevano in cura.\nKurt Angle \u00e8 stato arrestato il 28 settembre 2007 dalla polizia di Moon Township, Pennsylvania, con l'accusa di guida in stato di ebbrezza; l'arresto \u00e8 stato eseguito in seguito alla telefonata di una donna che ha rischiato di avere un incidente stradale con Angle all'uscita da un ristorante. Gli agenti che hanno proceduto al fermo del lottatore hanno specificato che Angle \u00e8 stato sottoposto ad un test per misurare il grado di ubriachezza e si \u00e8 contestualmente rifiutato di sottoporsi ad un test del sangue.\nTra la notte del 13 e 14 giugno 2013 Kurt \u00e8 stato arrestato a Washington D.C. in stato di ebbrezza, possesso di marijuana, eccesso di velocit\u00e0 e tentata resistenza a pubblico ufficiale. \u00c8 stato rilasciato dopo l'arresto pagando una cauzione di 1000$."}
{"id": "124044", "revid": "1318658", "url": "https://it.wikipedia.org/wiki?curid=124044", "title": "Diem perdidi", "text": "Diem perdidi: l'espressione, tradotta letteralmente, significa \"ho perso la giornata\".\nSono parole che Svetonio attribuisce all'imperatore Tito, il quale, dopo una giornata trascorsa senza aver elargito alcun beneficio, avrebbe pronunciato tale storica frase."}
{"id": "124047", "revid": "174925", "url": "https://it.wikipedia.org/wiki?curid=124047", "title": "Raja Yoga", "text": "Il Raja Yoga, adattamento di R\u0101ja Yoga (devanagari: \u0930\u093e\u091c\u092f\u094b\u0917; lett.: \"Yoga Regale\"), \u00e8 il nome con cui \u00e8 nota la dottrina dello Yoga classico, originariamente esposta negli \"Yoga S\u016btra\", opera attribuita al filosofo indiano Pata\u00f1jali (I - V sec. e.v.).\nGeneralit\u00e0.\nGli \"Yoga S\u016btra\" sono attribuiti al filosofo Pata\u00f1jali, personaggio tradizionalmente collocato nel II sec. a.e.v. ma pi\u00f9 probabilmente vissuto fra il II e il V secolo della nostra era. Oltre tale indeterminazione, ci\u00f2 che appare invece certo \u00e8 che lo Yoga esposto in quest'opera \u00e8 la codifica di pratiche ben anteriori: il termine \"yoga\" compare infatti gi\u00e0 nelle \"Upani\u1e63ad\" col suo significato qui specifico: \"unione\". A Pata\u00f1jali va per\u00f2 senz'altro il merito di aver dato un suo posto certo nell'ambito della filosofia indiana a quella che era una tradizione di carattere mistico. Fra le \"dar\u015bana\" ortodosse dell'induismo, cio\u00e8 quelle dottrine teologico-filosofiche che sono ufficialmente riconosciute come significativamente rappresentative del mondo hindu, lo Yoga classico, o Yoga Dar\u015bana, \u00e8 il \"punto di vista\" del R\u0101ja Yoga di Pata\u00f1jali insieme ai suoi numerosi commentari.\nGli \"Yoga S\u016btra\" consistono di 196 \"s\u016btra\", concise e significative frasi concepite per essere memorizzate con facilit\u00e0, come era costume nelle tradizioni hindu, essendo quello orale il mezzo principale per condividere e tramandare il sapere. L'opera \u00e8 divisa in quattro sezioni denominate \"p\u0101da\": \"Sam\u0101dhi P\u0101da\" (la \"congiunzione\"); \"S\u0101dhana P\u0101da\" (la \"realizzazione\"); \"Vibh\u016bti P\u0101da\" (i \"poteri\"); \"Kaivalya P\u0101da\" (la \"separazione\"):\nDopo aver definito lo Yoga e discusso del \"sam\u0101dhi\", ultimo stadio del percorso yogico, nel secondo \"p\u0101da\" Pata\u00f1jali presenta l'aspetto pratico della disciplina introducendo il Kriy\u0101 Yoga (lo \"Yoga dell'azione\") e l'A\u1e63\u1e6d\u0101\u1e45ga Yoga (lo \"Yoga delle otto membra\"). Nel terzo \"p\u0101da\" egli prosegue con la descrizione dell'A\u1e63\u1e6d\u0101\u1e45ga Yoga, elencando i cosiddetti \"poteri extra-normali\" che \u00e8 possibile conseguire con la pratica dello Yoga. Tali poteri, egli chiarisce, non devono per\u00f2 distogliere lo yogin dalla realizzazione, dalla meta finale, che resta sempre quella della liberazione (il \"mok\u1e63a\") dal ciclo delle rinascite (il \"sa\u1e43s\u0101ra\"). Tale meta \u00e8 possibile soltanto col \"sam\u0101dhi\", quello stadio in cui la coscienza (\"citta\") \u00e8 pacificata, in uno stato sovrarazionale, dove essenza e conoscenza si trovano in uno stato di \"congiunzione\". Nell'ultimo \"p\u0101da\" Pata\u00f1jali d\u00e0 una veste filosofica alla pratica finora presentata coniugandola con la dottrina del S\u0101\u1e43khya: il \"sam\u0101dhi\" consente finalmente di riconoscere la \"separazione\" fra spirito (\"puru\u1e63a\") e materia (\"prak\u1e5bti\").\nIl Kriy\u0101 Yoga di Pata\u00f1jali.\nPata\u00f1jali definisce il Kriy\u0101 Yoga come quell'aspetto dello Yoga che favorisce la via verso il \"sam\u0101dhi\", cio\u00e8 verso il cammino descritto negli otto stadi dello A\u1e63\u1e6d\u0101\u1e45ga Yoga. Cos\u00ec nel primo \"s\u016btra\" del secondo \"p\u0101da\":\nDunque, per il filosofo il Kriy\u0101 Yoga non \u00e8 una disciplina a s\u00e9, una branca dello Yoga come in seguito sar\u00e0 inteso da altre scuole e filosofi: egli elenca semplicemente quegli atti (\"kriy\u0101\", lett.: \"azione\"), quelle condizioni cio\u00e8 necessarie alla via dello Yoga: la pratica, la conoscenza, la devozione. Sebbene egli non usi i termini \"karma\" (l'azione e i suoi effetti), \"bhakti\" (la devozione), \"j\u00f1\u0101na\" (la conoscenza spirituale), questi tre aspetti in seguito, presso altri pensatori , daranno luogo, cos\u00ec come per il Kriy\u0101 Yoga, a tre branche dello Yoga: Karma Yoga, Bhakti Yoga, J\u00f1\u0101na Yoga.\n\"\u012a\u015bvara\" \u00e8 generalmente reso con \"Signore\", volendo cos\u00ec indicare la rappresentazione personale del divino: \u00e8 questo il termine che Pata\u00f1jali adopera, e non fa cos\u00ec riferimento a nessun \"deva\" in particolare. D'altronde, come egli stesso esplicitamente chiarisce nel primo \"p\u0101da\", \u012a\u015bvara \u00e8 da intendersi, pi\u00f9 che un dio, come un sommo spirito (\"puru\u1e63a\"), un maestro ideale, insomma un modello dello yogin la cui figura pu\u00f2 essere di ausilio nel cammino verso la realizzazione. Si tratta quindi di un ruolo non centrale, che Pata\u00f1jali non riprender\u00e0 pi\u00f9 nel corso dell'opera.\nA\u1e63\u1e6d\u0101\u1e45ga Yoga: gli otto stadi.\nGli stadi (\"\u0101\u1e45ga\", lett.: membra) in cui Pata\u00f1jali architetta la via dello Yoga sono elencati nel ventinovesimo \"s\u016btra\" del secondo \"p\u0101da\":\nRiassumendo, il filosofo cos\u00ec prosegue elencando via via i vari stadi e i relativi elementi:\n1. \"Yama\": astinenze; astensioni; freni; proibizioni; regole di comportamento. Queste sono:\n2. \"Niyama\": osservanze; discipline. Queste sono:\n3. \"\u0100sana\": posizione fisica; postura;\n4. \"Pr\u0101\u1e47\u0101y\u0101ma\": controllo della respirazione e del flusso vitale;\n5. \"Praty\u0101h\u0101ra\": ritrazione dei sensi dagli oggetti; astrazione dal mondo; isolamento sensoriale;\n6. \"Dh\u0101ra\u1e47\u0101\": concentrazione;\n7. \"Dhy\u0101na\": meditazione; contemplazione profonda;\n8. \"Sam\u0101dhi\": congiunzione con l'oggetto della meditazione; assorbimento della coscienza nel s\u00e9; enstasi;\nRaja Yoga e Ha\u1e6dha Yoga.\nSpesso il Raja Yoga \u00e8 contrapposto allo Ha\u1e6dha Yoga, yoga descritto in testi molto pi\u00f9 recenti e basato principalmente su \"pr\u0101\u1e47\u0101y\u0101ma\" (il controllo della respirazione) e \"\u0101sana\" (l'esercizio delle posture). Se dunque quest'ultimo pu\u00f2 considerarsi una disciplina fisica basata su un approccio dinamico, il Raja Yoga \u00e8 allora una disciplina mentale, all'insegna della staticit\u00e0. Nello stesso \"Ha\u1e6dhayoga Prad\u012bpik\u0101\" l'autore, Sv\u0101tm\u0101r\u0101ma, afferma che lo Ha\u1e6dha Yoga \u00e8 disciplina preparatoria a forme spirituali pi\u00f9 elevate."}
{"id": "124049", "revid": "224230", "url": "https://it.wikipedia.org/wiki?curid=124049", "title": "Difficiles nugae", "text": "Difficiles nugae: l'espressione, tradotta letteralmente, significa \"cretinate difficili\" (Marziale, Epigrammi, Il, 86). Il poeta parla delle persone che sudano per far dello spirito, o che si perdono in giochetti di nessuna utilit\u00e0."}
{"id": "124061", "revid": "1318658", "url": "https://it.wikipedia.org/wiki?curid=124061", "title": "Di meliora piis", "text": "Di meliora piis: l'espressione, tradotta letteralmente, significa \"che gli dei concedano [tempi] migliori agli uomini pii\". (Virgilio, \"Georgiche\" III, 513).\nVirgilio fa questa invocazione dopo la descrizione delle miserie prodotte dalla peste.\nNell'uso corrente lo si indirizza alle persone colpite da qualche lutto, o provate dalla sventura, per augurare loro tempi migliori. "}
{"id": "124066", "revid": "484362", "url": "https://it.wikipedia.org/wiki?curid=124066", "title": "Dimidium facti, qui coepit, habet", "text": "Dimidium facti, qui coepit, habet: la frase, tradotta letteralmente, significa \"chi comincia \u00e8 a met\u00e0 del lavoro\" (Orazio, Epist., I, 2, 40) e corrisponde al nostro \"Chi ben comincia, \u00e8 alla met\u00e0 dell'opera\"."}
{"id": "124069", "revid": "484362", "url": "https://it.wikipedia.org/wiki?curid=124069", "title": "Discite iustitiam moniti, et non temnere divos", "text": "Discite iustitiam moniti, et non temnere divos: la frase, tradotta letteralmente, significa \"imparate a vivere rettamente ed a non disprezzare gli dei\". (Virgilio, Eneide, VI. 620).\nFlegias, secondo la mitologia, avendo saccheggiato il tempio di Delfi, fu da Apollo precipitato nel Tartaro e condannato a gridare senza tregua questo ammonimento."}
{"id": "124071", "revid": "124773739", "url": "https://it.wikipedia.org/wiki?curid=124071", "title": "Divide et impera", "text": "D\u012bv\u012dd\u0115 et \u012dmp\u0115r\u0101 (pronuncia \"d\u00ecvide et \u00ecmpera\"), traducibile in italiano come \"dividi e comanda\", \u00e8 una locuzione latina utilizzata per indicare il migliore espediente di una tirannide o di qualsiasi altra autorit\u00e0 per controllare e governare un popolo, ovvero dividerlo in pi\u00f9 parti in modo tale da provocare rivalit\u00e0 e fomentare discordie tra esse.\nIl motto, sebbene di origine incerta, fu attribuito per la prima volta a Luigi XI di Francia (che lo declinava in lingua francese ripetendo \u00ab\"diviser pour r\u00e9gner\"\u00bb), e successivamente ripreso nel XIX secolo con riferimento alle strategie politiche perseguite dalla Casa d'Asburgo nei propri possedimenti; prima ancora pare essere stato utilizzato, non in latino, da Filippo II di Macedonia.\nEsplicitato per la prima volta per descrivere una tecnica socio-politica romana, questa locuzione pu\u00f2 essere utilizzata in tutti gli ambiti in cui per ottenere il risultato, in primo luogo, \u00e8 necessario o vantaggioso dividere ci\u00f2 che si oppone alla soluzione, ovvero un determinato problema iniziale.\nTecnica politica.\nIn politica e sociologia si usa per definire una strategia finalizzata al mantenimento di un territorio e/o di una popolazione, dividendo e frammentando il potere dell'opposizione in modo che non possa riunirsi contro un obiettivo comune. In realt\u00e0 questa strategia contribuisce ad evitare che piccole entit\u00e0, ciascuna titolare di una quantit\u00e0 di potere, possano unirsi formando un solo centro di potere, una nuova e unica entit\u00e0 pi\u00f9 rilevante e pericolosa. Per evitare ci\u00f2, il potere centrale tende a dividere e a creare dissapori tra le fazioni in modo che queste ultime non trovino mai la possibilit\u00e0 di unirsi contro di esso.\nQuindi questa tecnica permette a un potere centrale, che pu\u00f2 essere un governo dispotico, o un governatorato coloniale-imperialista, numericamente modesto, di governare e dominare su una popolazione sensibilmente pi\u00f9 numerosa.\nElemento tipico di questa tecnica consiste nel creare o alimentare le faide e i dissapori tra le fazioni autoctone: facendo ci\u00f2 si contribuisce all'indebolimento e al successivo deterioramento dei rapporti tra le fazioni o le trib\u00f9 dominate, rendendo impossibili eventuali alleanze o coalizioni che potrebbero mettere in discussione il potere dominante. Altra caratteristica \u00e8 il concedere aiuti e promuovere eventuali tendenze a rendersi disponibile e fedele al dominatore. Questa tecnica \u00e8 applicabile solo se accompagnata da abilit\u00e0 e conoscenze politiche nei suoi campi specifici: scienze politiche, storia politica e psicologia generale e nella fattispecie politica.\nOve la tecnica del \"divide et impera\" risulta applicabile rende risultati soddisfacenti, soprattutto nel caso di societ\u00e0 frammentate e frammentarie, coinvolte gi\u00e0 in uno scenario d'equilibrio tra le trib\u00f9 o fazioni interne. Spesso la tecnica determina conflitti sociali atti a generare odio tra le persone culturalmente meno edotte e informate.\nQuesta tecnica \u00e8 stata applicata in particolar modo per l'amministrazione dei grandi imperi, che grazie ad essa riuscirono a controllare territori molto estesi con forze armate esigue.\nEpoca romana.\nAi tempi dei romani questa strategia era un mezzo adoperato per governare il territorio italiano o estero, evitando che le singole popolazioni si coalizzassero in rivolte e sommosse contro Roma. Un tipico esempio fu l'invasione della Macedonia e la sconfitta del re Perseo di Macedonia nella battaglia di Pidna (168 a.C.), dopo le quali la Macedonia fu divisa in quattro repubbliche dipendenti da Roma, cui furono pesantemente limitati i rapporti reciproci nonch\u00e9 quelli con gli altri stati ellenici. Segu\u00ec una spietata persecuzione di tutti i cittadini presunti \"anti-romani\", denunciati per tali dai loro stessi compatrioti e deportati in gran numero.\nEpoca moderna.\nUn esempio moderno \u00e8 stato applicato nell'impero coloniale britannico, pi\u00f9 precisamente nell'India britannica, dove gli inglesi utilizzavano marginalmente i loro eserciti e contestualmente alimentavano le diatribe tra le trib\u00f9 che combattevano l'una contro l'altra, ignare che cos\u00ec facendo semplificavano il governo e il dominio dei britannici. Nello specifico, gli inglesi mantennero i confini regionali tra le varie etnie indiane per preservare le diversit\u00e0 culturali e linguistiche nonch\u00e9 gli attriti e le rivendicazioni territoriali di un'etnia sull'altra e per mantenere i dissapori e i contenziosi di carattere religioso e sociale.\nQuesta situazione sopravvisse anche all'indipendenza dell'India britannica, sfociando in una serie di lotte interne al subcontinente indiano, lotte che frammentarono quello che un tempo era il grande impero indiano-britannico in sei stati indipendenti (India, Pakistan, Nepal, Bangladesh, Bhutan e Sri Lanka) invece che in una grande entit\u00e0 nazionale. Le diatribe e i contenziosi tra etnie avevano vinto sulla volont\u00e0 del popolo di costituire una nazione unita.\nAltro caso tristemente noto del secolo scorso fu quello del Belgio che per favorire i suoi interessi coloniali nel Ruanda, come gi\u00e0 aveva fatto la Germania, aliment\u00f2 e foment\u00f2 l'odio interetnico tra gli Hutu e i Tutsi, le due principali etnie del paese: questo odio tra classi fin\u00ec per sfociare nell'atroce genocidio del Ruanda.."}
{"id": "124081", "revid": "1652635", "url": "https://it.wikipedia.org/wiki?curid=124081", "title": "Dulce et decorum est pro patria mori", "text": "Dulce et decorum est pro patria mori \u00e8 una locuzione latina; tradotta letteralmente, significa: \"\u00e8 dolce e dignitoso morire per la patria\" (Orazio, \"Odi\", III, 2, 13).\nCon questo celebre verso, il poeta latino Orazio (che riprende le parole dal poeta greco Tirteo) stimola la giovent\u00f9 dei Romani ad imitare le virt\u00f9 e l'eroismo guerriero dei loro antenati.\nLa locuzione \u00e8 stata utilizzata, seppur con significato opposto, anche dal poeta inglese Wilfred Owen, morto durante la prima guerra mondiale, per la sua poesia omonima: \"Dulce Et Decorum Est\".\nQuesta frase d'autore \u00e8 riportata sul monumento all'ingresso del Campo della Memoria di Nettuno, dedicato ai caduti della Repubblica sociale italiana (tra cui militi della X\u00aa Flottiglia MAS). \n\u00c8 il motto della 505\u00aa Squadriglia del 71\u00ba Gruppo di Volo dell'Aeronautica Militare.\nEssa appare anche sulla targa marmorea del \u00abmaggiore Martin\u00bb, protagonista dell'operazione Mincemeat e sepolto in Spagna, nel cimitero di Huelva.\nLa stessa frase compare inoltre alla fine del video di \"Empire\" (2006), del gruppo inglese dei Kasabian e al termine del film \"E Johnny prese il fucile\" (\"Johnny Got His Gun\"), scritto e diretto da Dalton Trumbo, anche autore del romanzo omonimo.\nIl verso \u00e8 riportato su ciascuno dei medaglioni in bronzo al centro delle croci del Cimitero degli Eroi di Aquileia, dedicato ai caduti della prima guerra mondiale, localit\u00e0 dalla quale, nell'ottobre 1921, il convoglio del Milite Ignoto part\u00ec in direzione dell'Altare della Patria di Roma.\nSi pu\u00f2 notare inoltre la medesima frase, sulla facciata principale del castello di Bran, in Romania, detto anche castello di Dracula."}
{"id": "124094", "revid": "124395018", "url": "https://it.wikipedia.org/wiki?curid=124094", "title": "Diospyros kaki", "text": "Il cachi o kaki (Diospyros kaki ) (in italiano anche di\u00f2spiro o di\u00f2spero) \u00e8 un albero da frutto: una angiosperma dicotiledone, appartenente alla famiglia delle Ebenacee e al genere dei Diospyros. Il nome deriva dal termine giapponese del frutto: \u67ff pronunciato appunto \u201ckaki\u201d.\nStoria.\n\"Diospyros kaki\", originario dell'Asia orientale, \u00e8 una delle pi\u00f9 antiche piante da frutta coltivate dall'uomo, conosciuta per il suo uso in Cina da pi\u00f9 di 2000 anni. In cinese il frutto viene chiamato \u67ff\u5b50 \"sh\u00eczi\" mentre l'albero \u00e8 noto come \u67ff\u5b50\u6811 \"shizishu\". La sua prima descrizione botanica pubblicata risale al 1780. Il nome scientifico proviene dall'unione delle parole greche \u0394\u03b9\u03cc\u03c2, \"Di\u00f2s\", caso genitivo di \u00abZeus\u00bb, e \u03c0\u03c5\u03c1\u03cc\u03c2, \"pyr\u00f2s\", \u00abgrano\u00bb, letteralmente \"grano di Zeus\".\n\u00c8 originario della zona centro-meridionale della Cina, ma comunque mai al di sotto dei 20\u00b0 di latitudine Nord, e nelle zone pi\u00f9 meridionali spesso in zone collinari o montane pi\u00f9 fredde; \nDetto \"mela d'Oriente\", fu definito dai cinesi l\"'albero delle sette virt\u00f9\": vive a lungo, d\u00e0 grande ombra, d\u00e0 agli uccelli la possibilit\u00e0 di nidificare fra i suoi rami, non \u00e8 attaccato da parassiti, le sue foglie giallo-rosse in autunno sono decorative fino ai geli, il legno d\u00e0 un bel fuoco, la caduta dell'abbondante fogliame fornisce ricche sostanze concimanti. Dalla Cina si \u00e8 esteso nei paesi limitrofi, come la Corea e il Giappone.\nIntorno alla met\u00e0 dell'Ottocento fu diffuso in America e Europa. In Italia fu introdotto nel 1880 e il successo fu subito straordinario. Apprezzato, fra i primi, anche da Giuseppe Verdi che nel 1888 scrisse una lettera nella quale ringraziava chi gliene aveva fatto dono. I primi impianti specializzati in Italia sorsero nel Salernitano, in particolare nell'Agro Nocerino, a partire dal 1916, estendendosi poi in Sicilia, dove \u00e8 stata selezionata la variet\u00e0 acese (piccola e dolcissima, quasi selvatica), e in seguito in Emilia-Romagna. In Italia la produzione si \u00e8 stabilizzata intorno alle 65.000 tonnellate: la coltura \u00e8 sporadicamente diffusa su tutto il territorio, ma \u00e8 importante solo in Campania ed Emilia con produzioni rispettive di 35.000 tonnellate e 22.000 tonnellate. In Sicilia, pur esistendo una delle variet\u00e0 pi\u00f9 antiche nell'areale di Acireale e lungo la costa etnea, \u00e8 pi\u00f9 diffuso il cachi di Misilmeri.\nIl cachi \u00e8 oggi considerato \"l'albero della pace\", perch\u00e9 alcuni alberi sopravvissero al bombardamento atomico di Nagasaki nell'agosto 1945.\nBiologia.\nI cachi sono alberi molto longevi e possono diventare pluricentenari, ma con crescita lenta. Sopportano male i climi caldo-umidi, soprattutto se con suolo mal drenato.\nGli alberi di cachi sono caducifoglie e latifoglie, con altezza fino a 15\u201318 metri, ma di norma mantenuti con potature a pi\u00f9 modeste dimensioni. \nLe foglie sono grandi, ovali allargate, glabre e lucenti. Nelle forme allevate per il frutto si riscontrano solo fiori femminili essendo gli stami abortiti.\nLa fruttificazione avviene spesso per via partenocarpica o in seguito a impollinazione da parte di alberi di variet\u00e0 diverse provvisti di fiori maschili. \nI frutti sono costituiti da una grossa bacca generalmente sferoidale, talora appiattita e appuntita di colore giallo-aranciato e astringenti, normalmente eduli (commestibili) solo dopo che hanno raggiunto la sovramaturazione e sono detti \"ammezziti\" (con polpa molle e bruna).\nLa preponderante consuetudine di coltivare piante fruttificanti in maniera partenocarpica non esclude la possibilit\u00e0 della esistenza di cultivar che hanno completamente o parzialmente la propriet\u00e0 di produrre frutti ottenuti da fecondazione, spesso gi\u00e0 eduli alla raccolta; questi frutti, ovviamente provvisti di semi, hanno polpa bruna, soda.\nEsistono anche cachi che producono frutti partenocarpici non astringenti, quindi gi\u00e0 pronti per il consumo fresco al momento della raccolta allo stato apparente di frutto immaturo (duro).\nIn Italia, per l'assonanza del termine \"cachi\" con parole volgari, i frutti commestibili sono detti loti, diospiri o cachi mela. Questi ultimi vengono consumati sia pi\u00f9 acerbi (denominati commercialmente \"loti vaniglia\") sia a uno stato avanzato di maturazione (denominati commercialmente \"loti morbidi\").\nEsigenze colturali, coltivazione, propagazione.\n\u00c8 ritenuto un albero subtropicale, ma pur essendo una pianta idonea al clima mediterraneo, con la scelta di opportuni portinnesti riesce a sopportare nella pianura Padana e nel Trentino temperature di circa -10/-15\u00a0\u00b0C. Si adatta bene a qualsiasi tipo di terreno, compresi quelli argillosi, purch\u00e9 ben drenati, profondi e di scarso contenuto in sodio e boro; quindi non ama terreni e atmosfere saline. Per le sue caratteristiche il cachi viene perfettamente coltivato nel territorio siciliano e specialmente nelle localit\u00e0 della Conca d'Oro o limitrofe alla cittadina di Misilmeri, nella citt\u00e0 metropolitana di Palermo, nella quale ogni anno vengono organizzate sagre e manifestazioni nei mesi autunnali.\nSolo nei frutti impollinati si hanno i semi nel frutto.\nLa propagazione per seme ha il fine di ottenere dei semenzali da utilizzare come portinnesti, mentre per la propagazione delle cultivar si ricorre all'innesto. I semi estratti dai frutti possono essere conservati in sabbia o in apposite celle con temperatura e umidit\u00e0 controllate, per essere posti in semenzaio e le piantine ottenute sono trapiantate dopo un anno in vivaio, dove vengono innestate nella seguente annata vegetativa. Gli innesti a gemma mostrano scarso attecchimento e allora si opera con le marze (spacco diametrale, corona).\nSi sta sviluppando anche la tecnica della micropropagazione e della talea per l'ottenimento di piantine autoradicate. Il portinnesto pi\u00f9 usato \u00e8 il loto (\"Diospyros lotus\") che \u00e8 dotato di buona resistenza a freddo e siccit\u00e0; risulta disaffine con le cultivar non astringenti, mentre presenta buona affinit\u00e0 con quelle astringenti. L'innesto su franco o selvatico (\"Diospyros kaki\") \u00e8 poco diffuso perch\u00e9 non molto resistente al freddo e a eccessi d'acqua, ma \u00e8 adottato negli ambienti meridionali per le cultivar non astringenti (sempre eduli).\nL'impianto si fa tenendo conto delle minime termiche invernali e l'adattabilit\u00e0 della specie ai diversi tipi di clima. La preparazione del terreno \u00e8 come quella che serve per gli altri fruttiferi ma bisogna fare attenzione al drenaggio e alla presenza di nematodi (la pianta \u00e8 molto sensibile). Non tollera il reimpianto. La messa a dimora avviene in autunno-inverno usando astoni, che poi sono allevati a vaso, piramide, palmetta (quest'ultima forma avvantaggia l'ingresso in campo di carri a piattaforme laterali per la raccolta e la potatura). Sesti di 5,5 m per il vaso e di 4,5 X 4 m per la palmetta.\nLa presenza di impollinatori \u00e8 consigliata non solo per ottenere i cachi-mela (non astringenti) dalle cultivar che producono frutti fecondati eduli al momento della raccolta ma anche, in generale, per aumentare l'allegagione. \u00c8 doverosa un'adeguata potatura di allevamento, mentre quella di produzione \u00e8 inutile dato che le piante mantengono una buona attivit\u00e0 vegetativa. Il diospiro si avvale di concimazioni azotate in autunno (per favorire l'accumulo di sostanze di riserva necessarie per il completamento della differenziazione delle gemme riproduttive alla ripresa vegetativa). La raccolta rappresenta l'operazione pi\u00f9 onerosa nella coltivazione; i frutti staccati manualmente sono posti in cassette dove vengono mantenuti per la conservazione e per la commercializzazione.\nPrincipali zone di produzione sono la Campania (in particolare il Napoletano e l'Agro Nocerino Sarnese), la Romagna (in particolare il Forlivese), la Sicilia.\nClassificazione.\nLe variet\u00e0 si distinguono oltre che per le caratteristiche vegetative (vigoria, produttivit\u00e0, forma dei frutti) anche per il loro comportamento a seguito della impollinazione. La classificazione pomologica dei frutti di diospiro \u00e8 determinata dagli effetti dell'impollinazione sulle caratteristiche organolettiche dei frutti al momento della raccolta e, su tale base, le cultivar possono essere suddivise in due gruppi principali:\nSulla base di questa classificazione ci sono cultivar che producono frutti costantemente astringenti, non eduli alla raccolta (\"Yokono\", \"Sajo\"); altre costantemente non astringenti con frutti eduli alla raccolta (\"Hana fuyu\", \"Jiro\", \"Izu\", \"Suruga\"); cultivar variabili all'impollinazione, con frutti gamici (da fecondazione e con semi) eduli alla raccolta (cachi-mela) e frutti partenocarpici non eduli alla raccolta (\"Wase\", \"Triumph\").\nVariet\u00e0 diffuse in Italia:\nAvversit\u00e0.\nTra le malattie da funghi rivestono importanza il deperimento causato da \"Phomopsis\" e i marciumi radicali provocati da \"Armillaria mellea\" e \"Rosellinia necatrix\". Tra gli insetti pi\u00f9 importanti che attaccano il cachi vi sono alcune cocciniglie, tra cui la cocciniglia mezzo grano di pepe (\"Saissetia oleae\"), la cocciniglia a virgola del cachi (\"Mytilococcus conchyformis\") e il cotonello del cachi (\"Pseudococcus obscurus\").\nPropriet\u00e0 nutrizionali.\nIl cachi apporta circa 272 kJ (65 kcal) per 100 g, quindi \u00e8 un ottimo alimento per la dieta. \u00c8 composto da circa il 18% di zuccheri, l\u201980% di acqua, lo 0,45% di proteine, lo 0,5% di grassi, oltre a una discreta quantit\u00e0 di vitamina C e vitamine del gruppo B. \u00c8 ricco di beta-carotene e di potassio.\nHa propriet\u00e0 lassative e diuretiche.\nConservazione.\nNon sono in uso degli indici di maturazione in grado di indicare il momento migliore per la raccolta. L'unica indicazione viene dalla valutazione colorimetrica del contenuto in tannini attraverso l'immersione del frutto, sezionato trasversalmente, per 30 secondi in una soluzione di cloruro ferrico; altri parametri sono la completa scomparsa della clorofilla (colore verde) nel frutto, e la consistenza della polpa. Con la tecnica del freddo pu\u00f2 anche essere conservato per 2 mesi. \u00c8 finalizzato al consumo fresco. Una tecnica per accelerare la maturazione consiste nel conservare i cachi in celle frigorifere insieme con frutti che producono etilene (pero cotogno e mele cotogne) con atmosfera ricca di ossigeno e temperatura intorno ai 30\u00a0\u00b0C.\nIl cachi non ancora completamente maturo si presta a essere essiccato e conservato per diversi mesi.\nIl frutto sbucciato deve essere tagliato in 8 spicchi, denocciolato e messo a essiccare al sole o in un essiccatore ad aria calda, sino a quando la sua consistenza diventa gommosa e in superficie si forma un leggero strato bianco zuccherino; esso mantiene cos\u00ec tutte le sue propriet\u00e0 organolettiche.\nIn Oriente (Giappone, Cina, Taiwan, Vietnam, Corea), i frutti delle variet\u00e0 astringenti, ancora immaturi, vengono sbucciati, ed essiccati interi, appendendoli all'aria aperta, in luogo ventilato e soleggiato, per una quarantina di giorni.\nNella cultura di massa.\nIl cachi \u00e8 comunemente chiamato in lingua napoletana \"legnasanta\". L'origine del nome sta nel fatto che \u00e8 possibile, una volta aperto il frutto, scorgere al suo interno una caratteristica immagine del Cristo in croce.\nIn Toscana viene invece utilizzata la forma \"di\u00f2spero\" di derivazione greca.\nIn Sicilia, invece, si considerava sacro il seme, in quanto esso, spaccato a met\u00e0, mostra il germoglio della nuova piantina, che assomiglia a una mano bianco-diafana, ritenuta la \u201c\"manuzza di Maria\"\u201d o \u201c\"d\u00e2 Virgini\"\u201d."}
{"id": "124099", "revid": "30610", "url": "https://it.wikipedia.org/wiki?curid=124099", "title": "Mori (storia)", "text": "Il termine moro \u00e8 usato in contesto non-islamico per indicare i musulmani, specialmente berberi (gli Arabi erano chiamati Saraceni o Agareni) che popolarono parte non trascurabile della Penisola iberica (al-Andalus) per oltre 800 anni e la Sicilia (Emirato di Sicilia) per 264 anni (dall'827 al 1091) e che tuttora costituiscono l'elemento fondamentale autoctono maghrebino.\nIl termine fu coniato dal tardo latino \"M\u014drus\", che proviene da \"Maurus\", \"Mauro, abitante della Mauretania\" dal greco \"Mauros\", ().\nInfatti la massima parte dei musulmani nella penisola iberica non erano Arabi ma Berberi, abitanti del Maghreb (nella tarda latinit\u00e0 la Mauretania comprendeva anche gran parte dell'antica Numidia). Il termine \"Mori\" o \"Mauri\" \u00e8 stato a lungo usato per indicare i maghrebini in contrapposizione a europei, Arabi e Turchi, prima che prendesse piede l'uso improprio, diffuso soprattutto a partire dall'epoca di Napoleone III, di chiamare indistintamente \"Arabi\" tutti i maghrebini musulmani.\nIl termine \"Moro\" \u00e8 a lungo servito all'epoca a tracciare una netta linea demarcativa non solo religiosa ma anche \"etnica\" fra gli abitanti cristiani dell'Europa e i musulmani. \"Moro\" si \u00e8 infatti sovrapposto alla parola mediterranea, attestata anche nel greco, che indica qualcosa di scuro, per esempio scuro di carnagione, caratteristica questa sostanzialmente presente nell'elemento berbero.\nSemanticamente, in un'epoca di pi\u00f9 puntuale precisione scientifica (quindi anche lessicografica), il termine ha finito con l'acquisire un'accezione sostanzialmente denigratoria.\nSecondo Mario Alinei, esistendo diversi toponimi in ambito celtico, dall'Atlantico al Mediterraneo, il termine potrebbe derivare o essersi incrociato con l'originale dei galiziani \"mouras\" (mora), \"mouros\" (moro), termini, indicanti i megaliti, connessi a una radice celtica \"*mrvos\" che significa \"morto, essere soprannaturale, gigante\".\nSinonimi.\nNella storia si sono usati vari sinonimi del termine:"}
{"id": "124108", "revid": "125690345", "url": "https://it.wikipedia.org/wiki?curid=124108", "title": "Ugo Fantozzi", "text": "Ugo Fantozzi \u00e8 un personaggio letterario e cinematografico italiano, ideato e interpretato da Paolo Villaggio, le cui storie sono narrate in una fortunata serie di racconti e di film scritti e interpretati da lui stesso.\nIl suo primo libro da protagonista (1971) ha venduto oltre un milione di copie mentre il primo film della serie cinematografica (1975) fu campione d'incassi del biennio 1974-75 ed \u00e8 stato inserito nella lista dei 100 film italiani da salvare, successo bissato l'anno successivo dal secondo capitolo (1976); per i quarant'anni dall'esordio del personaggio al cinema, nel 2015, i primi due film sono stati restaurati e nuovamente riproposti nelle sale. Il personaggio, nato come raffigurazione dell'uomo inetto e sfortunato vittima della prepotenza, \u00e8 entrato nell'immaginario collettivo per la sua grottesca attitudine alla sudditanza psicologica verso il potere e come esempio di uomo medio vessato dalla societ\u00e0 e alla continua ricerca di un riscatto, \u00ab\"Il prototipo del tapino, ovvero la quintessenza della nullit\u00e0\"\u00bb, come lo defin\u00ec lo stesso Villaggio.\nGenesi del personaggio e caratterizzazione.\nGenesi del personaggio.\nFantozzi era il cognome di un collega di lavoro di Villaggio in un'azienda in cui l'attore aveva lavorato come impiegato, la Italsider, e che si faceva trascinare nelle iniziative dello stesso Villaggio, che chiamava erroneamente \"Selvaggio\", situazione che anticipa il ruolo di organizzatore di viaggi che sar\u00e0 di Giandomenico Fracchia, altro personaggio creato da Villaggio, e del ragionier Filini nei racconti e nei film di Fantozzi. Nei racconti di Villaggio, tra i colleghi del personaggio, sono presenti infatti due personaggi, Filini e Fracchia, che nei film si fonderanno, grazie a un'intuizione del regista Luciano Salce, nell'unico personaggio di Filini, che avr\u00e0 il ruolo dell'organizzatore, del massacratore emotivo di ciascun impiegato e del maniaco che crede di intendersi di tutto. Dalle sue esperienze lavorative Villaggio trarr\u00e0 ispirazione per scrivere alcuni racconti pubblicati su \"l'Europeo\" e che verranno raccolti nel libro \"Fantozzi\" (1971) che diventer\u00e0 presto un bestseller vendendo pi\u00f9 di un milione di copie e venendo tradotto in molte lingue facendo vincere all'autore genovese, in Unione Sovietica, il premio Gogol nella sezione \"migliore opera umoristica\". Visto il grande successo del libro si arriva a realizzare una trasposizione cinematografica nella quale il ruolo del protagonista sar\u00e0 rivestito da Villaggio stesso.\nEsordio del personaggio.\nIl personaggio esordisce nei monologhi di Paolo Villaggio nei quali veniva citato in terza persona. Villaggio esordisce in televisione nel 1968 nella trasmissione Quelli della domenica, nei panni del personaggio, protagonista di sketch nei quali racconta storie umoristiche, con un lessico particolare e caratteristico del personaggio, fondato sull'iperbole.\nCaratteristiche del personaggio.\nSecondo il critico Riccardo Esposito, il personaggio rappresenta l'archetipo dell\"italiano medio\" degli anni settanta, medio-borghese dallo \"stile di vita\" semplice (niente laurea, lavoro da impiegato, casa in equo canone) con le ansie e le \"perversioni\" di un'intera classe di lavoratori: probabilmente in tutti gli uffici \u00e8 esistita una seduttrice un po' doppiogiochista come la signorina Silvani, un capo esigente o un collega arrivista come il geometra Calboni, molti sono andati in giro su una vecchia utilitaria come la Bianchina di Fantozzi, ma soprattutto tutti abbiamo almeno una volta pensato di essere perseguitati dalla sfortuna.\nLa sua famiglia, unico rifugio dalle angherie di una societ\u00e0 che non lo riconosce come membro effettivo se non per sfruttarlo, \u00e8 composta da una moglie insignificante e bruttina che non lo ama ma al massimo lo stima e lo compatisce e prova per lui sentimenti di sufficienza, e da una figlia ottusa e dall'aspetto scimmiesco e orripilante.\nIl solerte \"travet\" Fantozzi, nonostante le vessazioni, ha come unici conoscenti ed amici i colleghi della \"Megaditta,\" che frequenta anche al di fuori dell'orario di lavoro: va con loro in settimana bianca (a met\u00e0 maggio), festeggia il Capodanno con loro partecipando a un veglione allestito in uno squallido seminterrato nel quale un direttore d'orchestra imbroglione fa portare avanti gli orologi e anticipa il festeggiamento per poter andare a suonare in due veglioni, si reca con loro in viaggi itineranti in camper improvvisati, in improbabili gare ciclistiche, in partite di calcio su fangosi campi di periferia o in patetiche partite a tennis, come quella alle sei del mattino di una domenica dal carattere tardo-autunnale con il ragionier Filini, con il quale ha anche un'avventura da maldestri campeggiatori sul lago. Ampiamente degno di menzione, tra i colleghi della \"Megaditta\", \u00e8 sicuramente il Geometra Calboni (inizialmente interpretato da Giuseppe Anatrelli), arrivista e ruffiano verso i superiori, nonch\u00e9 impenitente donnaiolo del gruppo. A Calboni si deve il nomignolo \"puccettone\" rifilato al povero ragionier Fantozzi.\nFantozzi subisce sempre angherie e maltrattamenti da parte dei colleghi di lavoro e dai suoi superiori senza mai reclamare. Tuttavia, in alcuni rari casi assume atteggiamenti di aperta ribellione, come nel film \"Fantozzi\", quando rompe un vetro della Megaditta con un sasso, o come quando in \"Il secondo tragico Fantozzi\" aggredisce il professor Riccardelli, o ancora in \"Fantozzi contro tutti\" quando scopre di essere stato tradito dalla moglie e si accanisce per questo contro Filini e Calboni.\nUna caratteristica ricorrente della \"maschera\" Fantozzi (come dichiarato dallo stesso Villaggio) \u00e8 il suo copricapo, tipico \"spagnolin\" blu genovese, che il ragioniere porta sulla testa diversamente a seconda dello stato d'animo: appiattito sulla testa nei momenti peggiori o spostato di lato nei momenti in cui si sente fiero e senza paura, come prima della notte d'amore con la signorina Silvani in \"Fantozzi in Paradiso\". Fantozzi lo indossa spesso anche in casa e in altre situazioni dove appare fuori luogo, come in occasione di visite mediche o prima di un intervento in sala operatoria. Fantozzi addirittura si reincarna in un bambino indossando gi\u00e0 il suo copricapo al momento della nascita.\nPaolo Villaggio, intervistato da Fabrizio Falzone per TV2000 nel 2015, parla dell'attualit\u00e0 di Fantozzi negli anni della crisi economica:\nIl personaggio ha una sua data di nascita, il 17 luglio 1934, anche se Villaggio, nel primo romanzo narra che Fantozzi ha oltre 400 anni e lavora nella Megaditta da ben 92. Successivamente nel libro \"Fantozzi contro tutti\" il personaggio ammette di avere 103 anni, e cos\u00ec accade per le altre storie del ragioniere in cui si esagera sulla sua longevit\u00e0 senza mai dare un preciso numero degli anni che ha. Nel 1993, nel film \"Fantozzi in paradiso\", il personaggio muore per poi resuscitare provvisoriamente nel successivo \"Fantozzi - Il ritorno\" (1996); torner\u00e0 definitivamente sulla Terra in \"Fantozzi 2000 - La clonazione\" venendo ricostruito fisicamente grazie a una ciocca di capelli fornita dalla moglie Pina.\nFilmografia.\nIl primo film, \"Fantozzi\", esce nel 1975 tratto dai primi due libri del personaggio e diretto da Luciano Salce. Nei decenni seguenti sopravvive la leggenda secondo cui, inizialmente, Villaggio si era deciso a interpretare il personaggio da lui stesso creato solo dopo i rifiuti di colleghi al tempo gi\u00e0 affermati (a differenza dell'attore genovese, all'epoca ancora poco noto in ambito cinematografico), quali Ugo Tognazzi e l'allora emergente Renato Pozzetto; una versione dei fatti a lungo avallata in prima persona dallo stesso Villaggio, ma infine da lui smentita e motivata con il mero intento di aumentare l'interesse attorno al progetto e al suo interprete principale. Il film ha un grande successo, tanto da dar vita a una delle saghe pi\u00f9 longeve del cinema italiano: seguiranno infatti altri nove episodi: il secondo diretto ancora da Salce, dal terzo al nono da Neri Parenti e l'ultimo, \"Fantozzi 2000 - La clonazione\", da Domenico Saverni.\nSecondo molti critici, i migliori di questi film restano i primi due, entrambi diretti da Luciano Salce, seguiti dal terzo, dal quarto e dall'ottavo episodio, questi ultimi girati da Neri Parenti. L'elevata qualit\u00e0 di queste opere, coronate entrambe dal successo, non \u00e8 da attribuire solo al valore simbolico e sociale che rappresentano, ma anche e soprattutto alla qualit\u00e0 della tecnica umoristica ivi presente. Specialmente nei primi capitoli, infatti, il canovaccio si avvale di un'incredibile variet\u00e0 stilistica nell'esercizio della comicit\u00e0: dall'umorismo verbale, rappresentato dalle aberranti coniugazioni temporali (\"vadi, Contessa\"), dai titoli parodistici e denigratori (\"Rag. Gran. Figl. di. Putt.\") e dalle mistificazioni dei termini (come il significato di \"\"prostata\" e \"kibbutz\"\"), raffigurazioni delle ipocrisie spesso insite in certi ambienti, che Villaggio aveva imparato a conoscere, frequentati da figure teoricamente istruite ma in realt\u00e0 ugualmente barbare e ignoranti. Non mancano inoltre le iperboli lessicali (i \"92 minuti di applausi\", i \"pomodorini a 18000 gradi\", da \"Il secondo tragico Fantozzi\") e i sarcasmi (\"a quel punto Fantozzi si turb\u00f2 leggermente. In pratica, s'incazz\u00f2 come una bestia!!!\", da \"Fantozzi\"); si ricorre poi alla comicit\u00e0 grafica, per l'epoca innovativa come gli effetti delle ustioni date dagli asciugamani roventi della moglie, gli uragani e le valanghe come effetto di memorabili rutti, pi\u00f9 qualche mad run sketch, C'\u00e8 anche la classica comicit\u00e0 di natura fisica, che vede il corpo di Fantozzi soggetto alle peggiori umiliazioni possibili: malmenato dai bulli, sparato con un cannone dall'ispettore del lavoro, impalato sulla bici senza sellino (\"In sella... alla bersagliera!\"), affogato con la faccia nella torta di panna o nella polenta, usato come parafulmine; ci sono poi escursioni nella parodia e nella satira, come nell'episodio della corazzata \"Kotiomkin\" (di cui gli impiegati riproducono le scene pi\u00f9 importanti) o in quello delle elezioni politiche, dove si utilizza prima la retorica, doppiando i discorsi dei candidati al parlamento, e poi la simbologia (la cabina elettorale come vespasiano).\nFra gli attori divenuti popolarissimi per aver partecipato alla serie ci sono Milena Vukotic e Li\u00f9 Bosisio nella parte della moglie Pina, Anna Mazzamauro in quella della signorina Silvani, Gigi Reder nei panni del ragionier Filini, e Plinio Fernando opportunamente truccato per interpretare la mostruosa figlia di Fantozzi, Mariangela. Fernando collabor\u00f2 con la compagnia di Villaggio fino ai primi anni 1990 circa. Un possibile precedente letterario di Fantozzi \u00e8 il \"Mons\u00f9 Travet\" (signor Travet) protagonista de \"Le miserie di Mons\u00f9 Travet\" (1863), del giornalista e scrittore piemontese Vittorio Bersezio.\nDal 1980 in poi Paolo Villaggio firmer\u00e0 un contratto con il regista Neri Parenti per continuare a girare altri film su Fantozzi. Villaggio lavorer\u00e0 con il regista e il cast di sceneggiatori Leo Benvenuti, Piero De Bernardi, Alessandro Bencivenni e Domenico Saverni dal 1980 fino al 1996, \"Fantozzi - Il ritorno\". Durante questi sedici anni Villaggio non interpreter\u00e0 solo il personaggio di Fantozzi nei film dedicati a lui ma anche altre macchiette comiche molto simili al personaggio originale in pellicole come \"Scuola di ladri\" (1986) e \"Le comiche\" (1990). La serie si conclude nel 1999 con \"Fantozzi 2000 - La clonazione\", regia di Domenico Saverni. L'ultima apparizione del ragioniere \u00e8 stata il 3 dicembre 2010 nel programma \"I migliori anni\".\nImpatto culturale.\nI film di Fantozzi, sia pur con una profonda ironia, hanno anticipato le tematiche del mobbing nelle grandi aziende, hanno fatto entrare nel bagaglio lessicale dell'italiano medio espressioni quali \"\"Com'\u00e8 umano, Lei!\", oltre all'aggettivo \"fantozziano\", registrato in tutti i dizionari italiani e all'espressione \"alla Fantozzi\", locuzioni sorte per indicare esperienze, atteggiamenti o situazioni permeate dall'aria tragicomica propria del personaggio.\nStessa sorte \u00e8 toccata curiosamente anche all'eterno collega Filini (Gigi Reder), nei film solerte organizzatore di gite del dopolavoro aziendale; \"organizzazione Filini\" \u00e8 un'espressione comune per indicare eventi malriusciti o pieni di contrattempi che normalmente sarebbero stati ampiamente prevedibili.\nVillaggio, nel descrivere Fantozzi e il suo mondo, compie un'acuta e aspra critica della classe dirigente e del suo infantilismo. Nelle figure di Cobram (che per la gara ciclistica arriva su una Fiat 2800 come Mussolini), come del Megadirettore Galattico, della contessa Serbelloni Mazzanti Vien dal Mare, del professor Riccardelli, appassionato di cinema d'avanguardia di inizio secolo, e di tutti gli altri potenti presenti nei libri del grande comico genovese sono riconoscibilissimi i tipici comportamenti di chi per censo, per fortuna o per abilit\u00e0 ricopre posizioni di potere e di privilegio. La sicumera, l'inutile sadismo nei confronti dei sottoposti, la falsa magnanimit\u00e0 e liberalit\u00e0 risaltano con nettezza e precisione nel contrasto con i tentativi di dignit\u00e0 servile del ragionier Fantozzi. Mirabile, in tal senso, \u00e8 la descrizione della consegna dei pacchi natalizi dono ai figli degli impiegati da parte del vertice strategico della megaditta.\nVarianti del personaggio.\nContemporaneamente a Fantozzi, Villaggio aveva creato il personaggio di Giandomenico Fracchia nella trasmissione \"Quelli della domenica\" e al quale venne dedicata una propria serie televisiva: \"Sogni proibiti di uno di noi\" (1975) e che in seguito apparir\u00e0 in due film, \"Fracchia la belva umana\" e \"Fracchia contro Dracula\" e riproposto in televisione in alcune trasmissioni del 1986. \nVillaggio intendeva rappresentare la nevrosi dell'uomo moderno in due forme complementari: Fantozzi in quella esteriore situazionale - l'incapacit\u00e0 di realizzarsi attraverso una vita improntata al consumismo -, Fracchia in quella interiore psicologica - lo scivolare nella follia dal conseguente smarrire la capacit\u00e0 di gestire psichicamente il mondo. Villaggio aveva ritenuto che il successo commerciale di Fantozzi venisse dal subconscio (inammesso) riconoscere la propria vita come quella fantozziana (ciclo di ricerca di consumo e frustrazione), ma che l'importanza storica di Fracchia, il crescente disagio psichico, fosse crescente ed a venire. A differenza di Fantozzi, Fracchia non \u00e8 sposato. \u00c8 sottomesso dal superiore Dottor Orimbelli. \u00c8 iconica la sua incapacit\u00e0 di accomodarsi nella poltrona-sacco, nella quale si trova instabile, per cui sprofonda o cade.\nNel primo libro di Fantozzi, compariva un personaggio chiamato Fracchia, sfortunato e inetto come lui e al quale poi l'autore, nelle opere successive, cambier\u00e0 identit\u00e0 facendogli assumere tutte le tipiche caratteristiche di Filini, gi\u00e0 apparso in \"Fantozzi\" e nel \"secondo tragico Fantozzi\". Un personaggio secondario di nome Filini gi\u00e0 compariva nel primo libro di Fantozzi ma non aveva nulla a che fare con il personaggio che sarebbe divenuto successivamente.\nFracchia invece, quando veniva interpretato da Villaggio negli anni sessanta in \"Quelli della domenica\", era inizialmente diverso da Fantozzi, in quanto \u00e8 talmente vigliacco e inferiore che quasi quasi si sente a suo agio nel provare queste atroci sofferenze psicologiche; \u00e8 un inetto e si fa mettere i piedi sopra la testa da qualunque individuo, non solo dai suoi superiori, e inoltre ha un modo di parlare estremamente confuso tanto che per la sua insicurezza risponde con monosillabi, balbettii e fonemi sconnessi, gesticolando scoordinatamente con le mani, cercando di spiegare la sua risposta all'interlocutore. Una tipica espressione che Fracchia usa nei confronti dei suoi interlocutori \u00e8 \"Com'\u00e8 umano lei!\"\". Nei primi due film di \"Fantozzi\" il personaggio appare pi\u00f9 sicuro di s\u00e9 anche se dal film \"Fantozzi contro tutti\" (1980) in poi avverr\u00e0 una fusione tra i due personaggi di Fracchia e Fantozzi nel quale il secondo \u00e8 estremamente sfortunato e molto insicuro di s\u00e9 stesso.\nVisto il grande successo del personaggio, Villaggio lo ha riproposto in molti altri ruoli comici, creando una maschera riconoscibile in contesti diversi. Personaggi con caratteristiche tipiche di Fantozzi sono nei film \"I pompieri\" e \"Missione eroica - I pompieri 2\", dove Villaggio \u00e8 Paolo Casalotti, il protagonista il cui Comandante (che si trova persino a sottoporlo al fantozziano interrogatorio sulla definizione della parola \"organigramma\") spesso sbaglia il cognome, nei film \"Scuola di ladri\" e \"Scuola di ladri - Parte seconda\", dove interpreta lo sfortunato Dalmazio Siraghi (anche se un ruolo pi\u00f9 fantozziano \u00e8 riservato a Lino Banfi), o nel film \"Ho vinto la lotteria di capodanno\", nel quale Villaggio \u00e8 Paolo Ciottoli ma anche Paolo Coniglio, protagonista del film \"Sogni mostruosamente proibiti\" e Sergio Colombo dei film \"Io no spik inglish\" e \"Banzai\"; tratti di Fantozzi sono anche in \"A tu per tu\", dove Villaggio \u00e8 Gino Sciaccaluga, tassista vittima di un terribile raggiro, e anche il personaggio di Arturo De Fanti nel film \"Rag. Arturo De Fanti, bancario precario\".\nEpisodi famosi e gag ricorrenti.\nQuando il personaggio \u00e8 in compagnia di donne affascinanti o quando guarda spettacoli erotici o anche soltanto davanti alle richieste della signorina Silvani camuffate da avance, Fantozzi manifesta il suo stato di eccitazione facendo uscire la sua lingua da un lato della bocca. In quelle gag dove lo vedono in dieta forzata, o in quelle scene dove poter mangiare per lui \u00e8 in quel momento impossibile, proibito, o sconsigliato, Fantozzi assume movenze e gestualit\u00e0 divenute icone del suo personaggio.\nLa corazzata Kotiomkin.\nUna famosa battuta sul celebre film \"La corazzata Pot\u00ebmkin\" (che nel film \"Il secondo tragico Fantozzi\" del 1976 assume il titolo fittizio di \"La corazzata Kotiomkin\", perch\u00e9 non furono concessi i diritti dell'originale), che, dopo l'ennesima visione \"forzata\" al cineforum della \"Megaditta\", viene giudicata da Fantozzi \"una cagata pazzesca\", ha assunto il significato generale, nella cultura popolare, di rifiuto della cultura imposta dall'alto. \nCon questa frase (\"Per me la corazzata Kotiomkin \u00e8 una cagata pazzesca\"), diventata oggetto di culto, ci fu uno dei rari momenti di rivalsa del personaggio, in cui, grazie a quest'atto di coraggio, libera dalla \"schiavit\u00f9\" del cineforum tantissimi colleghi che erano costretti a stare l\u00ec per colpa del loro capo appassionato di cinema russo, il prof. Riccardelli, mentre in televisione c'era una partita dell'Italia, prendendo possesso della sala proiezioni. Le parole di Fantozzi sono, come peraltro i \"\"novantadue minuti di applausi\" tributati all'esternazione dai suoi colleghi, un atto di rivalsa dell'uomo medio nei confronti di una sedicente \"\u00e9lite\" culturale e dei suoi atteggiamenti forzatamente intellettuali e snobistici. Come racconta Paolo Villaggio, durante un cineforum a cui partecip\u00f2 a Genova, la scena della scalinata venne proiettata per errore dopo appena dieci minuti dall'inizio del film. Il responsabile del cineforum dichiar\u00f2: \"Questo \u00e8 il pi\u00f9 bel film di tutti i tempi!\". Subito dopo il proiezionista rivel\u00f2 di aver proiettato il film al contrario. Il responsabile rispose: \"Bene, allora lo riguardiamo dall'inizio\"\". In un'altra occasione, durante la presentazione del suo film a Mosca, ripet\u00e9 la celebre frase suscitando un boato di approvazione nel pubblico.\nL'espressione colorita di Fantozzi, e l'intero episodio del film con Paolo Villaggio, hanno contribuito a rendere \"La corazzata Pot\u00ebmkin\" un esempio di come viene visto popolarmente il cosiddetto cinema impegnato: lento, lungo e insopportabile ai pi\u00f9. In realt\u00e0, se non altro per ci\u00f2 che riguarda la durata, il luogo comune \u00e8 infondato. L'opera di \u0116jzen\u0161tejn, infatti, dura poco pi\u00f9 di 70 minuti, contro le 3 ore (\"18 bobine!\") di cui parla il film di Luciano Salce. Si tenga conto che per Villaggio, come da lui stesso dichiarato, 18 \u00e8 il \"numero dell'esagerazione\", usato spesso per indicare una quantit\u00e0 sovrumana, come i \"18.000 megasuoni\" della sirena di uno yacht o i \"18.000 gradi\" del \"pomodorino da guarnizione\", oppure ancora come durante l'inizio del primo film, quando la moglie Pina annuncia di non avere pi\u00f9 sue notizie da 18 giorni. Senza dimenticare la cabina-letto in treno del Duca Conte Semenzara, ne \"Il secondo tragico Fantozzi\", anch'essa la numero 18. Infine, le scene che si vedono proiettate ne \"Il secondo tragico Fantozzi\" non sono tratte da \"La corazzata Pot\u00ebmkin\". A ben leggere i titoli di testa si tratta de \"La corazzata Kotiomkin\", di tale \"Serghei M. Einstein\". Non avendo ottenuto i diritti per riprodurre parti dell'opera originale, tutte le scene del capolavoro visibili nel film furono girate ex novo dal regista Salce.\nInfatuazione per la signorina Silvani.\nFantozzi, a causa della sua famiglia disastrata composta dalla signora Pina, sciatta casalinga che non lo soddisfa per niente, e dalla figlia Mariangela, decisamente pi\u00f9 simile a una scimmia che a una ragazzina, \u00e8 invaghito di una sua giovane collega, la signorina Silvani. Sia nei romanzi che nei film cerca di corteggiarla, ma lei lo rifiuta sempre con calcolata cortesia. Le poche volte in cui la Silvani accetta gli inviti di Fantozzi, si hanno sempre epiloghi tragici e lei \u00e8 solo interessata a usarlo quando in realt\u00e0 \u00e8 innamorata del geometra Calboni. Tuttavia Fantozzi riprender\u00e0 sempre a corteggiarla. L'ultima volta in cui Fantozzi e la Silvani si ritrovano insieme \u00e8 nel film \"Fantozzi 2000 - La clonazione\" in cui ella, credendo che Fantozzi abbia vinto al SuperEnalotto, subito si finge perdutamente innamorata di lui e lo spinge ad affittare addirittura un castello. I due per un breve periodo alloggeranno nella nuova lussuosissima dimora. Quando poi la Silvani scopre che i numeri vincenti non sono in realt\u00e0 stati giocati ella torner\u00e0 a snobbarlo come sempre.\nLa storpiatura del nome.\nIl nome di Fantozzi viene da una prima forma \"Fantocci\", cos\u00ec chiamato perch\u00e9 \"fatto di stracci\". La storpiatura prosegue nell'uso di colleghi e dirigenti - ennesima umiliazione inflitta al ragioniere: Pupazzi, Fantocci, Bambocci, Bambozzi, Beccacci, Cagnacci, Bacherozzi, Scacacci, Bombacci, Mamozzi, Sbarbozzi, Mortacci... Comicamente, le uniche occasioni nelle quali il cognome viene pronunciato correttamente si trovano in \"Fantozzi contro tutti\", a seguito del tentativo di non farsi riconoscere al telefono dal Visconte Cobram, nonch\u00e9 a conclusione di \"Fantozzi va in pensione\", quando viene invitato a risalire presso la direzione dell'ufficio per poi essere \"richiamato\" in servizio.\nLa nuvola dell'impiegato.\nIn alcuni episodi Fantozzi viene perseguitato dall'alto dalla \"Nuvola dell'impiegato\", una nuvola che provoca maltempo esclusivamente su di lui durante i suoi viaggi.\nRiconoscimenti.\nIl Comune di Roma, nel luglio 2021, ha deliberato l'installazione di una targa commemorativa sull'edificio della Tangenziale Est dove si \u00e8 svolta la famosa scena in cui Ugo Fantozzi prende l'autobus al volo"}
{"id": "124110", "revid": "1318309", "url": "https://it.wikipedia.org/wiki?curid=124110", "title": "Ciclotrimetilentrinitroammina", "text": "La ciclotrimetilentrinitroammina, conosciuta anche come RDX, ciclonite, o T4, \u00e8 una nitroammina, un composto cristallino di colore bianco, particolarmente stabile nella sua categoria. Il composto viene largamente utilizzato come esplosivo, in genere mescolato ad altri, o ad acidi grassi e cere, prevalentemente in ambito militare.\nStoria.\nLa scoperta del composto risale agli anni '90 del XIX secolo, brevettato in Germania nel 1898 come composto farmacologico, cosa che peraltro avvenne anche per il pi\u00f9 noto degli esplosivi, la nitroglicerina tuttora utilizzata in ambito terapeutico. La sua natura di composto esplosivo non fu nota fino al 1920, quando fu prodotta per mezzo della nitrazione diretta dell'esammina.\nLa ciclotrimetilentrinitroammina \u00e8 un esplosivo relativamente recente, ed \u00e8 stato codificato col nome RDX negli Stati Uniti per le lettere \"RD\" (a indicare \"Research and Development\", ricerca e sviluppo), una sigla comune a tutti i nuovi prodotti per la ricerca militare, e \"X\", classificazione al posto della quale solitamente compare un numero, che da provvisoria che doveva essere \u00e8 rimasta nell'uso\u00a0\u2013 facendo cos\u00ec che RDX diventasse il nome pi\u00f9 diffuso con cui questa sostanza \u00e8 conosciuta in ambito bellico.\nL'RDX fu usato su tutti i fronti durante la seconda guerra mondiale, spesso in misture col TNT quali il Torpex. RDX fu usato come uno dei primi esplosivi al plastico, e nel dopoguerra si ha evidenza del suo uso in svariati attentati terroristici, proprio per la facilit\u00e0 di sintesi.\nChimica e vari composti.\nIl composto appena preparato da puro \u00e8 un solido cristallino bianco. Come esplosivo \u00e8 usato solitamente in miscele con altri esplosivi e plastificanti oppure desensibilizzanti. \u00c8 un esplosivo stabile che si pu\u00f2 conservare per molto tempo se immagazzinato bene, e viene considerato il pi\u00f9 potente tra gli esplosivi militari di alta potenza. L'RDX \u00e8 il componente base per una serie di composizioni esplosive:\nUna delle composizioni C, il C4 appunto, \u00e8 l'esplosivo pi\u00f9 potente e pi\u00f9 utilizzato dai militari, formato da una miscela di Poliisobutilene 2,1%, RDX 91%, olio combustibile per motori 1,6%, 2-ethylhexyl sebacate 5,3%.\nPropriet\u00e0.\nNormalmente, L'RDX ha 80 come livello di insensibilit\u00e0. La fabbricazione di RDX pu\u00f2 inquinare facilmente il terreno e le acque freatiche.\nSintesi.\nUno delle tante alternative per sintetizzare l'RDX consiste nella nitrazione dell'urotropina, mediante una soluzione di acido nitrico al 99% e diclorometano, a temperature sotto i 35\u00a0\u00b0C. \nSuccessivamente, si prepara a parte una soluzione di acido nitrico al 70% e nitrito di sodio e la si porta a circa 70\u00a0\u00b0C.\nEntro circa 45 minuti si versa la prima miscela su quella contenente acido nitrico e nitrito di sodio.\nSi porta quindi la soluzione a temperatura ambiente e la si versa su acido solforico concentrato.\nInfine si filtrano le impurit\u00e0 insolubili, si fa precipitare l'RDX aggiungendo del ghiaccio (aspettando finch\u00e9 non si scioglie) e si procede con il lavaggio e il filtraggio del prodotto.\nQuesta procedura pu\u00f2 esser effettuata anche da non professionisti, a patto che il processo sia scrupolosamente eseguito e che si prendano le adeguate misure di sicurezza.\nL'acido solforico, contrariamente a un'opinione diffusa, \u00e8 necessario per avviare la decomposizione dei dinitrocomposti dell'urotropina.\nUn sistema economicamente pi\u00f9 vantaggioso \u00e8 la sintesi dell'RDX da anidride acetica, paraformaldeide e nitrato di ammonio, che per\u00f2 produce anche il 5% di HMX, che resta mescolato all'RDX.\nL'RDX in Europa \u00e8 usato come esplosivo militare.\nLa sintesi clandestina, pur non essendo particolarmente difficile e pericolosa, non \u00e8 legale ed \u00e8 perseguibile penalmente, in Italia come in Europa, anche con la reclusione."}
{"id": "124122", "revid": "124790063", "url": "https://it.wikipedia.org/wiki?curid=124122", "title": "Sweep-picking", "text": "Lo sweep-picking (letteralmente \"plettrata spazzolata\") \u00e8 una tecnica prevalentemente chitarristica che consente l'esecuzione con il plettro di fraseggi non lineari/arpeggi, ovvero sequenze di note singolarmente disposte su corde diverse. In pratica permette di suonare un elevato numero di note in una breve unit\u00e0 di tempo.\nNozioni tecniche.\nLo sweep sfrutta la vicinanza delle corde, che vengono suonate facendo scorrere il plettro, spesso inclinato rispetto all'asse parallelo alle corde, e \"staccando\" dalla tastiera le dita, in modo da evitare le sovrapposizioni di suono. Il plettro pu\u00f2 scorrere sia verso l'alto che verso il basso. Questo tipo di pennata \u00e8 conosciuta anche come \"economy picking\", perch\u00e9 consente di risparmiare molti movimenti alla mano destra, garantendo comunque, una volta raggiunta una buona padronanza della tecnica, un timbro pulito e limpido ed un'intensit\u00e0 della nota equivalente a quella della pennata alternata.\nUso.\nRaramente si usa unicamente la pennata sweep, in quanto questa trova la sua massima espressione negli arpeggi: durante l'improvvisazione, perci\u00f2, il chitarrista si trova a poter utilizzare solamente delle strutture rigide e poco malleabili, utili, al massimo, a dare un'impronta virtuosistica al solo; nella maggior parte delle situazioni, la pennata sweep \u00e8 unita alla pennata alternata, creando un tutto organico che \u00e8 stato nominato pennata mista; in altri casi si pu\u00f2 mischiare lo sweep picking con altre tecniche quali il tapping e i legati, per dare una maggiore fluidit\u00e0 e spettacolarit\u00e0 al fraseggio.\nL'esecuzione consiste nel tenere le dita della mano sinistra (per i destrorsi) contemporaneamente su tutte le note da eseguire quasi a formare un \"accordo\"; si preme la corda solo quando questa viene suonata dalla mano destra, quindi si rilascia la pressione badando a fermare la corda in modo che non suoni insieme alle altre.\nIn altri casi, dove per esempio si usa una forte distorsione, pu\u00f2 essere pi\u00f9 conveniente non tenere tutte le dita sulla tastiera, per evitare fastidiosi rumori che sporcherebbero il suono. \nIl movimento e la direzione della plettrata, a seguito del cambio di corda, deve restare fluido e continuo evitando, al contempo, una sovrapposizione del suono delle varie note: ci\u00f2 si ottiene solo con una perfetta sincronia tra le due mani (quella che pizzica le corde e l'altra che si muove sul manico dello strumento).\nUna buona riuscita della tecnica dello sweep, oltre al preciso controllo della plettrata, richiede dunque un'alta capacit\u00e0 di muting delle corde per ottenere la massima pulizia del suono.\nUn esempio pratico:\n e|-------12-17-12-------|\n B|----13----------13----|\n G|-14----------------14-|\n D|----------------------|\n A|----------------------|\n E|----------------------|\nChitarristi.\nRiguardo ai generi musicali, lo sweep trova ampia diffusione in ogni ambito (ovviamente in cui la chitarra rivesta un ruolo da solista). Notevoli sono gli esempi di sweep sia nel jazz sia nel progressive rock (con il suo primo rappresentante in Steve Hackett) sia nel metal sia nella fusion. In ambito rock, il primo chitarrista a farne uso \u00e8 stato Ritchie Blackmore nel solo finale di \"April\", dell'album \"Deep Purple\" del 1969, nel quale \u00e8 anticipata la tecnica che verr\u00e0 perfezionata negli anni '80 da Yngwie J. Malmsteen per il rock-metal e da Frank Gambale in ambito fusion.\nLo sweep trova tra i suoi esecutori Glenn Tipton, Frank Gambale, John Petrucci, Uli Jon Roth, Guthrie Govan, Jeff Loomis, Kiko Loureiro, Jason Becker, Marty Friedman, Yngwie J. Malmsteen, Joe Satriani, Steve Vai, Steve Hackett, Paul Gilbert, Michael Romeo, Michael Angelo Batio, Jari M\u00e4enp\u00e4\u00e4, Alexi Laiho, Luca Turilli, Tosin Abasi, Synyster Gates, Janick Gers e Anna Calvi."}
{"id": "124140", "revid": "1318658", "url": "https://it.wikipedia.org/wiki?curid=124140", "title": "Francesco I di Lorena", "text": "Spos\u00f2 Maria Teresa d'Austria, regina di Boemia e d'Ungheria, dalla quale ebbe sedici figli, tra cui i futuri imperatori Giuseppe II e Leopoldo II, le regine Maria Carolina di Napoli e Maria Antonietta di Francia, e la duchessa Maria Amalia di Parma. Insieme alla moglie fu il fondatore della dinastia degli Asburgo-Lorena, che resse le redini dell'Austria e degli stati ereditari asburgici sino alla prima guerra mondiale.\nBiografia.\nInfanzia.\nFrancesco Stefano di Lorena nacque a Nancy, in Lorena, all'epoca ducato sovrano indipendente dal Regno di Francia, l'8 dicembre del 1708. Egli era il maggiore dei figli sopravvissuti di Leopoldo, duca di Lorena, e di sua moglie Elisabetta Carlotta d'Orl\u00e9ans, figlia del duca Filippo I, duca d'Orl\u00e9ans, unico fratello del re Luigi XIV di Francia. Francesco Stefano era dunque imparentato anche con gli Asburgo attraverso la nonna paterna Eleonora Maria, figlia dell'imperatore Ferdinando III e moglie di Carlo V di Lorena, suo nonno. Era molto legato sia alla sorella Anna Carlotta sia al fratello maggiore Leopoldo Clemente col quale, dal 1716, venne avviato alla carriera militare all'interno dell'esercito imperiale, divenendo titolare di un reggimento di fanteria.\nL'imperatore Carlo VI favor\u00ec la famiglia che, oltre a essere di fatto costituita da suoi cugini, aveva servito la casa d'Austria con distinzione nelle ultime guerre sostenute dal Sacro Romano Impero. In cuor suo aveva progettato di far sposare sua figlia primogenita Maria Teresa con il fratello maggiore di Francesco Stefano, Leopoldo Clemente. Con la morte improvvisa di Leopoldo Clemente, a ogni modo, Carlo prescelse il fratello minore come suo futuro genero. Francesco Stefano fu per questo educato a Vienna con Maria Teresa, in base a un preventivo accordo matrimoniale, e tra di loro sorse un vero legame di affetto.\nDuca di Lorena e Granduca di Toscana.\nAll'et\u00e0 di quindici anni, quando fu portato a Vienna, Francesco Stefano venne investito del Ducato di Teschen, che era stato mediatizzato e concesso a suo padre dall'imperatore nel 1722. A vent'anni Francesco Stefano di Lorena successe a suo padre come duca di Lorena, nel 1729, con il nome di Francesco III. Nel 1731 venne richiamato a Vienna dall'imperatore e durante il viaggio fu iniziato in Massoneria in una cerimonia segreta che si tenne a Le Hague, presso una casa di propriet\u00e0 del locale ambasciatore britannico, Philip Stanhope, IV conte di Chesterfield. Qualche anno dopo, quando Francesco Stefano comp\u00ec un viaggio in Inghilterra, venne fatto maestro massone in un'altra cerimonia speciale tenutasi a Houghton Hall, residenza del primo ministro Robert Walpole nel Norfolk.. Maria Teresa ottenne per lui, nel 1732, la carica di Luogotenente (\"locumtenens\") d'Ungheria. Francesco Stefano non era entusiasta di questa posizione, ma Maria Teresa lo voleva pi\u00f9 vicino a s\u00e9. Nel giugno del 1732 accett\u00f2 di andare a Presburgo. Incominci\u00f2 nel frattempo a presenziare a una serie di eventi pubblici in rappresentanza dell'imperatore come il matrimonio del principe Federico di Prussia nel 1733 con Elisabetta Cristina di Brunswick-Wolfenb\u00fcttel-Bevern.\nAlla fine della Guerra di successione polacca l'imperatore Carlo VI acconsent\u00ec a indennizzare il candidato francese Stanislao Leszczy\u0144ski, suocero di Luigi XV di Francia, per la perdita della sua corona, avvenuta nel 1735. Il primo ministro di Francia, il cardinale de Fleury, vide la guerra polacca come una possibilit\u00e0 di colpire il potere austriaco in Occidente, senza sembrare l'aggressore. Mentre si curava poco per chi dovesse diventare re di Polonia, la ragione di proteggere Stanislao Leszczy\u0144ski gli fu pi\u00f9 congeniale e sperava di utilizzare la guerra come mezzo per umiliare gli austriaci e per far s\u00ec che il Ducato di Lorena, pericolosamente vicino alla frontiera francese, non confluisse negli Stati ereditari asburgici a causa delle nozze tra Francesco Stefano e l'arciduchessa Maria Teresa.\nUna pace preliminare fu conclusa nell'ottobre del 1735 e ratificata con il Trattato di Vienna nel novembre del 1738. Federico Augusto II, Elettore di Sassonia, fu confermato come re di Polonia, Stanislao Leszczy\u0144ski fu indennizzato con la Lorena (che alla sua morte, tramite la figlia, sarebbe passata alla Francia), mentre l'ex duca di Lorena veniva creato erede del Granducato di Toscana.\nLe azioni militari si interruppero dopo la pace preliminare del 1735, ma gli accordi ufficiali dovettero attendere fino alla morte dell'ultimo dei Medici, il granduca di Toscana Gian Gastone, avvenuta nel 1737, per consentire gli scambi territoriali previsti.\nIl 31 gennaio 1736 Francesco Stefano e Maria Teresa si fidanzarono ufficialmente e si sposarono il 12 febbraio successivo. Nel marzo del 1736 Francesco Stefano, su pressione dell'imperatore, accett\u00f2 di scambiare la Lorena con il granducato di Toscana. Carlo VI, infatti, aveva posto lo scambio come condizione per le future nozze, mostrando - prima degli accordi nuziali ufficiali - l'intenzione di considerare altre possibilit\u00e0 matrimoniali per la figlia, per esempio con il futuro Carlo III di Spagna. Quest'ultimo, tra l'altro, era tra i principi pi\u00f9 vicini al trono di Toscana, dal momento che sua madre Elisabetta Farnese, attraverso la sua bisnonna Margherita de' Medici, reclamava per il figlio il diritto di succedere a Gian Gastone de' Medici.\nSebbene controvoglia, Francesco Stefano, pur di sposare Maria Teresa d'Austria, si era dunque risolto a rinunciare al ducato paterno, indispettendo in tal modo la madre Elisabetta Carlotta d'Orl\u00e9ans e suo fratello Carlo Alessandro, fortemente contrari alla perdita della Lorena.\nMatrimonio con Maria Teresa.\nFrancesco Stefano e Maria Teresa d'Austria si sposarono il 12 febbraio 1736 nella chiesa degli Agostiniani, mentre il 4 maggio successivo fu firmato il trattato segreto tra l'imperatore e Francesco Stefano, in base al quale il duca di Lorena rinunciava ufficialmente al suo titolo in cambio della corona di Toscana. Nel gennaio del 1737, le truppe spagnole che si erano insediate in Toscana a seguito dell'infante Carlo di Borbone, erede presunto di Gian Gastone de' Medici, si ritirarono dal granducato e furono sostituite da seimila austriaci. Il 24 gennaio 1737 Francesco ricevette ufficialmente la Toscana, feudo imperiale, da suo suocero. Per garantire l'indipendenza alla Toscana e non renderla una regione dello stato asburgico, si stabil\u00ec di tenere separate le due corone, mantenendo per il primogenito della casata degli Asburgo-Lorena il titolo imperiale, mentre per il secondogenito quello granducale.\nGian Gastone de' Medici mor\u00ec il 9 luglio 1737 e Francesco Stefano di Lorena divenne il nuovo granduca di Toscana, il primo della dinastia dei Lorena. Nel giugno dello stesso anno si rec\u00f2 in Ungheria per combattere contro i Turchi. Nell'ottobre del 1738 era di nuovo a Vienna. Francesco Stefano, nel frattempo, con la morte di Gian Gastone de' Medici era divenuto granduca di Toscana col nome di Francesco III (conservando cos\u00ec, in segno di protesta, la numerazione che gli proveniva dal duca di Lorena della sua famiglia), ma mostr\u00f2 in principio un certo distacco dai suoi nuovi domini, preferendo rimanere alla corte di Vienna e governando i territori italiani tramite un suo delegato, Marc de Beauvau, principe di Craon. Il 17 dicembre 1738 Francesco Stefano e Maria Teresa incominciarono il viaggio di stato che il 20 gennaio 1739 li port\u00f2 a fare il loro solenne ingresso a Firenze, passando per un Arco di Trionfo appositamente eretto e ancora oggi in loco. La coppia risiedette a Palazzo Pitti e Francesco III si disse affascinato dalla Toscana, non mancando di fare un'ottima impressione anche sui fiorentini che nella capitale lo accolsero con entusiasmo dopo i primi malumori dovuti alla sua appartenenza alla massoneria. La coppia visit\u00f2 dunque Pisa e Livorno navigando sull'Arno per poi incontrare la sorella del defunto granduca, l'elettrice palatina Anna Maria Luisa de' Medici, alla quale Francesco III propose la reggenza del granducato in suo nome, salvo sentirsi riferire un netto rifiuto. La fama di Francesco III peggior\u00f2 poi drasticamente quando concluse il processo di spoliazione dei beni che i granduchi avevano accumulato in tre secoli di storia fiorentina, opere d'arte di inestimabile valore che presero irrimediabilmente la via per Vienna o, alla peggio, vennero vendute all'asta. Alcuni volumi provenienti dalla biblioteca di Francesco Stefano di Lorena sono riconoscibili perch\u00e9 hanno apposto un ex libris.\nAscesa e governo come Imperatore del Sacro Romano Impero.\nNel 1744 suo fratello Carlo spos\u00f2 una sorella minore di Maria Teresa, l'arciduchessa Maria Anna d'Austria e nello stesso anno fu nominato governatore dei Paesi Bassi austriaci, carica che tenne fino alla sua morte, avvenuta nel 1780.\nNel 1740, alla morte di Carlo VI, che in virt\u00f9 della Prammatica Sanzione del 1713, aveva nominato Maria Teresa erede degli Stati ereditari asburgici, scoppi\u00f2 la Guerra di successione austriaca, a causa dell'ostilit\u00e0 dei sovrani di Baviera, Sassonia e Prussia, che non riconobbero alla nuova arciduchessa sovrana d'Austria i suoi diritti dinastici. La guerra dur\u00f2 otto anni e si concluse con il Trattato di Aquisgrana (18 ottobre 1748).\nNel corso delle alterne vicende belliche, Maria Teresa riusc\u00ec a cingere le corone che le spettavano di diritto, tra cui l'Ungheria, ma non pot\u00e9 impedire che i principi del Sacro Romano Impero eleggessero come nuovo imperatore il duca Carlo Alberto di Baviera (Carlo VII). Alla morte di quest'ultimo, avvenuta il 20 gennaio del 1745, Maria Teresa riusc\u00ec a stipulare un accordo - Pace di F\u00fcssen - con il suo successore Massimiliano III di Baviera, garantendosi il riconoscimento della Prammatica Sanzione e quindi dei suoi diritti sulle corone d'Austria, Boemia e Ungheria, e ottenendo il sostegno del duca bavarese nell'elezione a imperatore di Francesco Stefano, che nel frattempo fu nominato da lei stessa co-reggente dei suoi domini ereditari.\nIl 13 settembre 1745, dunque, Francesco Stefano fu eletto Imperatore del Sacro Romano Impero col nome di Francesco I.\nFrancesco I fu ben contento di lasciar gestire il potere alla sua abile consorte. Aveva un fondo naturale di buon senso e una certa capacit\u00e0 negli affari e fu un utile assistente per Maria Teresa nel laborioso compito di governare i complicati domini austriaci, ma le sue funzioni sembrano essere state soprattutto di segreteria. Gli scarsi oneri, che comportavano la corona imperiale, ormai svuotata di reali poteri, e quella granducale, lasciarono a Francesco Stefano molto tempo libero, che egli impegn\u00f2 riuscendo a gettare le basi per il patrimonio personale della famiglia imperiale, separato da quello statale e sottoposto a obbligo fiscale, che dur\u00f2 fino alla requisizione avvenuta dopo la Prima guerra mondiale, da parte della neonata repubblica austriaca.\nFrancesco I fu un grande amatore e trad\u00ec numerose volte la moglie, alla quale tuttavia era legato da un profondo affetto reciproco. Tra le sue indiscrete relazioni \u00e8 nota in particolare quella con Maria Wilhelmina von Neipperg, principessa di Auersperg, di trent'anni pi\u00f9 giovane di lui. Il legame adulterino \u00e8 testimoniato dalle lettere e dai diari dei visitatori della corte di Vienna, nonch\u00e9 dalle corrispondenze dei figli dell'imperatore stesso.\nMorte.\nMor\u00ec improvvisamente, stroncato da un colpo apoplettico, nella sua carrozza, mentre tornava, assieme al figlio Giuseppe, dal teatro dell'opera, a Innsbruck, la sera del 18 agosto 1765. I due, insieme alla famiglia imperiale, si trovavano infatti in loco per festeggiare il matrimonio tra Leopoldo e l'infanta Maria Luisa di Borbone-Spagna (1745-1792).\nLa moglie Maria Teresa rimase provata da questa esperienza e per i restanti anni della sua vita indoss\u00f2 sempre il lutto per commemorare ogni giorno la morte dell'adorato marito. Addolorata, nel 1765 scrisse nel suo diario personale:\nFrancesco I venne sepolto nella tomba numero 55 della Cripta Imperiale di Vienna.\nA succedergli sul trono del Sacro Romano Impero fu il figlio maggiore Giuseppe II, mentre il potere sui domini ereditari asburgici rimase nelle mani di Maria Teresa. Sul trono di Toscana gli successe il figlio Pietro Leopoldo, che diede vita al ramo cadetto degli Asburgo-Lorena di Toscana, che ressero le sorti del granducato sino all'Unit\u00e0 d'Italia. Tuttavia, lo stesso Pietro Leopoldo fu chiamato a cingere la corona imperiale (come Leopoldo II) e quelle di Austria, Boemia e Ungheria alla morte di Giuseppe, che non ebbe eredi.\nGli interessi e le collezioni.\nFrancesco I, anche durante gli anni in cui ricopr\u00ec la carica di imperatore del Sacro Romano Impero, grazie al ruolo preponderante che ebbe sua moglie nella gestione degli affari di stato, ebbe molto tempo da dedicare alle proprie passioni. Sin dalla giovent\u00f9, infatti, egli era un patito cacciatore e incominci\u00f2 a interessarsi molto presto alla natura che su di lui esercitava un fascino del tutto particolare. Con l'et\u00e0 dell'Illuminismo, si appassion\u00f2 moltissimo alle ultime scoperte scientifiche di cui fece tesoro e che volle che fossero introdotte da subito a corte, in particolare quelle relative all'astronomia di cui fu un grande promotore a Vienna.\nCollezionista apprezzato, si dedic\u00f2 alla raccolta di curiosit\u00e0 naturali come conchiglie, insetti e minerali, passione che condivise con la figlia Maria Anna che poi continu\u00f2 l'opera intrapresa dal padre, ampliando le sue collezioni e andando a costituire il primo nucleo di quello che attualmente \u00e8 il \"Naturhistorisches Museum\" di Vienna. Francesco I collezion\u00f2 anche monete e medaglie antiche oltre a distinguersi come apprezzato musicista, specializzandosi nel suono del violino e patrocinando diversi autori e compositori della sua epoca, oltre a coltivare una passione tutta personale per il teatro.\nDiscendenza.\nFrancesco Stefano e Maria Teresa ebbero sedici figli, dei quali raggiunsero l'et\u00e0 adulta quattro maschi e sei femmine.\nTitolatura.\nS.M.I. e R. Cesarea Francesco I, per la grazia di Dio, eletto Sacro romano Imperatore, sempre augusto, Re in Germania e di Gerusalemme, Arciduca d'Austria, Duca di Lorena e Bar, e Gran Duca di Toscana, Duca di Calabria, in Slesia di Teschen, Principe di Charleville, Margravio di Pont-\u00e0-Mousson e Nomeny, Conte di Provenza, Vaud\u00e9mont, Bl\u00e2mont, Zutphen, Sarrewerden, Salm, Falkenstein, ecc., ecc."}
{"id": "124143", "revid": "105134489", "url": "https://it.wikipedia.org/wiki?curid=124143", "title": "Trittico", "text": "Il trittico (dal greco \u03c4\u03c1\u03af\u03c0\u03c4\u03c5\u03c7\u03bf\u03bd \"tri-\" \"tre\" + \"ptych\u0113\" \"piega\") \u00e8 un'unica opera pittorica o scultorea divisa in tre parti, che possono essere congiunte da cerniere laterali o da un piedistallo detto predella. Il trittico pu\u00f2 essere completato da una parte soprastante detta cimasa.\nTipicamente il trittico nasce come decorazione d'altare richiudibile, in cui le ante laterali, come sportelli, coprono se necessario lo scomparto centrale. Ci\u00f2 serviva per particolari esigenze liturgiche (ad esempio, come avveniva nelle Fiandre, la parte centrale veniva mostrata solo durante alcune celebrazioni religiose), sia per esigenze di trasporto (il caso tipico degli altaroli da viaggio, che si chiudevano proteggendo l'immagine sacra interna). In seguito si diffuse anche il trittico come semplice accostamento di tre scomparti, non necessariamente chiudibili.\nEsistono trittici dei pi\u00f9 svariati materiali: dipinti su tavola (di legno), scolpiti in legno, marmo, terracotta, ceramica, avorio, metalli preziosi... Esistono anche esempi di trittici che uniscono parti scolpite e parti dipinte (tipicamente nell'area alpina e in Europa del nord).\n\u00c8 stato usato nell'arte sacra del Medioevo per un considerevole numero di opere. Fra i trittici pi\u00f9 famosi c'\u00e8 il \"Trittico Stefaneschi\" di Giotto di Bondone che \u00e8 dipinto sui due lati e custodito ai Musei Vaticani. Un trittico improprio \u00e8 quello custodito nella basilica di San Zeno a Verona, del Mantegna.\nLa forma di trittico \u00e8 consueta anche nelle icone russe, sia su tavola, sia quelle di piccolo formato, realizzate in bronzo dorato.\nIl termine trittico \u00e8 passato dall'arte pittorica ad altre arti e nel linguaggio comune, dove a volte assume il significato di trilogia.\nIl giardino delle delizie.\nEsempio di trittico: \"Il giardino delle delizie\" di Hieronymus Bosch."}
{"id": "124144", "revid": "1982", "url": "https://it.wikipedia.org/wiki?curid=124144", "title": "Lorenzo I de' Medici", "text": ""}
{"id": "124145", "revid": "125739245", "url": "https://it.wikipedia.org/wiki?curid=124145", "title": "Eddie Guerrero", "text": "Considerato uno dei migliori wrestler di tutti i tempi, lott\u00f2 in tutto il mondo e milit\u00f2 nelle tre federazioni nordamericane di wrestling pi\u00f9 importanti dell'epoca: la Extreme Championship Wrestling, la World Championship Wrestling e la World Wrestling Federation/Entertainment.\nNel suo periodo in WWE, interpret\u00f2 il personaggio del \"Latino Heat\" un wrestler manipolatore e bugiardo disposto a tutto pur di vincere i suoi match. Il suo personaggio avrebbe dovuto caratterizzarlo come figura heel, ma grazie alla sua personalit\u00e0 carismatica e comica, divent\u00f2 uno dei wrestler pi\u00f9 amati dei primi anni 2000 tanto che la sua popolarit\u00e0, specialmente tra il pubblico messicano, raggiunse i livelli di altre icone come The Rock e Stone Cold Steve Austin. \u00c8 stato uno dei wrestler pi\u00f9 carismatici e amati di tutti i tempi, avendo vinto per due anni consecutivi il premio di \"Most Charismatic Wrestler\" e \"Best on Interviews\" del Wrestling Observer Newsletter; fu inoltre nominato per due volte \"Most Inspirational Wrestler\" da Pro Wrestling Illustrated.\nDurante la sua carriera ebbe pi\u00f9 volte problemi legati all'abuso di alcol, droghe e antidolorifici, riuscendo per\u00f2 a sconfiggere definitivamente le sue dipendenze nel 2001. I suoi problemi nella vita reale a volte sono stati anche integrati nelle storyline della WWE, sempre con il suo permesso. Tra WWE, WCW e ECW vinse complessivamente 23 titoli, tra cui il WWE Championship.\nIl 13 novembre 2005 fu rinvenuto privo di vita dal nipote Chavo nella sua stanza di albergo a Minneapolis, citt\u00e0 in cui la WWE si era recata per le registrazioni della puntata di \"SmackDown!\".\nLa WWE lo introdusse postumo nella WWE Hall of Fame nel 2006 Nella WWE Top 50 Superstars of all Time, una classifica delle 50 migliori superstar della WWE stilata dalla WWE stessa, Eddie Guerrero si \u00e8 classificato ottavo e nella precedente \"The 50 greatest stars of WCW history\" occupa la undicesima posizione..\nPrimi anni.\nNato ad El Paso, i suoi familiari erano originari di Ciudad Ju\u00e1rez; Eddie crebbe in una famiglia di wrestler.\nSuo padre, Gory, era stato un wrestler ed allenatore in Messico. Sua madre \u00e8 Herlina Llanes, sorella dei wrestler professionisti Enrique, Mario e Sergio Llanes. Anche i suoi tre fratelli H\u00e9ctor, Chavo e Mando, il cugino Javier Llanes e i suoi nipoti Chavo jr. ed Hector Mejia furono o sono tuttora dei wrestler.\nLa primogenita di Eddie, Shaul, continua a portare avanti la tradizione di famiglia, infatti ha lottato in Florida Championship Wrestling e a \"NXT\" con il ring name di Raquel Diaz.\nSua moglie Vickie, invece, \u00e8 una personalit\u00e0 legata al mondo del wrestling lavorando come manager all'interno della WWE tra il 2006 e il 2014 e dal 2019 nella All Elite Wrestling.\nCarriera.\nEbbe i primi approcci con il wrestling quando suo padre Gory permise a lui e a Chavo jr. di lottare fra di loro tra un match e l'altro degli show di wrestling che organizzava. Gory diresse federazioni di wrestling per quasi 15 anni nell'El Paso Coliseum.\nSi diplom\u00f2 a El Paso alla Jefferson High School e frequent\u00f2 la University of New Mexico cos\u00ec come la New Mexico Highlands University dove lott\u00f2 a livello amatoriale, per poi tornare ad El Paso per allenarsi come wrestler professionista.\nGli inizi.\nIl suo debutto sul ring come professionista avvenne nel 1987 nella Empresa Mundial de Lucha Libre.\nI successi non tardarono ad arrivare per il giovane Guerrero e ben presto conquist\u00f2 il suo primo titolo nella World Wrestling Association: il WWA World Trios Championship, insieme ai fratelli Chavo e Mando. Il 28 luglio 1989 i tre persero i titoli. Guerrero conquist\u00f2 il suo primo titolo nelle competizioni in singolo nel 1992, ossia il WWA World Welterweight Championship. Dopo averlo perso il 29 agosto dello stesso anno Guerrero lasci\u00f2 la federazione.\nAsistencia Asesor\u00eda y Administraci\u00f3n e New Japan Pro Wrestling (1992\u20131994).\nGuerrero approd\u00f2 quindi nell'Asistencia Asesor\u00eda y Administraci\u00f3n, altra federazione messicana. Seguendo la tradizione Messicana, inizi\u00f2 a lottare mascherato con il nome di M\u00e0scara M\u00e0gica. La nuova gimmick non riscosse molto successo e venne ben presto accantonata.\nIn poco tempo le sue capacit\u00e0 vennero notate anche in Giappone, dove debutt\u00f2 nell'aprile del 1992 partecipando al torneo della New Japan Pro-Wrestling Top of Super Juniors '92. A partire dal 1993, inizi\u00f2 a lottare con continuit\u00e0 sia in Messico sia in Giappone. In Messico form\u00f2, insieme al leggendario El Hijo del Santo una coppia chiamata \"La Pareja Atomica\". Con lo stesso nome, negli anni sessanta, avevano lottato insieme Gory Guerrero ed El Santo, rispettivamente il padre di Eddie e di El Hijo del Santo. Nonostante il successo riscosso dai due, Eddie trad\u00ec il suo compagno diventando un heel e formando una nuova coppia con \"Love Machine\" Art Barr, \"La Pareja Del Terror\". I due, ormai coppia collaudata ed efficace, ebbero un grande impatto sul pubblico diventando uno dei tag team pi\u00f9 odiati della storia del wrestling messicano.\nNell'aprile del 1994, Guerrero torn\u00f2 nuovamente in Giappone per partecipare alla Super J Cup, dove ritorn\u00f2 a lottare indossando una maschera, con il nome di Black Tiger II. Durante il torneo elimin\u00f2 al primo turno Taka Michinoku ma ai quarti di finale venne eliminato dal futuro vincitore Wild Pegasus. A maggio prese parte ad un altro torneo della New Japan Pro-Wrestling, il \"Best of the Super Junior '94\".\nNel frattempo in Messico entr\u00f2 a far parte dei Los Gringos Locos, gruppo formato, oltre che da lui, da \"Love Machine\" Art Barr, Louie Spicolli e Konnan. Il 23 luglio 1994, Guerrero e Barr riuscirono a conquistare gli AAA World Tag Team Titles.\nAlla fine del 1994 Guerrero e Barr vennero contattati dalla Extreme Championship Wrestling di Paul Heyman. Ma il 23 novembre 1994, a 28 anni, Art Barr mor\u00ec: le cause della morte sono ancora oggi incerte, dovute forse all'abuso di alcol e droga oppure ad una malformazione alla colonna vertebrale presente fin dalla nascita. Guerrero, rimasto scioccato dalla precoce morte del compagno, decise che dal quel momento avrebbe usato la mossa finale di Barr in suo onore, la Frog Splash, che divent\u00f2 negli anni successivi uno dei suoi marchi di fabbrica. Gli AAA World Tag Team Title vennero intanto dichiarati vacanti.\nExtreme Championship Wrestling (1995).\nEddie debutt\u00f2 nella sua nuova federazione l'8 aprile 1995, sconfiggendo 2 Cold Scorpio durante lo show \"ECW Three Way Dance 1995\", conquistando cos\u00ec il suo primo titolo in ECW, l'ECW Television Championship. Perse il titolo il 21 luglio in favore di Dean Malenko, ma lo riconquist\u00f2 solo una settimana dopo. Guerrero perse nuovamente il titolo il 25 agosto, venendo sconfitto da 2 Cold Scorpio. Il giorno dopo Guerrero ebbe il suo match di addio nella ECW contro Dean Malenko, anch'egli in procinto di lasciare la federazione. Al termine del match i fan intonarono il coro \u00abPlease don't go!\u00bb (\u00abPer favore, non andate!\u00bb).\nWorld Championship Wrestling (1995-2000).\nRegni titolati (1995\u20131997).\nEddie ritorn\u00f2 nella World Championship Wrestling nel finire del 1995, insieme a Dean Malenko e Chris Benoit con cui aveva lavorato in NJPW ed ECW. Inizi\u00f2 ad affrontare in alcuni dark match Alex Wright. Il suo debutto televisivo avvenne a WCW World War 3 dove partecipa alla 60 Man Three Ring Battle Royal per il vacante WCW World Heavyweight Championship. Guerrero fu uno degli ultimi nove uomini rimasti sul ring, prima di essere eliminato dai Four Horsemen.\nNel 1996 Guerrero ricevette alcune title shot per il WCW United States Heavyweight Championship contro Konnan e Ric Flair, ma non riusc\u00ec a conquistare il titolo. Nel mese di aprile Guerrero torn\u00f2 in Giappone lottando nuovamente sotto il nome di Black Tiger II, pur rimanendo sotto contratto con la WCW. Nel mese di maggio si aggiudic\u00f2 il Best of the Super Junior '96. A giugno Guerrero combatte in un incontro per il IWGP Junior Heavyweight Championship, ma venne sconfitto dal campione The Great Sasuke. Torn\u00f2 quindi in WCW nella fine del 1996 iniziando una rivalit\u00e0 con lo Diamond Dallas Page. I due si affrontarono nella finale di un torneo per il vacante WCW United States Heavyweight Championship, dove il wrestler messicano usc\u00ec vittorioso conquistando cos\u00ec la cintura.\nNel 1997 difese il titolo con successo contro Scott Norton, X-Pac e Chris Jericho. Il suo regno fin\u00ec ad Uncensored dove venne sconfitto da Dean Malenko.\nDopo aver perso il titolo, inizi\u00f2 una faida con Jericho alla ricerca del suo WCW World Cruiserweight Championship. Sfid\u00f2 Jericho per il titolo a Clash of the Champions XXXV, ma perse. Guerrero chiese un rematch titolato. Nel match iniziale di Fall Brawl 1997 Guerrero sconfisse Jericho vincendo il WCW World Cruiserweight Championship. Inizi\u00f2 quindi la sua prima rivalit\u00e0 con il connazionale Rey Mysterio, culminata in un match ad Halloween Havoc, dove Guerrero perse il titolo appena conquistato. L'importante rivista \"Pro Wrestling Illustrated\" lo indic\u00f2 come il secondo miglior match dell'anno e Guerrero stesso anni dopo lo defin\u00ec come il migliore incontro da lui disputato. Il 10 novembre, durante un'edizione di WCW Monday Nitro, riusc\u00ec a sconfiggere Mysterio e a riconquistare il titolo, difeso con successo a World War 3 sempre contro Mysterio, che per\u00f2 nel corso della serata elimin\u00f2 Guerrero dalla 60 Man Three Ring Battle Royal. Guerrero perse il titolo contro Ultimo Dragon il 29 dicembre a Nitro.\nLatino World Order e i Filthy Animals (1998\u20132000).\nEddie inizi\u00f2 una faida con il WCW World Television Champion Booker T e Il 9 marzo 1998 a Nitro il nipote Chavo Guerrero fu sconfitto in un match da Booker T. Dopo l'incontro Eddie attacc\u00f2 Chavo con un suplex. Il 12 marzo in un'edizione di WCW Thunder Eddie sconfisse Chavo in un match e lo costrinse a diventare il suo \"schiavo\". Ad Uncensored 1998 Chavo fu costretto ad accompagnare Eddie nel suo incontro contro Booker T per il titolo. Guerrero, per\u00f2, perse l'incontro. Eddie e Chavo iniziarono quindi una faida con \u00daltimo Drag\u00f3n. Chavo perse contro Drag\u00f3n a Spring Stampede. A Slamboree 1998, dopo diversi mesi, Guerrero si prese la rivincita su Dragon nonostante un intervento di Chavo. Dopo l'incontro Chavo baci\u00f2 lo zio ed incominci\u00f2 a comportarsi, nelle settimane successive da pazzo. Nel frattempo il 22 maggio in coppia con il fratello H\u00e9ctor conquist\u00f2 i titoli di coppia della PWF, che vennero dichiarati vacanti il giorno dopo in quanto i due, sotto contratto con la WCW, non avrebbero potuto difenderlo. In WCW inizi\u00f2 quindi una rivalit\u00e0 con il nipote Chavo, scatenata da Eddie che non lo riteneva degno di appartenere alla famiglia Guerrero. Nel corso del PPV The Great American Bash Chavo sconfisse lo zio contro ogni pronostico. A WCW Bash at the Beach, in un Hair vs. Hair match, in cui lo sconfitto sarebbe stato costretto a tagliarsi i capelli, fu Eddie ad aggiudicarsi la contesa.\nNonostante i suoi successi e la sua popolarit\u00e0, Guerrero fu uno dei tanti wrestler frustrati per non avere dalla dirigenza occasioni per diventare un main eventer. Per reagire ad una WCW accusata di essere razzista e di non prendere in considerazione i wrestler messicani (kayfabe), Guerrero form\u00f2 il Latino World Order, che nel giro di poche settimane inglob\u00f2 quasi tutti i wrestler messicani del roster WCW, come Juventud Guerrera e Psicosis. Mentre molti wrestler si univano al LWO per far aumentare la considerazione dei messicani, Eddie si serviva della stable per i propri scopi personali. Stranamente la principale rivalit\u00e0 che vide protagonista Eddie in qualit\u00e0 di leader della lWo fu contro uno dei wrestler messicani della WCW, ossia Rey Mysterio, che si rifiutava di entrare nel LWO. Guerrero riusc\u00ec a sconfiggere Rey costringendolo ad entrare nel gruppo. A novembre partecip\u00f2 nuovamente alla 60 Man Three Ring Battle Royal di World War 3, ma venne eliminato da Billy Kidman. Guerrero affront\u00f2 poi Kidman a Starrcade in un match per il WCW Cruiserweight Championship ma Misterio interfer\u00ec aiutando Kidman a vincere il match e conservare il titolo. Quello che sembrava il riaccendersi della rivalit\u00e0 Guerrero-Mysterio venne fermato sul nascere da uno sfortunato evento: il 31 dicembre 1998 Eddie fu infatti protagonista di un terribile incidente automobilistico dovuto alla guida in stato di ebbrezza. Sbalzato ad oltre 30 metri dal suo autoveicolo, Guerrero riusc\u00ec a sopravvivere, riportando comunque diverse fratture multiple.\nNonostante il parere dei medici per cui Eddie non avrebbe mai potuto lottare nuovamente, nel giugno del 1999 il messicano fece il suo ritorno negli show WCW. Dopo il suo ritorno Eddie fond\u00f2 la fazione dei Filthy Animals con Rey Mysterio Jr. e Konnan. Il gruppo ebbe una faida molto importante con un'altra stable, la The Revolution, formata da Chris Benoit, Dean Malenko, Shane Douglas e Perry Saturn. A Mayhem gli Animals persero contro la Revolution in un mixed tag team elimination match. A seguito del licenziamento del booker WCW Vince Russo, Guerrero richiese e ottenne lo scioglimento del suo contratto il 19 gennaio 2000. Nello stesso mese firm\u00f2 per la World Wrestling Federation insieme alle altri colleghi WCW come Benoit, Malenko e Saturn.\nWorld Wrestling Federation (2000\u20132001).\nRadicalz, Latino Heat e European Champion (2000\u20132001).\nIn WWF i quattro formarono una stable, chiamata Radicalz, debuttando nella federazione di Stamford a Raw is War il 31 gennaio 2000. La stable si sfald\u00f2 per\u00f2 nel giro di poche settimane, anche a causa di un infortunio di Guerrero poco dopo. Infatti, durante il suo primo incontro nella WWF, una Frog Splash eseguita in modo scorretto gli procur\u00f2 un infortunio ad un gomito, che lo costrinse a fermarsi per alcune settimane.\nNel marzo 2000 Guerrero inizi\u00f2 a sedurre Chyna, definendola la sua \"Mamacita\". Chyna inizialmente rifiut\u00f2 la corte di Eddie per poi cedere dopo WrestleMania 2000, affermando che lei non poteva resistere al suo \u00abcalore latino\u00bb: \u00e8 qui che nacque la gimmick del \"Latino Heat\". Con Chyna dalla sua parte Guerrero riusc\u00ec a conquistare il suo primo titolo WWE, ovvero il WWE European Title sconfiggendo Chris Jericho. Lui e Chyna iniziarono poi una rivalit\u00e0 con Essa R\u00edos e Lita, che culmin\u00f2 in un match per il titolo europeo fra Guerrero e Rios a Backlash vinto da Eddie. Guerrero conserv\u00f2 il titolo successivamente contro suoi i suoi ex compagni di stable Dean Malenko e Perry Saturn in un Triple Threat Match a Judgment Day, per poi perdere il titolo contro Saturn il 23 luglio 2000.\nNei mesi successivi, iniziarono a nascere crepe nel rapporto fra Guerrero e Chyna. La prima crepa fu il match di qualificazione al torneo King of the Ring fra i due, in cui Guerrero schien\u00f2 Chyna senza farsi tanti scrupoli. A SummerSlam Chyna divenne la prima e unica divas a conquistare l'Intercontinental Championship. Guerrero ottenne dal Commissioner Mick Foley la possibilit\u00e0 di prendere parte al match tra Kurt Angle e Chyna per il titolo intercontinentale della edizione del 4 settembre di \"Raw\", asserendo di aver paura che Angle potesse infortunare la sua \"Mamacita\". Dopo che Kurt Angle colp\u00ec Chyna con la cintura, Eddie la schien\u00f2 \u00abaccidentalmente\u00bb tentando di farla riprendere dal colpo, vincendo cos\u00ec il suo primo titolo intercontinentale. Chyna inizi\u00f2 a sentirsi in disagio quando Guerrero inizi\u00f2 a imbrogliare per conservare la sua cintura, mentre Guerrero si arrabbi\u00f2 quando Chyna pos\u00f2 per Playboy. Quando sembrava certo che Chyna lo avrebbe lasciato, il messicano le chiese di sposarla, e Chyna accett\u00f2 subito. Ad Unforgiven Chyna, lo aiut\u00f2 a difendere con successo il titolo contro Rikishi. Il fidanzamento si ruppe per\u00f2 quando \"Latino Heat\" fu beccato a fare la doccia con due prostitute di The Godfather.\nLa fine del 2000 vide la riunione dei Radicalz, che sconfissero alle Survivor Series la rinata D-Generation X (Chyna, Billy Gunn, Road Dogg, e K-Kwik). Guerrero fu poi sconfitto da Gunn perdendo il titolo Intercontinentale, con l'aiuto determinante di Chyna. Benoit lasci\u00f2 poi il gruppo per concentrarsi sulla carriera da singolo mentre il resto dei Radicalz inizi\u00f2 una faida con Lita e gli Hardy Boyz (Matt e Jeff Hardy). Ad Armageddon i Radicalz sconfissero gli Hardyz e Lita in un elimination tag team match.\nAll'inizio del 2001 Guerrero ebbe una faida con Chris Jericho, Benoit ed X-Pac per conquistare il Titolo Intercontinentale detenuto da Jericho. A No Way Out i quattro si affrontarono in un Fatal Four Way Match, vinto da Y2J. Guerrero decise di cambiare obiettivo, tentando la conquista dell'European Championship, affrontando l'allora campione Test a WrestleMania X-Seven, sconfiggendolo con l'aiuto di Saturn e Malenko. Guerrero lasci\u00f2 successivamente i Radicalz, alleandosi con gli Hardy Boyz e Lita. Ma il 2001 fu per Guerrero l'anno della pi\u00f9 grande lotta della sua vita: quella contro la droga e l'alcolismo. Nel maggio dello stesso anno la WWE decise di mandarlo in un centro di riabilitazione, ma il 9 novembre 2001 venne licenziato, perch\u00e9 sorpreso alla guida in stato di ebrezza.\nCircuito indipendente (2001\u20132002).\nDopo aver superato i problemi con la droga e alcolismo, torn\u00f2 nel mondo del wrestling nel circuito indipendente. Il 23 febbraio 2002 affront\u00f2 il suo connazionale Super Crazy nello show di debutto della Ring of Honor chiamato \"The Era of Honor Begins\", perdendo per\u00f2 l'incontro. Il 24 febbraio debutt\u00f2 nella promozione australiana World Wrestling All-Stars sconfiggendo il campione Juventud Guerrera e Psicosis in un Triple Threat match conquistando il WWA International Cruiserweight Championship. Il 1\u00ba marzo 2002 a Indianapolis, Indiana, conquist\u00f2 inoltre il IWA Mid-South Heavyweight Championship, sconfiggendo CM Punk e Rey Misterio in un match a tre, per poi perdere il titolo il giorno dopo contro CM Punk a Morris, Illinois.\nRitorno in WWE (2002\u20132005).\nIntercontinental Champion e varie faide (2002\u20132003).\nDopo un gran numero di match nelle federazioni indipendenti Guerrero fu riassunto dalla WWE nel marzo 2002. Nel mese di aprile rese quindi il titolo dei pesi leggeri WWA vacante. Quando fu riassunto, aveva, per\u00f2, ancora l'impegno di disputare un ultimo match in ROH e in IWA Mid-South. La WWE gli permise di rispettare gli impegni pattuiti: il 19 aprile affront\u00f2 in IWA Mid-South CM Punk e Colt Cabana a Dayton (Ohio), mentre appena una settimana dopo, il 27 aprile, Guerrero lott\u00f2 ad \"A Night of Appreciation\", uno show ROH dedicato a Guerrero stesso.\nAl ritorno in WWE, il roster della federazione risultava diviso in due, \"Raw\" e \"SmackDown!\". Eddie fin\u00ec nel roster di Raw, intervenendo nell'edizione del 1\u00ba aprile dello \"show rosso\" per attaccare Rob Van Dam. Inizi\u00f2 quindi con RVD una grande faida durata mesi. Alla conquista dell'Intercontinental Championship detenuto da RVD a Backlash, Eddie vinse il match con successo e quindi il titolo. Segu\u00ec una difesa del titolo a Judgment Day. Perse poi il titolo contro Van Dam il 27 maggio a Raw in un Ladder Match che entr\u00f2 nella storia anche per l'intervento di un fan ubriaco che costrinse i due avversari a modificare lo script del match, eseguendo nuove mosse non previste in precedenza.\nDopo una breve rivalit\u00e0 con Stone Cold Steve Austin mai realmente cominciata dopo il ritiro del \"Texas Rattlesnake\", inizi\u00f2 un'altra breve faida con Ric Flair, da cui fu sconfitto a King of the Ring. Questa faida vide anche il riavvicinamento di Guerrero a Benoit, ritornato a combattere da poco a seguito di un infortunio. Il 22 luglio a Raw Eddie affront\u00f2 un'altra leggenda della WWE: The Rock, sfidato da Guerrero dopo una rielaborazione da parte di Rocky di La Bamba con le parole modificate per insultare Eddie. Il match, finito con una sconfitta, fu l'ultimo per il messicano nel brand rosso fino al 2004.\nInfatti il 1\u00ba agosto 2002 Guerrero pass\u00f2 a \"SmackDown!\", dove inizi\u00f2 una faida con Edge, contro cui perse a SummerSlam. Eddie sconfisse poi il canadese ad Unforgiven in una rivincita, ma a porre la parola fine alla rivalit\u00e0 fu un No-DQ match a \"SmackDown!\" due settimane dopo Unforgiven. In quell'occasione fu Edge a prevalere, ma l'incontro fu talmente spettacolare e ben interpretato da Guerrero (Eddie esegu\u00ec un incredibile \"sunset flip powerbomb\" dalla cima della scala) che il pubblico lo sostenne ed applaud\u00ec nonostante fosse, al momento, un \"heel\". Addirittura a match concluso i fans continuarono ad applaudire Eddie anche dopo la sua sconfitta.\nQuando Chris Benoit si alle\u00f2 con Kurt Angle, Guerrero decise di formare un tag team con suo nipote Chavo, chiamato Los Guerreros. Diversamente da quanto accaduto in WCW, stavolta Chavo era pienamente d'accordo con suo zio e il loro nuovo motto fu \"We lie, we cheat, we steal!\" (\"Mentiamo, inganniamo, rubiamo!\"). Il nuovo tag team fece subito presa sul pubblico, grazie alla preservazione della loro etnia ispanica (da cui il motto \"Viva la Raza!\") e alla continua irriverenza e simpatia dei due.\nIl duo incominci\u00f2 subito con un torneo indetto dall'allora General Manager di \"SmackDown!\" Stephanie McMahon, sconfiggendo inizialmente Rikishi e Mark Henry. Il sogno di conquistare le cinture di coppia alla prima grande occasione va in fumo, quando alle semifinali furono battuti dal tag team formato da Angle e Benoit.\nL'occasione giusta si present\u00f2 nell'edizione del 2002 delle Survivor Series in un triple threat elimination match contro il duo formato nuovamente da Chris Benoit e Kurt Angle e un'altra coppia formata da Edge e Rey Mysterio. Eddie sottomise Mysterio, garantendo ai Los Guerreros la conquista del WWE Tag Team Championship. Il loro regno fu solido, infatti i Los Guerreros rimasero campioni per ben tre mesi, tuttavia il Team Angle / World's Greatest Tag Team, formato da Charlie Haas e Shelton Benjamin, gli strapp\u00f2 i titoli il 6 febbraio 2003 a SmackDown!. I Los Guerreros incominciarono cos\u00ec una faida con i due adepti di Kurt Angle. Eddie e Chavo parteciparono a WrestleMania XIX nell'incontro per i titoli di coppia, insieme al Team Angle e alla coppia formata da Chris Benoit e Rhyno. Il tag team triple threat match fu vinto per\u00f2 da Haas e Benjamin. A Backlash i Los Guerreros persero il rematch contro il Team Angle.\nUnited States e Tag Team Champion (2003\u20132004).\nIl brutto momento per i due non fin\u00ec qui, perch\u00e9 di l\u00ec a poco Chavo rimedi\u00f2 cinque giorni prima di Judgment Day un infortunio che lo costrinse a un forzato stop per circa quattro mesi. Eddie dovette quindi scegliersi un nuovo partner per affrontare il Team Angle tentando di riconquistare le cinture: la scelta cadde sul giapponese Tajiri. A Judgment Day la coppia ispano-nipponica sconfisse i due protetti di Kurt Angle in un Ladder Match divenendo i nuovi campioni. La settimana successiva conservarono le cinture battendo il Team Angle con l'imbroglio. Inoltre sconfissero anche Roddy Piper e il suo pupillo Sean O'Haire al Madison Square Garden. Dopo che Guerrero e Tajiri persero i titoli a favore del Team Angle nell'edizione di SmackDown! del 3 luglio, Eddie ritorna heel attaccando Tajiri sbattendolo contro il parabrezza del suo lowrider.\nNel luglio 2003, partecip\u00f2 ad un torneo per lo WWE United States Championship. Riusc\u00ec a qualificarsi per la finale, sconfiggendo \u00daltimo Drag\u00f3n e Billy Gunn. A Vengeance Guerrero affront\u00f2 l'altro finalista e suo ex compagno Chris Benoit. Dopo un match molto combattuto e tecnico con i due lottatori che sembravano alla pari, Eddie riusc\u00ec a prevalere imbrogliando: infatti Eddie attacc\u00f2 Benoit con la cintura durante il match, mentre l'arbitro era stato messo KO, per poi piazzare la cintura su un Benoit incosciente. Approfittando anche di un intervento di Rhyno, ex partner di Benoit, furioso del fallimento del team, Guerrero schien\u00f2 Benoit dopo una Frog Splash vincendo il titolo. Questo incontro rappresent\u00f2 un'evoluzione del personaggio del \"Latino Heat\": al pubblico iniziava a piacere sempre di pi\u00f9 il suo stile di lotta basato sul \"menti, imbroglia e ruba\".\nA SummerSlam Guerrero conserv\u00f2 il titolo sconfiggendo Rhyno, Benoit e Tajiri in un Fatal Four Way Match. La popolarit\u00e0 sempre crescente di Guerrero presso il pubblico lo spinse a tornare face, ed in questo periodo inizi\u00f2 una rivalit\u00e0 con John Cena. Cena sfid\u00f2 Guerrero per il titolo degli Stati Uniti durante una puntata di Smackdown! ma fin\u00ec con il farsi squalificare attaccando Eddie con la sua catena sino a farlo sanguinare ed eseguendo una FU su una ruota di una delle sue Lowriders. Cos\u00ec l'11 settembre a SmackDown! Guerrer\u00f2 sfid\u00f2 Cena ad un \"Latino Heat\" Parking Lot Brawl match ancora una volta con in palio il United States Championship dove, dopo un match molto violento, il messicano vinse con una Frog Splash eseguita da una delle auto presenti nel parcheggio, vendicandosi degli affronti subiti per mano di Cena e difendendo il suo titolo. Eddie riusc\u00ec a prevalere sul rapper anche grazie all'aiuto del rientrante nipote Chavo. La settimana successiva i Los Guerreros sconfissero il World's Greatest Tag Team (Charlie Haas e Shelton Benjamin) vincendo i Tag Team Championship per la seconda volta. Guerrero si ritrov\u00f2 cos\u00ec a detenere ben due cinture del roster di Smackdown! contemporaneamente.\nGuerrero inizi\u00f2 poi una faida con Big Show: i due si attaccarono a vicenda per settimane, prima e dopo i match. Gli esempi pi\u00f9 famosi sono: In una puntata di Smackdown! addirittura Eddie e Chavo, dopo aver portato un camion dei rifiuti a bordo ring, spruzzarono letteralmente del letame addosso il gigante, sommergendolo totalmente. Di tutta risposta, nella puntata successiva, Big Show gett\u00f2 Guerrero contro il parabrezza della sua Lowrider, ferendolo in diversi punti della schiena. La loro rivalit\u00e0 culmin\u00f2 quindi a No Mercy, dove dopo una strenue resistenza, Guerrero fu costretto ad arrendersi al gigante, durante un incontro valido per il titolo degli Stati Uniti. Quattro giorni dopo i Los Guerreros persero anche le cinture di coppia contro i Basham Brothers (Doug e Danny): nel giro di poco tempo, dunque, i Los Guerreros rimasero senza alcun titolo e ci\u00f2 fu il prodromo delle prime incomprensioni tra i due. Tent\u00f2 con Chavo di riconquistare i titoli di coppia, ma furono di nuovo sconfitti dai fratelli Basham alle Survivor Series. I due Guerrero cercarono pi\u00f9 volte di riconquistare i titoli ma senza successo. Infatti Chavo, invidioso della maggior abilit\u00e0 tecnica e del pi\u00f9 surclassante successo dello zio, fin\u00ec col causare pi\u00f9 volte la sconfitta del loro team pur di cercare di mettersi in mostra tanto quanto lo zio durante i loro match. Malgrado fosse evidente a tutti che i recenti insuccessi dei Los Guerreros erano causati proprio dalla gelosia di Chavo, quest'ultimo se la prese invece con Eddie per i falliti arrembaggi alle cinture, accusandolo di voler fare sempre tutto da solo pur di prendersi il merito delle vittorie dei loro match. Latino Heat, stupito, inizialmente trascur\u00f2 gli attacchi d'ira del nipote, ma quando si fecero pi\u00f9 insistenti, i Los Guerreros non poterono pi\u00f9 andare avanti: a seguito dell'ennesimo scontro con i Basham, Chavo attacc\u00f2 Eddie. Lo scioglimento del tag team all'inizio del 2004 port\u00f2 ad una brutale faida tra i due, in cui venne coinvolto anche Chavo Senior, padre di Chavo e fratello di Eddie. Chavo ed Eddie si affrontarono alla Royal Rumble, incontro in cui Eddie riusc\u00ec a prevalere piuttosto facilmente sul nipote che attacc\u00f2 assieme a suo padre Chavo Senior al termine della contesa. L'attacco post match da parte di Eddie ai danni di Chavo fu cos\u00ec violento secondo la storyline, che Chavo perse copiosamente sangue dalla fronte a causa di un bladejob.\nWWE Champion e tag team, WWE Tag Team Championship e faida con Rey Mysterio (2004\u20132005).\nQuando Chris Benoit pass\u00f2 a \"Raw\" dopo aver vinto la Royal Rumble, usando la sua title shot per affrontare il World Heavyweight Champion Triple H, Eddie vinse una speciale Royal Rumble a 15 uomini durante l'edizione di \"SmackDown!\" del 29 gennaio, ottenendo un incontro per il WWE Championship. Dopo esser divenuto il number one contender, Guerrero ottenne lo status di main eventer ed inizi\u00f2 una faida con il WWE Champion Brock Lesnar. A No Way Out Eddie sconfisse Lesnar nel main event (grazie anche all'interferenza di Goldberg) diventando cos\u00ec campione del mondo. Con la vittoria del titolo Eddie divenne il secondo WWE Champion ispanico della storia dopo Pedro Morales e 6\u00ba Grand Slam Champion della storia della WWE. Guerrero festeggi\u00f2 la vittoria del titolo WWE nel corso della successiva puntata di \"SmackDown!\", dove Eddie dovette difendere il titolo appena conquistato contro il nipote Chavo, in un match che tuttavia termin\u00f2 in un \"no contest\" a causa dell'interferenza dell'arbitro speciale Kurt Angle, che assal\u00ec e colp\u00ec Eddie con la sua stessa cintura, facendolo addirittura sanguinare, sfidando apertamente il nuovo campione ed iniziando una faida con lui. Guerrero sconfisse Angle a WrestleMania XX conservando con successo il titolo WWE nella sua prima grande difesa. Anche stavolta Eddie vinse con l'imbroglio superando l'avversario in astuzia dopo essersi slacciato uno stivaletto poco prima che Angle tentasse di effettuare la sua mossa finale di sottomissione, la Ankle Lock. Con questo trucco Eddie riusc\u00ec a sfilarsi la scarpa e a liberarsi dalla mossa per poi sorprendere Angle con un roll up pin riuscendo a schienarlo anche grazie all'aiuto delle corde alle quali si era aggrappato, mantenendo cos\u00ec il titolo del mondo. Nel finale di WrestleMania, Guerrero and\u00f2 a congratularsi con l'amico di vecchia data Chris Benoit, il quale aveva appena vinto il World Heavyweight Championship e successivamente i due amici celebrarono le loro vittorie sul ring tra una pioggia di coriandoli e gli applausi del pubblico. Dopo 17 anni di sangue e sudore spesi sui ring di wrestling di molteplici federazioni sparse per il mondo, Eddie Guerrero e Chris Benoit erano ora finalmente in vetta alla federazione pi\u00f9 importante nel maggior PPV di wrestling esistente, durante quello che verr\u00e0 ricordato come uno dei momenti pi\u00f9 memorabili nella storia della WWE e di Wrestlemania, nonch\u00e9 l'apice della loro carriera.\nGuerrero difese nuovamente il titolo WWE sconfiggendo Rey Mysterio in un match molto combattuto, nella puntata di Smackdown! svoltasi quattro giorni dopo Wrestlemania XX. Eddie comparir\u00e0 anche nella puntata di Raw che ospitava la primissima Draft Lottery della storia dei roster di Raw e Smackdown!, e nel main event difese nuovamente il titolo WWE questa volta contro Triple H sebbene la difesa avvenga questa volta per squalifica a causa dell'intromissione dell'Evolution proprio quando Guerrero stava per prevalere su HHH e della conseguente rissa tra i lottatori di Raw e Smackdown!. Eddie mise in palio il suo titolo WWE ancora una volta quella stessa settimana anche a Smackdown contro Booker T, mettendo il suo titolo in palio per la quarta volta consecutiva a distanza di pochi giorni, ma proprio quando Eddie dopo una Frog Splash si accingeva a schienare Booker T, nel match si intromise JBL che attacc\u00f2 Guerrero, determinando la vittoria per squalifica di quest'ultimo che venne tuttavia successivamente messo KO da una \"Clothesline from Hell\" del texano. Inizi\u00f2 quindi una faida tra i due con Guerrero che in questo periodo dovette non solo subire l'arroganza di Layfield, ma anche la pressione del neo-General Manager di SmackDown! Kurt Angle, il quale nei panni di dirigente, tent\u00f2 in tutti i modi di ostacolarlo. Angle inizi\u00f2 infatti a favorire lo sfidante JBL, affaticando invece il campione Eddie Guerrero, mettendolo nel corso delle settimane contro svariati avversari tra cui Big Show, i Dudley Boyz e i Basham Brothers sui quali, Eddie, riusc\u00ec tuttavia quasi sempre a prevalere. Da ricordare la grande vittoria che Guerrero ebbe proprio su Big Show, che a causa di tale sconfitta fu costretto al ritiro, per mantenere la parola data prima del match, ovvero che se avesse perso avrebbe lasciato la WWE (kayfabe).\nA Judgment Day Guerrero affront\u00f2 JBL con in palio il WWE Championship, conservando il suo titolo dopo esser stato squalificato. L'incontro verr\u00e0 per sempre ricordato come uno dei pi\u00f9 violenti mai disputati a seguito di un pericolosissimo bladejob di Guerrero che nella kayfabe era stato ferito a seguito di una illegale e violentissima chairshot di JBL. Guerrero si dimostr\u00f2 un campione estremamente tenace riuscendo a combattere per altri 15 minuti di incontro evitando pi\u00f9 volte di venire schienato da JBL nonostante il sangue che fuoriusciva a fiotti dalla sua ferita. JBL prov\u00f2 quindi a colpire ancora una volta illegalmente il campione del mondo, utilizzando la sua cintura WWE, ma alla fine fu invece proprio Eddie ad utilizzare il medesimo titolo per colpire Bradshaw, venendo tuttavia visto dall'arbitro e squalificato. L'incontro, che vide JBL vittorioso ma non in grado di aggiudicarsi il titolo, avendo vinto solo per squalifica, fu inoltre seguito da una rissa post match in cui Guerrero si vendic\u00f2 delle scorrettezze del rivale colpendolo svariate volte prima con la cintura e poi con una sedia causando anche a JBL un bladejob che lo fece sanguinare dalla fronte. Infine Guerrero esegu\u00ec anche una Frog Splash con la quale mise definitivamente fuori combattimento JBL, tanto che, secondo la storyline, gli arbitri furono costretti a trascinare un inerme Bradshaw fuori dal ring e ad accompagnarlo nei backstage per impedire a Guerrero di continuare ad infierire su di lui. L'evento termin\u00f2 cos\u00ec con un Guerrero stremato ma esultante e ancora campione WWE dopo un vero e proprio bagno di sangue che \u00e8 valso a Judgement Day 2004 addirittura la classificazione di TV MA (ovvero sconsigliato ai minori di 18 anni) sul network ufficiale della WWE. Il motivo di tanto odio e violenza tra i due rivali andava ben oltre il titolo WWE, infatti secondo una storyline venutasi a creare poco prima Judgement Day, Bradshaw aveva tentato di aggredire la madre di Eddie Guerrero procurandole un infarto, durante un house show ad El Paso, patria dei Guerrero.\nPochi giorni dopo Judgement Day, Guerrero disput\u00f2 un match insieme a Rey Mysterio e Rob Van Dam contro JBL ed i Dudley Boyz. In base al kayfabe, il match doveva terminare con la vittoria dei primi tre wrestler citati, ma durante l'incontro, dopo aver eseguito i \"three amigos\" su D-Von Dudley, Guerrero accus\u00f2 un improvviso malore e s'accasci\u00f2 al suolo; i colleghi avversari s'accorsero subito dell'imprevisto ed in particolar modo JBL, il quale, capendo che Guerrero aveva bisogno d'immediate cure mediche, si vide costretto a schienare il messicano, tanto che anche l'arbitro dell'incontro (Brian Hebner) fece un conteggio pi\u00f9 rapido del solito. In seguito, fu accertato che il malore di Guerrero fu riconducibile ad un improvviso calo di pressione dovuto all'eccessiva perdita di sangue verificatasi nel precedente match di Judgment Day. La WWE, tra la preoccupazione e la perplessit\u00e0 dei fan, ufficializz\u00f2 l'accaduto come un escamotage per promuovere il cruento bladejob di Guerrero avvenuto a Judgment Day pochi giorni prima. Eddie continu\u00f2 a sconfiggere diversi rivali nelle settimane seguenti, mentre la rivalit\u00e0 con Bradshaw imperversava in vista di The Great American Bash dove JBL avrebbe avuto un rematch per il titolo mondiale contro il campione Eddie Guerrero. Il generale manager Kurt Angle permise a JBL anche di scegliere la tipologia di match. Fu cos\u00ec che a The Great American Bash Eddie riaffront\u00f2 Bradshaw in un Texas Bullrope Match valido per il titolo WWE. Nonostante la tipologia di match sembrava favorire JBL a causa della sua mole maggiore, Eddie riusc\u00ec comunque a dominare la maggior parte dell'incontro facendo anche sanguinare JBL dalla fronte dopo averlo colpito con una sedia, proprio come Bradshaw aveva fatto con lui un mese prima a Judgement Day. Eddie sembr\u00f2 trionfare e difendere il suo titolo dal momento che l'arbitro lo aveva gi\u00e0 nominato vincitore, ma alla fine dell'incontro Kurt Angle, in qualit\u00e0 di General Manager ribalt\u00f2 la decisione arbitrale facendo notare che per un caso fortuito JBL aveva toccato il quarto angolo con la spalla prima di Guerrero, e secondo la stipulazione particolare del Texas Bullrope Match la vittoria spettava dunque a Bradshaw che venne cos\u00ec nominato nuovo campione WWE. Eddie perse cos\u00ec in maniera piuttosto controversa il suo titolo WWE. Nell'edizione di SmackDown! dell'8 luglio Guerrero si sostitu\u00ec a Shannon Moore, che stava lottando contro JBL travestito da El Gran Luchadore, attaccando JBL. La settimana successiva a SmackDown! affront\u00f2 ancora JBL in uno Steel Cage Match per il WWE Championship (in cui eseguir\u00e0 una spettacolare Frog Splash dalla cima della gabbia), ma un improvviso intervento di El Gran Luchadore ai danni di Guerrero vanific\u00f2 il tutto favorendo l'evasione di JBL dalla gabbia e quindi la sua conseguente vittoria. El Gran Luchadore si rivel\u00f2 essere Kurt Angle: la rivalit\u00e0 fra l'eroe olimpico e Guerrero si riaccese.\nA SummerSlam Guerrero perse contro Kurt Angle, esonerato ormai dall'incarico di General Manager e tornato a lottare, per sottomissione. La faida con Angle continu\u00f2 con interventi degli alleati dei due. Eddie perse ancora contro Angle in un \"2 out of 3 falls match\" a Smackdown per 2-1, sebbene nel match, Angle si fosse aggiudicato entrambi i punti in maniera alquanto scorretta dal momento che il primo punto riusc\u00ec a guadagnarlo per squalifica dopo aver ripetutamente provocato Guerrero con attacchi illegali, mentre il secondo punto riusc\u00ec a conquistarlo solo grazie all'interferenza della sua guardia del corpo Luther Reigns. Per determinare una volta per tutte chi tra i due fosse il wrestler migliore, Eddie Guerrero e Kurt Angle si affrontarono in un \"Lumberjack match\" nella successiva puntata di \"SmackDown!\", con a bordo ring da una parte gli alleati di Angle e dall'altra quelli di Guerrero proprio per fare in modo che nessuno dei due venisse aiutato dagli alleati dell'altro. Tuttavia Luther Reigns intervenne ancora proprio mentre Guerrero aveva bloccato Kurt Angle nella sua stessa mossa finale, la Ankle Lock, ci\u00f2 port\u00f2 ad una rissa generale fra tutti i wrestler presenti nei pressi del ring determinando la fine del match per No Contest. Guerrero si alle\u00f2 quindi con Big Show (da poco tornato a Smackdown) convincendolo a schierarsi contro Kurt Angle nonch\u00e9 ad affrontarlo in quel di No Mercy, attirando l'attenzione delle due bodyguard di Angle, ossia Luther Reigns e Mark Jindrak. Successivamente Guerrero sconfisse Reigns in un single match a No Mercy mentre Big Show sconfisse Kurt Angle nel medesimo PPV. Per mettere la parola fine alla rivalit\u00e0 tra Latino Heat e l'eroe Olimpico, il nuovo General Manager di SmackDown! Theodore Long ufficializz\u00f2 un classico Survivor Series Rules Match fra un team capitanato da Guerrero ed uno capitanato da Angle. Il Team Guerrero era formato dallo stesso Eddie, Big Show, Rob Van Dam e John Cena (che sostitu\u00ec Rey Mysterio); il Team Angle invece da Kurt Angle, Luther Reigns, Mark Jindrak e Carlito. Il Team Guerrero si aggiudic\u00f2 la contesa, dopo aver dominato il match.\nConclusa la faida con Angle, Guerrero torn\u00f2 all'assalto del titolo WWE di JBL. Tuttavia altri due pretendenti reclamavano il diritto di battersi con Bradshaw per il titolo, ovvero Booker T e The Undertaker, i quali come Eddie, avevano ancora dei conti in sospeso con JBL. Fu cos\u00ec che ad Armageddon venne sancito un Fatal 4 Way Match tra i quattro avversari, valido per il titolo WWE. Dopo una spettacolare prestazione, Guerrero sembr\u00f2 ad un passo dalla vittoria dopo aver eseguito ben tre Frog Splash, di cui l'ultima dalla cima di una scala, a danno di Undertaker, se non fosse che JBL riusc\u00ec ad interrompere lo schienamento che Eddie stava effettuando ai danni di Taker, strattonando l'arbitro fuori dal ring. Pi\u00f9 avanti nel match, il titolo WWE venne difeso ancora una volta proprio da JBL che approfittando della rottura della temporanea alleanza fra Guerrero e Booker T, schien\u00f2 quest'ultimo dopo una \"Clothesline from Hell\". Durante le settimane seguenti, Eddie e Booker decisero di mantenere la loro alleanza per competere nella divisione a coppie di SmackDown, tentando di vincere le cinture di coppia, sconfiggendo diversi Tag Team del roster blu. Tuttavia la loro ascesa venne repentinamente fermata dal duo composto da Rey Mysterio e Rob Van Dam che riusc\u00ec a sconfiggerli in pi\u00f9 di un'occasione per poi aggiudicarsi le cinture di coppia. In particolare Mysterio, nelle sfide pi\u00f9 recenti contro Guerrero, era riuscito a collezionare diverse vittorie consecutive su quest'ultimo.\nAlla Royal Rumble del 2005 Guerrero partecip\u00f2 alla \"rissa reale\" entrando per primo e resistendo per quasi mezz'ora sul ring, tuttavia Edge riusc\u00ec ad eliminarlo. A No Way Out, venne scelto come nuovo partner di Rey Mysterio per sostituire l'infortunato Rob Van Dam. In coppia col suo amico e rivale Rey Mysterio, Eddie sconfisse i Basham Brothers per vincere quella che sarebbe stata la sua ultima cintura, il titolo di coppia, che vinse per la quarta volta in carriera. Contro ogni previsione, Eddie e Rey non difesero le loro cinture a WrestleMania 21, poich\u00e9 Guerrero, dopo esser stato incitato dal nipote, Chavo, sfid\u00f2 Rey ad un single match amichevole per provare a se stesso di essere ancora in grado di vincere un match importante da solista e di poter ancora sconfiggere Mysterio. Ma a WrestleMania 21 Mysterio riusc\u00ec a prevalere nuovamente su Guerrero, e sebbene Eddie si congratul\u00f2 col suo partner alla fine dell'incontro, apparve visibilmente frustrato per l'ennesima sconfitta patita contro di lui. Dopo una serie di incomprensioni sorte nelle settimane dopo WrestleMania, la sempre pi\u00f9 crescente tensione fra i due raggiunse il culmine quando i due persero i titoli il 21 aprile a SmackDown contro gli MNM (Johnny Nitro e Joey Mercury). Nelle settimane seguenti Eddie non solo non intervenne durante un attacco degli MNM a danno di Rey Mysterio ma arriv\u00f2 persino ad abbandonare un incontro di coppia lasciando il suo partner in balia di Nitro e Mercury durante un match di rivincita dove i due avrebbero potuto riaggiudicarsi i titoli di coppia. Guerrero infatti dopo aver mostrato sempre pi\u00f9 il suo risentimento verso Mysterio aveva deciso di rinunciare definitivamente alla possibilit\u00e0 di riconquistare le cinture di coppia assieme a lui. La settimana successiva, a Smackdown, dopo un match tra Chavo Guerrero e Rey Mysterio, quest'ultimo venne attaccato nuovamente dagli MNM. Eddie Guerrero sembr\u00f2 accorrere per salvare il suo vecchio amico e fare ammenda con lui, ma invece, inaspettatamente, lo colp\u00ec a tradimento in maniera molto violenta. Eddie continu\u00f2 ad infierire sul suo ex partner con ripetuti attacchi sino a farlo sanguinare dopo avergli divelto la maschera, ed infine Guerrero mise definitivamente KO Mysterio con una brainbuster sui gradoni d'acciaio di bordo ring. Le incomprensioni sorte nelle ultime settimane tra i due lottatori e la frustrazione per le ripetute sconfitte subite per mano di Mysterio negli ultimi tempi, avevano fatto \"esplodere\" la rabbia di Guerrero che massacr\u00f2 senza alcuna piet\u00e0 il suo ex amico effettuando cos\u00ec un turn heel.\nFu quindi l'inizio dell'ultima grande faida di Guerrero, che adott\u00f2 una nuova gimmick da heel sociopatico. Cambi\u00f2 la sua musica d'entrata dandogli un tono pi\u00f9 dark ed intimidatorio, e fece lo stesso con il suo video di presentazione. Smise inoltre di guidare i lowrider durante il suo ingresso e ricominci\u00f2 ad usare la \"Lasso from El Paso\" come finisher che sfrutt\u00f2 per sconfiggere per sottomissione diversi avversari e continuare ad infierire su di loro anche dopo i suoi match, a Smackdown!.\nA Judgment Day Guerrero e Mysterio si affrontarono nuovamente. Il match fu piuttosto a senso unico dato che Guerrero domin\u00f2 quasi la totalit\u00e0 dell'incontro, approfittando del fatto che Mysterio (secondo la storyline) era rimasto infortunato dall'attacco subito qualche settimana prima a SmackDown! proprio per mano dello stesso Eddie. Ci\u00f2 nonostante, anche in questa occasione Guerrero perse, anche se solo per squalifica, avendo colpito l'avversario di proposito con una sedia per poi continuare ad infierire su di lui anche dopo il match, sfruttando il medesimo oggetto contundente. Mysterio riusc\u00ec tuttavia a vendicarsi sconfiggendo ancora Guerrero, in un altro single match, questa volta durante un episodio di Smackdown, il 23 giugno. A seguito di questa ennesima sconfitta patita contro Mysterio, nella storyline Eddie, oltre alla frustrazione, inizi\u00f2 a mostrare cenni di follia e di cedimento mentale. Il 30 giugno a SmackDown, Guerrero inizi\u00f2 quindi a minacciare Mysterio di rivelare a tutti un terribile segreto riguardante suo figlio Dominick. Guerrero, continuando a ricattare Mysterio, lo costrinse a fare nuovamente squadra con lui per riconquistare i titoli di coppia contro gli MNM. Durante il match Guerrero avrebbe potuto chiudere l'incontro dopo pochi minuti con una Frog Splash ai danni di Mercury, tuttavia si rifiut\u00f2 di schienare l'avversario lasciando ancora una volta Mysterio a combattere da solo contro i campioni di coppia, dimostrando che il suo vero intento non era vincere i titoli, ma fiaccare la resistenza di Mysterio per indebolirlo in vista del loro match a The Great American Bash. Nonostante ci\u00f2 Rey stava riuscendo a vincere i titoli di coppia anche da solo schienando Nitro, ma Eddie glielo imped\u00ec tornando sul ring e colpendolo, provocandone cos\u00ec la sconfitta.\nA The Great American Bash, Mysterio sconfisse nuovamente Eddie approfittando dell'arroganza di quest'ultimo, che credeva ormai di aver chiuso l'incontro dopo una Frog Splash. Mysterio riusc\u00ec infatti a ribaltare in un possum pin il tentativo di schienamento di Latino Heat, prendendolo di sorpresa e riuscendo ancora una volta a sconfiggerlo. In virt\u00f9 della sua vittoria, Mysterio costrinse Guerrero a non dire il segreto. Ma il patto non venne rispettato, infatti Eddie nel seguente episodio di SmackDown! afferm\u00f2 che Dominick fosse in realt\u00e0 suo figlio, avuto da una prostituta durante un periodo di crisi del suo matrimonio. Dominick sarebbe poi stato adottato da Mysterio e sua moglie, che avevano, problemi nel concepimento. La gimmick di Guerrero si color\u00f2 quindi di uno humour nero. Eddie reclam\u00f2 la custodia di Dominick, affermando di voler crescere suo figlio come un Guerrero, sebbene fosse chiaro a tutti che Eddie stesse cercando in realt\u00e0 di distruggere Mysterio psicologicamente per ottenere l'ormai tanto ambita vittoria sul suo ex amico che da mesi, in un modo o nell'altro, riusciva ad avere la meglio su di lui. A SummerSlam Guerrero sembr\u00f2 vicinissimo al riuscire a sconfiggere Mysterio in Ladder match con in palio la custodia di Dominick, se non fosse che la stessa moglie di Eddie, Vickie Guerrero, che ben conosceva i veri fini del marito, interverr\u00e0 facendolo cadere dalla scala e poi trattenendolo per permettere a Mysterio di aggiudicarsi la contesa e ottenere la custodia di Dominick. A questo punto Guerrero decise di sfidare Mysterio ad un ultimo match che avrebbe concluso una volta e per tutte la loro faida. La faida si concluse infatti in uno Steel Cage match a SmackDown, dove Guerrero riusc\u00ec finalmente a tornare a vincere sul rivale, sconfiggendo Mysterio a seguito di una Frog Splash, chiudendo la loro rivalit\u00e0.\nOttenuta la tanto bramata vittoria su Mysterio, Guerrero fu nominato primo sfidante al World Heavyweight Championship, dopo essersi ingraziato le simpatie del consigliere dell'allora General Manager di Smackdown! Theodore Long. Guerrero entr\u00f2 dunque in competizione con l'allora campione Batista per il pay per view No Mercy. Nonostante ci\u00f2, Eddie si proclam\u00f2 subito amico di Batista. Il campione del mondo diffidava di Guerrero, sebbene accettasse l'amicizia del messicano. Una serie di scontri con gli MNM rafforzarono la convinzione che Guerrero avesse conservato il suo vecchio stile di lotta, basato sul \"Menti, Imbroglia e Ruba\" e che stesse quindi facendo il doppio gioco con Batista. In risposta a questi sospetti, Guerrero aiut\u00f2 il World Heavyweight Champion a vincere un match di coppia, in cui Guerrero e Batista erano in due team diversi. Batista sconfisse poi Guerrero a No Mercy conservando il titolo dei pesi massimi in un match molto combattuto. Il match di No Mercy si svolse in una strana atmosfera, con Guerrero indeciso sull'uso di una sedia d'acciaio per ottenere la vittoria, per poi decidere alla fine di non usarla, anche se ci\u00f2 port\u00f2 alla sua sconfitta. Guerrero rivel\u00f2 poi a Batista che aveva compreso quanto in basso era finita la sua carriera dalla perdita del WWE Championship nel 2004, fino alla rivalit\u00e0 con il suo miglior amico Rey Mysterio. La stretta di mano fra i due, segn\u00f2 il ritorno di Eddie fra i face.\nNelle puntate successive di \"SmackDown!\", Guerrero torn\u00f2 a godere dell'appoggio del pubblico che dopo mesi controversi pot\u00e9 nuovamente celebrare il suo vecchio beniamino, tornato ad entrare in scena sulle note di \"Viva la Raza!\" e presentandosi sugli stage con le sue lowrider. Guerrero lott\u00f2 quello che sarebbe stato il suo ultimo incontro durante l'edizione di SmackDown! dell'11 novembre, sconfiggendo Mr. Kennedy per squalifica (usando il suo famoso trucco del \"Fake chairshot\" cio\u00e8 fingersi svenuto e mettere la sedia in mano all'avversario dopo aver colpito il ring provocando il suono del \"chairshot\" senza farsi vedere dall'arbitro: quando quest'ultimo si fosse girato avrebbe frainteso la situazione incolpando l'avversario) per ottenere un posto nel team SmackDown nel main event delle \"Survivor Series\". Guerrero non riusc\u00ec n\u00e9 a disputare la sfida fra i due roster, n\u00e9 a sfruttare l'ultima title-shot per il titolo mondiale, questa volta un Triple Threat match tra Guerrero, Batista e Randy Orton sancito per lo SmackDown! successivo, a causa della sua morte. Orton sostitu\u00ec poi Guerrero nel team. A detta di Stephanie McMahon, durante la puntata di \"Raw\" di tributo ad Eddie Guerrero era previsto a breve, almeno un altro regno da campione mondiale per lui.\nMorte.\nLa mattina del 13 novembre 2005 gli atleti di entrambi i roster si trovavano nel \"Marriott City Center\", hotel di Minneapolis, citt\u00e0 nella quale avrebbero dovuto svolgersi alcuni show della federazione. Eddie per\u00f2 non rispose alla telefonata per il risveglio mattutino e la security si trov\u00f2 costretta ad aprire la sua stanza. Chavo Guerrero Jr. fu il primo ad entrare e trov\u00f2 suo zio in bagno privo di conoscenza. Chavo chiam\u00f2 immediatamente il 911 ma i medici, dopo aver tentato di fargli riprendere conoscenza, ne dichiararono il decesso. Eddie Guerrero fu il secondo lottatore sotto contratto dalla WWE a morire dopo l'incidente di Owen Hart.\nQualche ora dopo, \"WWE.com\" pubblic\u00f2 il seguente annuncio:\nLo stesso giorno, la WWE tenne una conferenza stampa con un discorso di Chavo, che parl\u00f2 della sobriet\u00e0 di suo zio durata quasi quattro anni. Inoltre, difese categoricamente suo zio, dicendo che era stato sconfitto dai suoi \u00abdemoni personali\u00bb. Il proprietario della WWE Vince McMahon rifiut\u00f2 di speculare sulle cause della morte di Eddie, e disse che Eddie avrebbe voluto che \u00ablo show continuasse\u00bb.\nL'autopsia rivel\u00f2 che il decesso fu dovuto ad un attacco cardiaco. Nel sangue di Eddie fu trovata solo un'aspirina. La moglie Vickie afferm\u00f2 in seguito che Eddie era stato male nella settimana precedente la sua morte. Nell'edizione del 30 novembre di \"WWE Byte This\" Chavo disse che Eddie era in piena forma fisica, come risultato di esercizi fisici quotidiani.\nI funerali si tennero il seguente 17 novembre a Phoenix, Arizona. Al funerale parteciparono molti wrestler o comunque personaggi del wrestling, come \"Superstar\" Billy Graham, Tom Prichard, Chris Benoit, Dean Malenko, Chris Jericho, John \"Bradshaw\" Layfield (del quale Eddie fu testimone di nozze), Rey Mysterio, Charlie Haas, Jackie Gayda, Sting, Konnan e Vince McMahon. Come diretta conseguenza della sua morte, Vince McMahon annunci\u00f2 la nascita di test antidroga per i wrestler della WWE, che iniziarono nel marzo 2006.\nLa notizia ebbe un notevole risalto anche in Italia, dove la morte di Eddie Guerrero divent\u00f2 argomento di discussione nei principali telegiornali e quotidiani sportivi italiani, quasi esclusivamente in termini denigratori; pi\u00f9 di una testata giornalistica infatti asser\u00ec senza alcuna prova (l'autopsia non era ancora stata effettuata) che il lottatore fosse deceduto in seguito ad un \"cocktail\" di alcol e droga. Questo episodio di sciacallaggio produsse una svolta nell'opinione pubblica del wrestling nel paese, che inizi\u00f2 a riservare sempre meno attenzione alla disciplina americana, fino alla definitiva interruzione della trasmissione \"SmackDown!\" da parte di Mediaset nel giugno 2007, in concomitanza con il controverso decesso di Chris Benoit. Il wrestling \u00e8 tornato ad essere trasmesso su una rete Mediaset solo quattro anni dopo, nel 2011, quando \"Raw\" \u00e8 comparso nel palinsesto del canale Italia 2, ma che comunque fu interrotto nemmeno due anni dopo, nel settembre 2013.\nEddie fu introdotto nella WWE Hall of Fame (riservata a personalit\u00e0 del wrestling che hanno lasciato il segno nella WWE) il 1\u00ba aprile 2006 da Chris Benoit, Rey Mysterio e il suo nipote Chavo a Chicago, Illinois, la notte prima di WrestleMania 22.\nLa citt\u00e0 di El Paso consegn\u00f2 alla sua famiglia il premio postumo \"Star of the Mountain\" per il suo operato.\nLa salma di Eduardo Gory Llanes Guerrero riposa presso il Green Acres Memorial Park nella citt\u00e0 di Scottsdale, in Arizona.\nShow di tributo.\nNel giorno della sua morte, avrebbe dovuto affrontare Batista e Randy Orton in un Triple Threat Match per il World Heavyweight Championship durante la puntata di \"SmackDown!\". A seguito della sua morte quella sera furono registrate due puntate di \"Raw\" e di \"SmackDown!\" in tributo a Eddie Guerrero. Nessuno dei dipendenti della WWE fu costretto a parteciparvi, anche se molti vi parteciparono in ricordo del messicano, compreso suo nipote Chavo. \"Raw\" inizi\u00f2 con tutti i wrestler in fila, con Vince McMahon che tenne un discorso in onore di \"Latino Heat\". Fu quindi trasmesso un video a lui dedicato con la canzone Hurt cantata da Johnny Cash. Un video simile fu trasmesso durante \"SmackDown!\", con la canzone \"Here Without You\" dei 3 Doors Down. Gli show di tributo, furono molto simili allo speciale \"RAW is Owen\", dedicato ad Owen Hart, e lo speciale di \"SmackDown!\" a Houston, due giorni dopo gli attentati dell'11 settembre 2001.\nAnche la Total Nonstop Action dedic\u00f2 un suo evento in pay per view al wrestler messicano, lo show \"Genesis\", trasmesso il giorno stesso della sua morte. Stesso dicasi per la Ring of Honor col suo \"Night of Tribute\".\nVita privata.\nGuerrero era sposato con Vickie Guerrero, che dopo la morte del marito fu messa sotto contratto dalla WWE. I due si sposarono il 24 aprile 1990 ed ebbero due figlie: Shaul Marie (1990) e Sherilyn Amber (1995). Nel 2002, durante un periodo di separazione con la moglie, Eddie ebbe una bambina da Tara Mahoney chiamata Kaylie Marie, nello stesso anno, Eddie si riconcili\u00f2 con Vickie e i due tornarono a stare insieme.\nShaul Marie firm\u00f2 nella fine del 2010 un contratto di sviluppo con la WWE, esordendo nella Florida Championship Wrestling nel dicembre 2010 e debuttando sul ring in FCW l'11 febbraio 2011 col nome \"Raquel Diaz\".\nNel 2002, divenne un cristiano rinato.\nAveva un solido rapporto di amicizia con Chris Benoit, Dean Malenko, Chris Jericho, Rey Mysterio, Kurt Angle, JBL, Edge, Christian, Batista e Scotty 2 hotty.\nSospetti di doping.\nNell'agosto 2004 Eddie Guerrero fu inserito in un elenco di lottatori che negli ultimi anni sono stati clienti della \"Signature Pharmacy\", societ\u00e0 sotto inchiesta per aver venduto senza regolare ricetta medicinali e sostanze dopanti. Diversi wrestler furono quindi sospesi, mentre per altri non fu preso alcun provvedimento. Il nome di Guerrero era gi\u00e0 circolato nel marzo del 2007 quando sul sito internet della rivista \"Sports Illustrated\" fu pubblicato un articolo riguardante uno scandalo sul doping esploso nel mondo dello sport statunitense. Guerrero fu sospettato di aver acquistato gonadotropina corionica e lo steroide stanozololo nei primi mesi del 2005, ma dall'autopsia, non risult\u00f2 alcuna traccia di sostanze illecite nel suo corpo.\nOltre al suo, nella lista sono presenti i nomi di altri due wrestler defunti, ovvero Chris Benoit e Brian Adams.\nAltri media.\nIl 13 marzo 2004 (prima di WrestleMania XX), Guerrero, insieme a Big Show, Trish Stratus e Chris Jericho, fecero un'apparizione a \"MADtv\" dove \"assalirono\" Jay Leno (Frank Caliendo) mentre il leader della Tonight Show Band Kevin Eubanks (Aries Spears) assisteva alla scena.\nSono stati pubblicati diversi DVD e libri riguardo alla sua vita e carriera, fra cui il DVD \"Cheating Death, Stealing Life: The Eddie Guerrero Story\" del 2004, il libro del 2005 \"\", e \"Viva La Raza: The Legacy of Eddie Guerrero\", un ulteriore DVD pubblicato nel 2008. Inoltre nell'album \"WWE Originals\" \u00e8 presente la canzone \"We Lie, We Cheat, We Steal\" cantata insieme a Chavo; la canzone diede il nome a una delle sue due catchphrase.\nGuerrero \u00e8 apparso in diversi videogiochi quali \"Survivor Series\", \"WWF No Mercy\" e \"WWE SmackDown! Here Comes the Pain\". \u00c8 inoltre apparso anche nei videogiochi WWE SmackDown! vs. Raw, WWE SmackDown! vs. Raw 2006 e WWE SmackDown vs. Raw 2007 (in quest'ultimo appare tra le leggende), WWE SmackDown vs. Raw 2008 (solo nella versione per PSP). Continua ancora ad apparire in diversi giochi della WWE come leggenda, fra cui \"WWE All Stars\", \"WWE '12\", \"WWE '13\" , \"WWE 2K14\", \"WWE 2K17\", \"WWE 2K18\" e \"WWE 2K19\".\nPersonaggio.\nGuerrero era noto e amato per il suo personaggio, che prendeva spunto dalla sua esuberante personalit\u00e0 nella vita reale. Nel periodo in WWE, la sua gimmick era quella del guascone disposto a tutto pur di vincere, all'insegna del motto \"I lie, I cheat, I steal!\" (\"Mento, inganno, rubo!\"): questa connotazione avrebbe dovuto collocarlo tra gli heel ma il suo carisma, la sua personalit\u00e0 e la sua irriverenza unite alle sue doti tecnico-atletiche lo resero uno dei wrestler pi\u00f9 amati di sempre. A questo aspetto divertente si affiancavano anche momenti pi\u00f9 passionali e forti, in cui Guerrero mostrava la sua forza d'animo, l'amore verso la sua famiglia e la sua fede.\nImbrogli tipici.\nGuerrero diede inizio ad un vero e proprio nuovo modo di intrattenere il pubblico durante i match, questi sono alcuni dei suoi imbrogli pi\u00f9 caratteristici ed apprezzati.\nTitoli e riconoscimenti.\n1\nLucha de Apuestas.\nRecord: 3-2"}
{"id": "124151", "revid": "9139", "url": "https://it.wikipedia.org/wiki?curid=124151", "title": "Madre Teresa", "text": ""}
{"id": "124156", "revid": "396099", "url": "https://it.wikipedia.org/wiki?curid=124156", "title": "Fondo comune di investimento", "text": "Il fondo comune di investimento \u00e8 un istituto di intermediazione finanziaria definito come \"organismo di investimento collettivo del risparmio costituito in forma di patrimonio autonomo, suddiviso in quote, istituito e gestito da un gestore\" dal Testo unico della finanza nella legislazione italiana. L'analogo nell'ordinamento statunitense si chiama mutual fund e investe solo in azioni e obbligazioni a differenza di altri fondi (e.g. gli hedge fund); non \u00e8 suddiviso in sottotipi. \nCaratteristiche.\nI fondi comuni di investimento rientrano tra gli organismi di investimento collettivo del risparmio; essi raccolgono denaro di risparmiatori che ne affidano la gestione a societ\u00e0 di gestione del risparmio (SGR), con personalit\u00e0 giuridica e capitale distinte da quelli del fondo, allo scopo d'investire i capitali sul mercato mobiliare col criterio primario della diversificazione dell'investimento, riducendo quindi il rischio rispetto ad es. ad un investimento diretto in azioni di una singola societ\u00e0 in un singolo settore. \nUna banca depositaria custodisce materialmente i titoli del fondo e ne tiene in cassa le disponibilit\u00e0 liquide. Le banche hanno inoltre un ruolo di controllo sulla legittimit\u00e0 delle attivit\u00e0 del fondo sulla base di quanto prescritto dalle norme della Banca d'Italia e dal regolamento del fondo stesso. \nI fondi comuni, in quanto valutati da professionisti del settore, facilitano i piccoli investitori nel sottoscrivere investimenti aderenti al proprio profilo finanziario di propensione al rischio e attesa di un rendimento. Inoltre, attraverso i piani di accumulo, avvicinano al mercato anche chi dispone di capitali minori. In relazione agli obiettivi finanziari, al rischio e al rendimento atteso, il risparmiatore pu\u00f2 scegliere tra diversi tipi di fondi: bilanciati, obbligazionari, azionari, di liquidit\u00e0 e flessibili. Esistono poi i fondi etici, che possono appartenere ad una qualunque delle categorie sopra enunciate. \nSono stati istituiti con la legge 23 marzo 1983, n. 77.\nCostituzione e funzionamento.\nRaccolto il denaro presso i sottoscrittori i fondi comuni investono in valori mobiliari che costituiscono il patrimonio indiviso del fondo, di cui ogni risparmiatore detiene un certo numero di quote (la quota \u00e8 la frazione di patrimonio unitaria del fondo di investimento ed ha un valore che cambia nel tempo in relazione all'andamento dei titoli nei quali il fondo investe).\nIndipendentemente dal tipo di fondo, tutti i partecipanti hanno gli stessi diritti: i guadagni o le perdite, dal momento che il fondo non garantisce un rendimento certo (fatti salvi alcuni tipi di prodotti), sono in proporzione a quanto investito, o meglio, in proporzione al numero di quote in possesso.\nClassificazione.\nI fondi comuni di investimento possono essere classificati sulla base di molti parametri.\nUna prima distinzione riguarda la modalit\u00e0 di distribuzione dei profitti:\nUn'ulteriore distinzione, individua dal Regolamento del Ministero del Tesoro (D.M. 228/1999), deve essere fatta tra fondi chiusi e fondi aperti:\nI fondi aperti vengono suddivisi, da un punto di vista giuridico, in:\nAlcuni tipi.\nDi seguito sono esposte le principali caratteristiche di alcuni tipi di fondo comune, particolarmente rilevanti per la loro diffusione tra i risparmiatori.\nI fondi speculativi (hedge fund).\nGli \"hedge fund\" sono prodotti simili nella struttura ai fondi comuni di investimento. Rispetto a questi ultimi, si differenziano per la strategia di gestione adottata e per il numero di strumenti e tecniche a disposizione dei gestori.\nSi distinguono dai fondi comuni tradizionali per i seguenti elementi:\nI fondi di fondi.\nSono fondi comuni il cui portafoglio \u00e8 costituito non da titoli, ma da quote di altri fondi. La diversificazione \u00e8 la caratteristica principale dei fondi di questo tipo, la cui gestione \u00e8 incentrata sulla scelta dei fondi da inserire in portafoglio (di solito 25-30). Potendo investire anche in quote di hedge funds, i fondi di fondi costituiscono per il piccolo risparmiatore un accesso diretto a questi ultimi, spesso loro preclusi a causa dell'elevata soglia di patrimonio in entrata.\nGli index fund.\nGli \"index fund\" sono fondi caratterizzati da una gestione sostanzialmente passiva, cio\u00e8 una strategia di gestione che ha come unico obiettivo replicare la performance del mercato, senza cercare di ottenere un extrarendimento.\nIl vantaggio principale che offrono \u00e8 il contenimento dei costi, che possono essere anche molto inferiori a quelli legati alla detenzione dei fondi cosiddetti \"attivi\". Tale differenza \u00e8 dovuta ai minori costi di gestione.\nGli index fund vengono gestiti replicando la composizione dell'indice del mercato scelto (ad esempio un index fund sul mercato americano pu\u00f2 replicare l'andamento dell'indice Dow Jones Industrial Average, etc.). L'indicizzazione pu\u00f2 essere effettuata detenendo in portafoglio tutte le attivit\u00e0 finanziarie appartenenti all'indice nella stessa proporzione (effettuando dunque movimenti solo quando vengono aggiunti o eliminati titoli dall'indice), oppure replicando l'indice con un numero inferiore di titoli, utilizzando particolari tecniche di selezione del portafoglio per scegliere i titoli pi\u00f9 appropriati.\nGli ETF (Exchange Traded Fund).\nGli ETF sono fondi indicizzati (index fund) quotati sui mercati regolamentari, in Italia sull'ETFplus, operativo da aprile 2007, negli Stati Uniti sull'AMEX.\nDal punto di vista finanziario possono essere interpretati o come titoli azionari o come fondi comuni, a seconda che se ne vogliano enfatizzare le caratteristiche di titolo finanziario acquistato dall'investitore o di prodotto venduto.\nLa storia degli ETF risale alla met\u00e0 degli anni ottanta, quando il mercato americano AMEX (American Stock Exchange) stava cercando di sopravvivere ad un ambiente competitivo a causa della presenza di mercati come il Nyse e il NASDAQ. L'inizio fu contrastato e incontr\u00f2 poco seguito da parte dei risparmiatori. Con il tempo la situazione \u00e8 cambiata e il prodotto sta diventando sempre pi\u00f9 popolare, anche a causa di un mutato atteggiamento degli investitori verso la gestione passiva della ricchezza.\nI principali vantaggi per gli investitori sono:\nFondi Pensione.\nI fondi pensione, nell'ordinamento giuridico italiano, sono gli strumenti tecnici (appartenenti al cosiddetto sistema pensionistico privato in Italia) individuati dal legislatore al fine di garantire ai lavoratori una pensione complementare, da affiancare a quella che spetterebbe ai sensi di legge erogata dagli enti previdenziali obbligatori, detta invece previdenza di primo pilastro.\nFondi immobiliari.\nI fondi immobiliari sono fondi comuni di investimento, costituiti in forma chiusa, che possono investire il loro patrimonio in specifici beni, in prevalenza a carattere immobiliare. Rilevano, in proposito, le analisi del processo di finanziarizzazione degli investimenti immobiliari (cfr. Lemma, 2006), che hanno affrontato in particolare la problematica relativa alla regolazione delle gestioni collettive del risparmio che operano in tale specifico settore. Nel riferimento alle dinamiche finanziarie di inizio millennio si evidenzia il crescente interesse dei risparmiatori per questo tipo di investimenti; donde la significativa incidenza di detta forma di impieghi sugli assetti dei mercati di capitale, che risultano sempre pi\u00f9 legati ad elementi di natura reale. L'esame della normativa speciale (primaria e secondaria) fa da presupposto ad un'indagine incentrata sull'identificazione di linee disciplinari volte ad assecondare il processo sopra delineato. Si d\u00e0, quindi, ampio spazio all'affermazione di tecniche procedimentali idonee a definire una struttura organizzativa ed un programma di attivit\u00e0 preordinati a garantire una gestione professionale degli attivi patrimoniali. In tale contesto, la ricerca ascrive peculiare rilievo all'intervento di autodeterminazione rimesso alla SGR ed ai partecipanti ai fondi immobiliari: la prima chiamata a definire ed attuare i criteri guida della gestione ed i secondi ad esercitare le verifiche necessarie per l'ordinato funzionamento delle forme operative in questione. Si perviene, pertanto, alla conclusione che i fondi di cui trattasi assolvono a funzioni di stabilit\u00e0, in seno al mercato finanziario, e di sviluppo, con riguardo a quello immobiliare.\nLa classificazione Assogestioni.\nAssogestioni, l'associazione di categoria delle Societ\u00e0 di Gestione, ha elaborato una specifica classificazione con l'obiettivo di rendere trasparenti le caratteristiche principali del fondo e i principali fattori che impattano sulla rischiosit\u00e0.\nIl sistema di classificazione dei fondi di diritto italiano in vigore dal 1\u00ba luglio 2003 prevede 42 categorie e cinque macro categorie. Ogni macro categoria \u00e8 caratterizzata da una percentuale minima e massima di investimento azionario. Inoltre, sono state definite le seguenti regole:\nChi gestisce i fondi.\nI fondi comuni sono gestiti dalle societ\u00e0 di gestione del risparmio (SGR), che si occupano della promozione, istituzione e gestione di fondi comuni di investimento.\nLe SGR fanno solitamente parte di un gruppo bancario o assicurativo e devono avere per legge la forma giuridica di Societ\u00e0 per azioni e capitale sociale superiore a 1 milione di Euro. Le SGR hanno inoltre, nei confronti degli investitori, l'obbligo di operare con diligenza, correttezza e trasparenza, riducendo il rischio di conflitti di interesse.\nRispetto alla gestione del risparmio \"fai-da-te\", l'obiettivo della Societ\u00e0 di Gestione \u00e8 quello di costruire portafogli per i fondi utilizzando specifiche leve gestionali:\nVigilanza.\nLa vigilanza sulle SGR \u00e8 esercitata da:\nDocumentazione del fondo.\nIl \"prospetto informativo\" \u00e8 il documento che la Societ\u00e0 di Gestione deve obbligatoriamente redigere e consegnare a chi intende sottoscrivere un fondo. L'uniformit\u00e0 di struttura che la Consob prevede per la redazione di questa modulistica da parte delle Societ\u00e0 di Gestione rende agevole il confronto fra i diversi prodotti presenti sul mercato.\nIl prospetto si compone di:\nIl \"Regolamento\" del fondo \u00e8 un documento redatto autonomamente dalla SGR che definisce i rapporti tra i partecipanti al fondo e le sue controparti. In pratica \u00e8 il documento in cui vengono fissati concretamente i contorni dell'attivit\u00e0 di gestione e definiti gli spazi operativi a disposizione del gestore per le scelte d'investimento.\nAlcune delle informazioni detenute nel Regolamento sono:\nIl \"benchmark\".\nIl \"benchmark\" \u00e8 un parametro oggettivo di riferimento con cui confrontare l'andamento del fondo comune e valutare il profilo di rischio. \u00c8 costituito da uno o pi\u00f9 indici di mercato, elaborati da soggetti terzi, che sintetizzano l'andamento dei mercati in cui investe il fondo.\nI fondi comuni di diritto italiano hanno l'obbligo di indicare il \"benchmark\" su tutta la documentazione rivolta al pubblico (prospetto informativo, rendiconto e pubblicit\u00e0) e di metterlo a confronto con l'andamento del fondo.\nIl requisito essenziale che un parametro oggettivo di riferimento deve avere, secondo il regolamento Consob 10973/1997 sulla prestazione dei servizi d'investimento e dei servizi accessori, \u00e8 la sua coerenza con il rischio sottostante la gestione del fondo con il quale si vuole operare il confronto.\nGli altri requisiti necessari sono:\nQuanto costa.\nL'investimento in fondi non \u00e8 un servizio esente da spese, ma richiede il pagamento di alcuni costi quale retribuzione dei diversi livelli dell'investimento.\nTali costi possono essere divisi in due principali categorie: commissioni una tantum e commissioni ricorrenti. Le commissioni una tantum rientrano nelle scelte gestionali della Sgr, in quanto, contrariamente a quelle ricorrenti, non tutti i fondi le prevedono. Le cifre dei rendimenti pubblicate sono al netto delle commissioni ricorrenti, ma non incorporano le commissioni una tantum.\nLe commissioni di sottoscrizione, solitamente previste in alternativa a quelle di vendita, costituiscono la remunerazione della rete di vendita. Sono calcolate come percentuale dell'investimento iniziale secondo un sistema a scaglioni che prevede percentuali pi\u00f9 basse per versamenti pi\u00f9 elevati e viceversa. I fondi che non le prevedono si definiscono \"no load\".\nLa commissione una tantum pi\u00f9 frequentemente applicata \u00e8 la commissione di vendita, da preferire a quella di sottoscrizione sia perch\u00e9 si paga in un tempo successivo, sia perch\u00e9 viene spesso applicata con un sistema a tunnel: la commissione decresce fino ad annullarsi in funzione della permanenza nel fondo. I fondi che non prevedono costi n\u00e9 di entrata, n\u00e9 di uscita, vengono definiti \"no load puri\".\nAnche i trasferimenti di quote da un fondo a un altro della stessa societ\u00e0, i cosiddetti switch, implicano nella maggior parte dei casi, il pagamento di una commissione che pu\u00f2 essere fissa o espressa come percentuale del capitale trasferito.\nVi sono poi delle spese difficili da rilevare. Il costo di alcune transazioni, per esempio, \u00e8 incluso nel prezzo del titolo. \u00c8 un costo di trading, ma le societ\u00e0 di gestione non lo riportano.\nValutazione tecnica dei fondi comuni.\nPrima di procedere all'acquisto della partecipazione a un fondo comune \u00e8 possibile fare delle valutazioni; in particolare, il primo elemento da prendere in esame \u00e8 l'indice di Sharpe che esprime il rendimento di un portafoglio titoli, al netto del rendimento non rischioso (\"free risk\") che \u00e8 normalmente il tasso d'interesse di prestiti statali ad altissimo \"rating\", in rapporto al rischio del portafoglio stesso. In pratica viene indicato un rendimento percentuale per ogni unit\u00e0 di rischio dell'investimento scelto.\nLa formula matematica \u00e8 la seguente:\nL'indice consente di confrontare investimenti con rendimenti e volatilit\u00e0 differenti, per cui maggiore \u00e8 l'indice di Sharpe, migliore sar\u00e0 il risultato per l'investitore, misurato in termini di rendimento ponderato per il rischio.\nAd esempio, pu\u00f2 essere utile scegliere tra un investimento che ha un rendimento del 18% ed una volatilit\u00e0 del 10% e un altro investimento che ha un rendimento del 12%, ma una volatilit\u00e0 del 6%; in questo caso si ottiene:\nPer cui il primo investimento \u00e8 preferibile al secondo.\n\u00c8 possibile identificare un criterio di scelta tra investimenti:\nTuttavia l'indice di Sharpe non tiene conto della propensione al rischio dell'individuo, che deve integrare l'analisi di Sharpe con altre considerazioni.\nSi ipotizzi un tasso esente da rischio pari al 4%, e tre investimenti con le seguenti caratteristiche:\ninvestimento A: rendimento 22%, volatilit\u00e0 15%;\ninvestimento B: rendimento 16%, volatilit\u00e0 10%;\ninvestimento C: rendimento 10%, volatilit\u00e0 5%.\nQual \u00e8 il migliore?\nLa tabella seguente evidenzia come l'indice di Sharpe sia lo stesso per i tre investimenti che \u00e8 pari a 1,2, facendo emergere peraltro considerazioni interessanti.\nInvestimento A B C\nRendimento 22% 16% 10%\nVolatilit\u00e0 15% 10% 5%\nIndice di Sharpe 1,2 1,2 1,2\nMedia \u20132dev -8% -4% 0%\nMedia +2dev 52% 36% 20%\nL'investimento A \u00e8 molto volatile ed il rendimento sar\u00e0 nel 95% dei casi compreso tra il\u00a0\u2013 8% ed il 52%: possiamo aspettarci di tutto!\nL'investimento B ha una volatilit\u00e0 pi\u00f9 contenuta: il rendimento, nel 95% dei casi, sar\u00e0 compreso tra il\u00a0\u2013 4% ed il 36%: l'incertezza, nel bene e nel male, \u00e8 sempre molto elevata.\nInfine, l'investimento C \u00e8 pi\u00f9 conservativo: il rendimento, nel 95% dei casi, sar\u00e0 compreso tra lo zero ed il 20%: non dovremmo quasi mai perdere dei soldi, ma i potenziali profitti sono pi\u00f9 contenuti!\nConclusione operativa: integrate l'analisi dell'indice di Sharpe con considerazioni sulla volatilit\u00e0 dell'investimento, perch\u00e9 nei casi peggiori le sorprese possono essere estremamente spiacevoli, ricordandosi la regola d'oro dei mercati finanziari: maggiori rendimenti si ottengono assumendosi rischi maggiori (anche a parit\u00e0 di Indice di Sharpe).\nOltre a tale indice vi sono due parametri statistici, tra i pi\u00f9 importanti nell'analisi dei fondi comuni, i coefficienti Alfa e Beta. Questi sono semplicemente l'intercetta con l'asse delle Y ed il coefficiente angolare d'una retta stimata col metodo della regressione lineare calcolata col metodo dei minimi quadrati su due serie storiche: i rendimenti periodici del fondo (Y) e quelli corrispondenti del mercato di riferimento (X).\nBeta, in sostanza, misura il rischio di mercato d'un fondo e la sua elasticit\u00e0 (cio\u00e8 reattivit\u00e0) rispetto ai movimenti del mercato. Si esprime come numero.\nAlfa, invece, \u00e8 una misura di extraperformance del fondo rispetto al suo rischio Beta; un Alfa positivo indica pi\u00f9 genericamente la capacit\u00e0 del gestore di selezionare i titoli sottovalutati che tendono a rivalutarsi rispetto all'indici di mercato indipendentemente dall'andamento di questi ultimi od una sua particolare capacit\u00e0 di fare efficacemente market timing. Si esprime come percentuale di rendimento (settimanale, mensile, annuale, ecc.).\nQuesti due indicatori hanno origine da uno dei pi\u00f9 importanti modelli della finanza moderna, il Capital Asset Pricing Model (CAPM) per cui William Sharpe prese il Premio Nobel nel 1990. Questo modello ipotizza che il rendimento d'ogni attivit\u00e0 finanziaria dipenda linearmente da due parametri: il coefficiente Beta che lo lega al rendimento del mercato di riferimento ed il coefficiente Alfa che \u00e8 indipendente da esso.\nSecondo il CAPM il rendimento Y d'un fondo \u00e8 quindi legato, a posteriori, al rendimento del suo mercato di riferimento X dalla seguente relazione:\nY = Alfa + Beta x X\ndove:\nY = rendimento del dell'attivit\u00e0 finanziaria (azione, fondo, ecc.);\nX = rendimento del mercato di riferimento (benchmark);\nBeta = elasticit\u00e0 (reattivit\u00e0) di Y rispetto ad X;\nAlfa = rendimento della attivit\u00e0 finanziaria indipendente dal rendimento del mercato. Nel caso che l'attivit\u00e0 finanziaria sia un fondo, Alfa indica le capacit\u00e0 del gestore di fare stock picking (selezione di azioni) o market timing (entrare ed uscire dal mercato) in maniera efficace.\nPer riassumere, la formula implica che:\n- il rendimento del fondo dipende dai suoi parametri Alfa e Beta che, a loro volta, dipendono dai parametri Alfa e Beta dei titoli in cui i fondi sono investiti e dai costi caricati sul fondo che riducono il valore netto di Alfa;\n- Alfa positivo indica capacit\u00e0 di selezionare titoli sottovalutati in relazione al loro rischio, Beta indica la reattivit\u00e0 dei fondi (e delle singole azioni) al mercato. Un fondo con Alfa positivo si rivaluta anche se il mercato non sale. Un fondo con Beta = 1,5 si rivaluta del 15% se il mercato sale del 10% e viceversa;\n- tra due fondi con uguali rendimenti Y, \u00e8 preferibile quello con Alfa pi\u00f9 elevato e Beta pi\u00f9 ridotto.\nAttenzione: Alfa e Beta non sono stabili nel tempo per le singole azioni e quindi non lo sono neanche per i fondi (eccezion fatta per i fondi indicizzati) anche se esistono alcune regole generali ed abbastanza stabili che legano i valori dei Beta dei titoli ai settori d'appartenenza delle societ\u00e0. Tuttavia, per semplicit\u00e0 noi ipotizzeremo una sostanziale stabilit\u00e0 di tali parametri, almeno per periodi brevi di tempo (2-3 anni).\nUn breve esempio numerico pu\u00f2 far comprendere perch\u00e9 questi due parametri siano essenziali per valutare la qualit\u00e0 dei risultati conseguiti dai fondi comuni.\nIpotizziamo che negli ultimi 3 anni quattro diversi fondi azionari abbiano realizzato una medesima performance del 25% contro il 20% del loro comune benchmark. Possono essersi verificate diverse situazioni di attribuzione delle performance ai fattori Alfa e Beta:\nformula_4\n25% = 5% + 1,00 x 20%\n25% = 7% + 0,90 x 20%\n25% = 0% + 1,25 x 20%\n25% = -5% + 1,50 x 20%\nLa seconda ipotesi \u00e8 quella preferibile, la quarta ipotesi \u00e8 quella pi\u00f9 speculativa. In altri termini, le performance assolute dei fondi non dicono tutto, soprattutto non dicono come essere scomposte ed attribuite ai due fattori fondamentali che le compongono: la capacit\u00e0 dei gestori di selezionare le azioni migliori ed il loro orientamento speculativo. Per capire la differenza, simulate che il mercato sia, invece, sceso del 20%!\nIpotizziamo, quindi, che i quattro diversi fondi avessero dovuto in realt\u00e0 fronteggiare un calo (e non un incremento) del 20% del loro comune benchmark. Ecco la stima delle loro performance Y:\nY = Alfa + Beta x X\n-15% = 5% + 1,00 x -20%\n-11% = 7% + 0,90 x -20%\n-30% = 0% + 1,25 x -20%\n-35% = -5% + 1,50 x -20%\nLe performance sarebbero state chiaramente assai diverse. Questo esempio dimostra come non sia assolutamente sufficiente confrontare semplicemente le performance assolute di fondi diversi per poterli valutare adeguatamente ma sia necessario comprendere come i diversi gestori siano pervenuti a tali performance perch\u00e9 il 'come' pu\u00f2 svelare una differenza sostanziale di qualit\u00e0.\nIn conclusione: investire in fondi con Alfa positivi significa scommettere sulla persistenza delle capacit\u00e0 professionali dei gestori, investire in fondi con Beta maggiori di 1 significa scommettere semplicemente sulla crescita dei mercati azionari. La differenza non \u00e8 irrilevante. Ma quasi mai viene spiegata ai risparmiatori.\nIl Regime fiscale.\nLa normativa riguardante i fondi e le Sicav ammessi alla commercializzazione in Italia distingue due tipi di trattamento fiscale per i soggetti di diritto italiano e per quelli di diritto estero.\nFino al 30 giugno 2011, I fondi di diritto italiano, sia armonizzati che non armonizzati UE, non sono soggetti all'imposta sui redditi ma sono soggetti a una ritenuta d'imposta del 20%, calcolata sulla differenza tra valore iniziale e valore finale degli investimenti effettuati nel corso dell'anno. Il risultato di gestione si determina sottraendo dal valore del patrimonio netto del fondo alla fine dell'anno, al lordo dell'imposta sostitutiva accantonata, aumentato dei rimborsi e dei proventi eventualmente distribuiti nell'anno e diminuito delle sottoscrizioni effettuate nell'anno, il valore del patrimonio netto del fondo all'inizio dell'anno e i proventi derivanti dalla partecipazione a organismi di investimento collettivo del risparmio soggetti ad imposta sostitutiva, nonch\u00e9 i proventi esenti e quelli soggetti a ritenuta a titolo d'imposta. Una volta individuata la base imponibile, attraverso la differenza tra i componenti positivi e negativi, infatti, la societ\u00e0 di gestione dovr\u00e0 imputare l'imposta dovuta nell'apposita voce del passivo e determinare il nuovo valore del patrimonio netto. Tale valore dovr\u00e0 essere diviso per il numero delle quote in circolazione al fine di giungere al valore della quota che deve essere utilizzato per regolare le operazioni di sottoscrizione e di rimborso. Il risultato negativo della gestione di un periodo di imposta, risultante dalla relativa dichiarazione, pu\u00f2 esser computato in diminuzione dal risultato della gestione dei periodi successivi, per l'intero importo che trova in essi capienza, o utilizzato, in tutto o in parte, dalla societ\u00e0 di gestione del risparmio in diminuzione del risultato di gestione di altri fondi da essa gestiti, a partire dal medesimo periodo d'imposta in cui \u00e8 maturato il risultato negativo, riconoscendo il relativo importo a favore del fondo che ha maturato il risultato negativo. In questo caso, la societ\u00e0 di gestione funge da \"cassa di compensazione\" per determinare il complessivo versamento dovuto da tutti i fondi gestiti.\nIl sottoscrittore \u00e8 quindi esentato dalla dichiarazione ai fini fiscali di eventuali guadagni ottenuti, perch\u00e9 l'imposta \u00e8 stata gi\u00e0 pagata in via sostitutiva dalla societ\u00e0 di gestione.\nDiversa \u00e8 la disciplina per i fondi e le Sicav di diritto estero, con la duplice distinzione tra armonizzati e non armonizzati.\nEsaminiamoli con ordine.\nI proventi degli OICR (organismi di investimento collettivo del risparmio) situati in altri Stati membri dell'Unione e conformi alle direttive comunitarie sono tassati nella misura del 20% all'atto della effettiva realizzazione (competenza per cassa), vale a dire quando vengono liquidate le quote o quando il fondo distribuisce i proventi.\nLa base imponibile \u00e8 costituita dall'incremento del valore delle quote nel periodo tra l'acquisto e la vendita. Se le quote sono espresse in valuta estera, l'aliquota del 20% viene applicata anche sull'eventuale plusvalenza sul cambio.\nCome per i fondi italiani, anche per i fondi esteri l'imposta \u00e8 applicata in via sostitutiva dalla banca corrispondente del fondo e pertanto i proventi non devono essere inseriti dal sottoscrittore nella dichiarazione dei redditi. Il punto pi\u00f9 importante, ma anche pi\u00f9 controverso, riguarda la disparit\u00e0 di trattamento fiscale che pone i fondi italiani in una posizione di svantaggio rispetto a quelli esteri. Infatti, la tassazione per competenza colpisce le plusvalenze \"maturate\" ma non ancora incassate, mentre quella per cassa scatta solo nel momento in cui il sottoscrittore riscuote la plusvalenza (o il provento se \u00e8 un fondo a distribuzione), con un differenziale di guadagno in termini di interessi sul pagamento delle imposte.\nIl 1\u00ba gennaio 2001 \u00e8 entrato in vigore l'equalizzatore, con l'intento di equiparare fiscalmente i fondi di diritto estero con quelli italiani.\nTuttavia, questo coefficiente di rettifica \u00e8 stato presto soppresso da una decisione del Governo di met\u00e0 settembre con validit\u00e0 a partire dal 3 agosto 2001. La questione della disparit\u00e0 fiscale tra i prodotti di diritto estero di diritto italiano, \u00e8 dunque ancora irrisolta.\nAnche per i fondi e le Sicav estere non armonizzati UE, come per gli armonizzati, il regime fiscale prevede la tassazione per cassa e non per competenza. L'unica differenza consiste nel fatto che l'imposta versata dalla banca corrispondente \u00e8 a titolo d'acconto e non sostitutiva. Spetter\u00e0 successivamente al sottoscrittore in sede di dichiarazione dei redditi indicare l'importo dei proventi ottenuti e dell'acconto pagato.\nIl 1\u00ba luglio del 2011 \u00e8 entrato in vigore un nuovo regime di tassazione per i fondi comuni (e Sicav) aperti di diritto italiano e per i fondi comuni (e Sicav) cosiddetti \"lussemburghesi storici\", in seguito a quanto previsto dal D.L. 29 dicembre 2010, n. 225 come convertito dalla Legge 26 febbraio 2011, n. 10.\nQuesta riforma parifica il trattamento fiscale dei fondi italiani e lussemburghesi storici a quello gi\u00e0 applicato per gli OICR di diritto estero, spostando l'applicazione dell'imposizione dall'attuale tassazione sull'oggetto dell'investimento\u00a0\u2013 in particolare, il risultato maturato annuale di gestione del fondo stesso, soggetto all'imposta sostitutiva del 20% - verso il momento di percezione del reddito da parte dell'investitore, con la ritenuta del 20%, a titolo di imposta o di acconto a seconda delle caratteristiche soggettive di quest'ultimo (passando da un regime di tassazione per \"maturazione\" ad uno \"di cassa\")."}
{"id": "124158", "revid": "287204", "url": "https://it.wikipedia.org/wiki?curid=124158", "title": "Adam Kubert", "text": "Sin da ragazzino si interess\u00f2 alla carriera di disegnatore, disegn\u00f2 il suo primo fumetto a 13 anni. Si diplom\u00f2 al \"Joe Kubert School of Cartoon and Graphic Art\" e perfezion\u00f2 la sua tecnica all\"'Institute of Technology of Rochester\".\nL'inizio della sua carriera \u00e8 alla DC Comics, dove disegna numerose serie, tra cui Sgt Rock (il suo primo vero lavoro), Star Trek, Warlord e una miniserie in coppia con il fratello dedicata ad Adam Strange. Nel 1992 segue il fratello Andy ed entra alla Marvel Comics dove lavora su Hulk e in particolare a varie serie degli X-Men tra cui \"Uncanny X-Men\"; quando la Marvel crea l'universo Ultimate, Kubert passa prima a \"Ultimate X-Men\" ed in seguito a \"Ultimate Fantastic Four\". \nCon una mossa a sorpresa nel giugno del 2005, insieme al fratello, Kubert \u00e8 passato alla DC Comics, per la quale disegna Superman su \"Action Comics\"."}
{"id": "124162", "revid": "1762097", "url": "https://it.wikipedia.org/wiki?curid=124162", "title": "Domenico Scarlatti", "text": "Cronologicamente, \u00e8 classificato come un compositore barocco, anche se la sua musica \u00e8 stata di riferimento nello sviluppo dello stile classico, e conosciuta ed ammirata dai musicisti successivi, romantici compresi. La sua produzione pi\u00f9 nota, realizzata dopo il suo trasferimento in Spagna, consiste nelle 555 sonate per clavicembalo, anche se ha scritto numerose opere, musica sacra, per \"ensemble\" da camera e organo.\nBiografia.\nNapoli: infanzia e adolescenza.\nDomenico Scarlatti nacque a Napoli nel 1685. Il suo atto di battesimo, nella chiesa di Santa Maria della Carit\u00e0 o San Liborio, ci fa sapere che fu condotto al fonte da don Domenico Marzio Carafa duca di Maddaloni, che cinque anni prima aveva accolto nel suo palazzo il padre Alessandro Scarlatti, facendogli rappresentare l'opera \"Gli equivoci del sembiante\", apprezzata trionfalmente l'anno prima al teatro Capranica di Roma.\nFu il sesto di dieci figli, studi\u00f2 prima con suo padre Alessandro, celebre compositore, insegnante ed esponente di spicco della Scuola napoletana; dei suoi fratelli anche il maggiore, Pietro Filippo, fu un compositore e clavicembalista. La formazione del ragazzo, soprannominato Mimmo, verr\u00e0 influenzata anche da altri membri della famiglia: le zie Anna Maria e Melchiorra e lo zio Tommaso erano cantanti, lo zio Francesco compositore.\nQuindicenne, il vicer\u00e9 Medinaceli lo nomin\u00f2 organista e compositore della Cappella Reale di Napoli il 13 settembre 1701, con la funzione di suo \u201cclavicembalista di camera\u201d. Risalirebbero a quest\u2019epoca le prime composizioni: un mottetto a 5 voci, archi e basso continuo; le tre sonate K 287, K 288 e K 328, individuate come opere giovanili destinate all\u2019organo; e, tra il 1699 e il 1703, le prime cantate da camera.\nFirenze, Venezia e Roma.\nNel 1702 il padre lo port\u00f2 con s\u00e9 in un breve viaggio a Firenze, alla corte del granprincipe Ferdinando de' Medici non senza una sosta a Roma per offrire al marchese Francesco Maria Ruspoli una cantata composta dal figlio. Di ritorno a Napoli, tra il 1703 e il 1705, Scarlatti lavor\u00f2 per il teatro di S. Bartolomeo, gestito dallo zio Nicola Barbapiccola: compose \"L\u2019Ottavia ristituita al trono\" e revision\u00f2 \"Il Giustino\" di Giovanni Legrenzi e l\"Irene\" di Carlo Francesco Pollarolo. Entusiasta delle esperienze professionali del figlio, nel 1705 Alessandro Scarlatti lo mand\u00f2 a Venezia con il castrato Nicol\u00f2 Grimaldi, con una tappa a Firenze nella speranza di un incarico presso il granprincipe. In una famosa lettera cos\u00ec scrisse a Ferdinando: \n\u00abIo l\u2019ho staccato a forza da Napoli, dove, bench\u00e9 avesse luogo il suo talento, non era talento per quel luogo. L\u2019allontano anche da Roma, perch\u00e9 Roma non ha tetto per accoglier la musica, che ci vive mendica. Questo figlio ch\u2019\u00e8 un\u2019aquila cui son cresciute l\u2019ali non deve star oziosa nel nido, ed io non devo impedirle il volo\u00bb. \nMa il granprincipe Medici si limit\u00f2 a lodarne il talento. Giunto a Venezia, non trov\u00f2 impiego e poco si sa dei suoi successivi quattro anni, cos\u00ec, nel 1708, si stabil\u00ec a Roma, dove il padre Alessandro era ritornato nel 1703 con la famiglia. \nScarlatti era gi\u00e0 un clavicembalista eminente: celebre una sua prova di abilit\u00e0 con Georg Friedrich H\u00e4ndel al palazzo del Cardinale Ottoboni a Roma, dove fu giudicato superiore a H\u00e4ndel al clavicembalo, anche se inferiore all'organo. Il padre Alessandro, allora alla testa della cappella liberiana in S. Maria Maggiore, chiam\u00f2 presso di s\u00e9 il figlio come direttore del secondo coro nella messa di Spagna per sant\u2019Ildefonso del 23 gennaio 1708 e come organista in quella del settembre successivo. Alcune sue composizioni vi vennero eseguite, come la \"Missa La stella\", conservata con alcuni mottetti nell\u2019archivio di S. Maria Maggiore.\nApprezzato dalla nobilt\u00e0 romana, Scarlatti ebbe un posto di spicco come maestro di cappella della regina polacca in esilio Maria Casimira, vedova di Giovanni III Sobieski, che, nel 1699, si era stabilita a Roma ed emulava il mecenatismo artistico espresso da Cristina di Svezia\nnel secolo precedente. A Roma, nel 1709, incontr\u00f2 Thomas Roseingrave suo estimatore a cui si deve l'accoglienza entusiasta delle sonate del compositore a Londra, dove fu pubblicata nel 1738 una raccolta, dal titolo \"Essercizi per gravicembalo\", contenente 30 delle sue 555 sonate che sono giunte ai giorni nostri. Si tratta delle sole opere tastieristiche di Scarlatti che furono pubblicate durante la sua vita.\nPer la regina Scarlatti compose l\u2019oratorio \"La conversione di Clodoveo\" (settembre 1709) e sette opere recitate per Carnevale nel teatrino del Palazzetto Zuccari, architettura e scene del messinese Filippo Juvarra: il dramma pastorale \"La Silvia\" (1710) e i drammi per musica \"Tolomeo et Alessandro overo La corona disprezzata\" e \"L\u2019Orlando overo La gelosa follia\" (1711), \"Tetide in Sciro\" (1712), \"Ifigenia in Aulide e Ifigenia in Tauri\" (1713) e \"Amor d\u2019un\u2019ombra e gelosia d\u2019un\u2019aura\" (1714). Oratorio e drammi ebbero libretti di squisito gusto classicistico, autore il segretario della regina, Carlo Sigismondo Capece, arcade come lei (e come Alessandro Scarlatti). Due sole di queste opere, \"Tolomeo\" e \"Tetide\", sono pervenute in partiture pi\u00f9 o meno complete; di una terza, \"Amor d\u2019un\u2019ombra\", fu poi stampata una versione rimaneggiata sotto il titolo \"Narciso\" (Londra, 1720). La recente riscoperta della partitura di Tolomeo ha consentito di rivalutare appieno la musica teatrale di Scarlatti, spavalda ed elegante nel focalizzare sulla patetica rappresentazione degli affetti e dei conflitti ogni risorsa armonica, melodica e ritmica. Per la regina, Scarlatti compose inoltre cantate, serenate e oratori.\nNel 1714, sommersa dai debiti, Maria Casimira ripar\u00f2 in Francia (mor\u00ec poco tempo dopo). Nello stesso anno Scarlatti ottenne la protezione del mecenate che gli avrebbe spalancato una nuova carriera nella penisola iberica, Rodrigo Anes de S\u00e1 Almeida e Menezes, marchese de Fontes, ambasciatore straordinario del Portogallo a Roma. In alcuni documenti dell\u2019epoca Scarlatti risulta \u00abmastro di cappella\u00bb del diplomatico. Non si ha notizia di altre attivit\u00e0 musicali per conto del marchese, ma il rapporto dovette avere un seguito, se cinque anni dopo fu assunto alla corte portoghese.\nNegli ultimi anni romani Scarlatti fu maestro di cappella a San Pietro fino al 1719, e in quello stesso periodo fu a Londra per dirigere la sua opera \"Narciso\" al King's Theatre. Del considerevole incremento di composizioni ecclesiastiche che il servizio vaticano dovette comportare rimangono scarse tracce, in particolare due Miserere conservati nel fondo della cappella Giulia e forse il famoso \"Stabat mater\" a 10 voci, documentato in numerose copie, del quale peraltro non \u00e8 certo se sia stato scritto per Roma oppure per Lisbona (d\u2019Alvarenga, 2008, p. 54). Un\u2019idea dell\u2019entit\u00e0 della produzione vaticana di Scarlatti la d\u00e0 un inventario di manoscritti (perduti) dell\u2019archivio della cappella Giulia risalente al 1770: registra sette messe e una cinquantina di pezzi sacri.\nA detta del diario di David Nairne, che in qualit\u00e0 di segretario del pretendente cattolico al trono inglese, Giacomo III Stuart, soggiorn\u00f2 a Roma dal 22 maggio al 17 luglio 1717, Scarlatti si esibiva come cantante in palazzi privati, a conferma della formazione polivalente dei musicisti dell\u2019epoca.. Tra il 1708 e il 1719 svariate sue cantate e serenate furono eseguite in spazi nobiliari o pubblici, inclusi palazzo Mignanelli (del principe Guido Vaini), il palazzo Apostolico e il Campidoglio, dove nel 1711 fu data \"La virt\u00f9 in trionfo\", per commissione dell\u2019Accademia di S. Luca. A Roma, Scarlatti scrisse sia cantate da camera, sia partiture operistiche per il teatro Capranica: nel 1715 Ambleto (libretto di Apostolo Zeno e Pietro Pariati) e gli intermezzi La Dirindina (Girolamo Gigli; edizione a cura di F. Degrada, Milano 1985), una salace satira del sottobosco operistico, che per\u00f2 non and\u00f2 in scena (fu allestita solo nel 1729, al Valle, tra gli atti di una tragedia in prosa) e nel 1718, in collaborazione con Nicola Porpora, \"Berenice regina di Egitto\".\nNelle corti di Lisbona e Madrid.\nSuccessivamente, grazie ai rapporti con il marchese de Fontes, si trasfer\u00ec a Lisbona, il 29 novembre 1719. Scarlatti arriv\u00f2 a Lisbona il 29 novembre 1719, \u00abimpazientemente atteso dal Re\u00bb, come scrisse il nunzio Vincenzo Bichi; accolto a palazzo, cant\u00f2 accompagnato dalla regina Maria Anna d\u2019Austria. Assunto come compositore della cappella patriarcale e maestro di musica della famiglia reale, ebbe due alunni di talento: il fratello minore del re, Ant\u00f3nio, che nel 1732 fu poi il dedicatario delle \"Sonate da cimbalo di piano e forte\" di Lodovico Giustini da Pistoia (la prima edizione musicale espressamente destinata al pianoforte), e Maria Magdalena Barbara che, ben presto divenuta un\u2019egregia interprete di musica da tasto, stabil\u00ec con Domenico una relazione artistica e didattica destinata a durare una vita intera.\nNell\u2019apparato musicale della monarchia portoghese, in aggiunta alle mansioni di \u00abcapo e direttore di tutta la sua musica della Patriarcale\u00bb, di cui parla il nunzio apostolico, Scarlatti doveva provvedere alle serenate e cantate per i genetliaci e gli onomastici della famiglia reale e per altre occasioni festive, secondo un uso che la regina aveva introdotto sull\u2019esempio della corte di Vienna.\nIl soggiorno portoghese fu interrotto a pi\u00f9 riprese. Tra il 1723 e il 1725 Scarlatti fu variamente a Napoli, Parigi, Roma e di nuovo Parigi. Un soggiorno romano nella seconda met\u00e0 del 1724 \u00e8 testimoniato dall\u2019autobiografia di Johann Joachim Quantz, una visita all\u2019anziano genitore a Napoli \u00e8 riferita da Johann Adolf Hasse. I carteggi dell\u2019ambasciatore Lu\u00eds da Cunha documentano la presenza di Domenico a Parigi nel maggio del 1724 e nell\u2019agosto del 1725 e la concessione di 2500 cruzados portoghesi per spese di viaggio; a Parigi pare si fosse esibito anche in pubblico.\nSulla sua attivit\u00e0 dopo il rientro a Lisbona la documentazione scarseggia. Un manoscritto inedito (Di\u00e1rios de not\u00edcias de Lisboa, 1\u00ba dicembre 1725 - 11 ottobre 1727, dedicato a Teresa Marcelina da Silveira, contessa Sarzedas, collezione privata) riferisce il successo di una \u00abSerenata de Escarlatti\u00bb data il 12 gennaio in casa del conte di S\u00e3o Miguel e conferma che fu dell\u2019\u00abEscarlate\u00bb la serenata del 26 luglio 1726, onomastico della regina, a palazzo reale: il che consente di attribuirgli la musica di Andromeda (il libretto, adespoto, \u00e8 nella Biblioteca nazionale di Lisbona).\nNel febbraio del 1727 Scarlatti ritorn\u00f2 a Roma, grazie a un sussidio regale di 1000 scudi per il viaggio. Il 15 maggio 1728, in S. Pancrazio, il musicista quarantaduenne spos\u00f2 Maria Caterina Gentili, giovane romana di 16 anni.\nNel periodo lisbonese compose almeno 23 opere di grande mole: di tante composizioni (tra cui \"Il trionfo della Virt\u00f9 e Cantata pastorale\", \"Gli amorosi avvenimenti\", \"Amore nasce da un sguardo\" e \"Festeggio armonico\") non sopravvive altro che la prima parte della \"Contesa delle stagioni\" (Venezia, Biblioteca nazionale Marciana, ms. It.IV.198 = 9769), data il 7 settembre 1720 per il genetliaco della regina. Delle musiche da chiesa composte in Portogallo restano un Laetatus sum, il mottetto \"Te gloriosus\" e un Te Deum a otto voci (in varie copie). Quest\u2019ultimo brano, per l\u2019officio del mattutino, non va confuso con il Te Deum a quattro cori (perduto) eseguito in un grandioso rendimento di grazie a San Silvestro del 1721 nella chiesa gesuitica di S. Roque. La produzione sacra di Scarlatti eseguita nella capitale, ben pi\u00f9 ingente, incluse serie complete di responsori per l\u2019Immacolata Concezione ed il Natale, e svariati mottetti.\nLa scarsit\u00e0 di sonate di Scarlatti nelle fonti portoghesi contrasta con il suo ruolo di insegnante della principessa Maria Barbara e con il favore di cui esse godevano a corte e presso la nobilt\u00e0: fu forse colpa del terremoto del 1755. Anche dopo che Domenico ebbe lasciato il Paese continuarono le richieste di copie delle sue sonate per la corte portoghese, come risulta dalla corrispondenza del segretario particolare del sovrano, Alexandre de Gusm\u00e3o, nel 1747 e nel 1751 Fatto sta che soltanto quattro sonate in manoscritti di musica da tasto portoghesi del secondo Settecento e del primo Ottocento sono concordemente accettate come antesignane degli \u2018\u2019Essercizi\u2019\u2019 del 1738; tra queste spicca la Sonata n. 25 in La maggiore contenuta nel Libro di tocate per cembalo, oggi nella Biblioteca nazionale di Lisbona.\nScarlatti, allora a Roma, non presenzi\u00f2 all\u2019esecuzione del \"Festeggio armonico\" da lui composto per le doppie nozze reali di Maria Barbara con l\u2019erede al trono di Spagna, il futuro Fernando VI, e di Marianna Vittoria di Borbone con il principe Giuseppe, futuro re del Portogallo; n\u00e9 prese parte al corteo cerimoniale della \"troca das Princesas\" sul fiume Caia alla frontiera tra i due reami. Poco dopo il rientro a Lisbona, nel 1729, a Scarlatti fu ordinato di mettersi in viaggio per Siviglia, al seguito dell\u2019augusta discepola.\nNel 1729 si trasfer\u00ec nella citt\u00e0, rimanendovi per quattro anni. Tra il 1729 e il 1733 la corte di Filippo V e Isabella Farnese risiedette a Siviglia per volont\u00e0 della regina, desiderosa di scongiurare l\u2019abdicazione del consorte, afflitto da gravi depressioni. In quel quinquennio (il cosiddetto lustro regale) la citt\u00e0 andalusa ospit\u00f2 musicisti, pittori e artisti di ogni genere. Dalla posizione pubblica detenuta in Lisbona, che abbracciava i diversi organismi musicali della corte e le funzioni di rappresentanza della monarchia in campo sacro e profano, il musicista pass\u00f2 alla condizione esclusivamente privata di maestro di musica della principessa delle Asturie. Il che, almeno in parte, spiega la modesta visibilit\u00e0 di cui godette poi nella corte spagnola. Alcune serenate di Scarlatti gi\u00e0 eseguite a Lisbona furono riprese a Siviglia: \u00e8 il caso di \"Amor nasce da un sguardo\", data il 27 dicembre 1725 sul Tago per l\u2019onomastico di Giovanni V e ripetuta sul Guadalquivir il 1\u00ba maggio 1731 per l\u2019onomastico di Filippo V. L\u2019elenco delle musiche possedute da Maria Barbara, passate poi a Farinelli, menziona una pastorale e ben 14 serenate a 4 ed 8 voci di Scarlatti, che peraltro potrebbero ben risalire al periodo lusitano. Nel 1733 si rec\u00f2 a Madrid, sempre come maestro di musica della principessa Maria Magdalena Barbara.\nDedicati al re Giovanni V, gli \"Essercizi per gravicembalo\" (K. 1-30) incisi a Londra nel 1738 nell\u2019edizione di Benjamin Fortier, diedero grande impulso alla notoriet\u00e0 europea di Scarlatti. Prima di questa vi era stata un\u2019edizione parigina nel 1737, probabilmente non autorizzata. Dal canto suo Roseingrave pubblic\u00f2 a Londra in simultanea con l\u2019edizione Fortier una diversa raccolta degli stessi 30 brani, accresciuta di 12 sonate (K. 31-42).\nIl 21 aprile 1738 il re del Portogallo aveva insignito Scarlatti del titolo di cavaliere dell\u2019Ordine di Santiago e, con decreto del 10 giugno 1739, gli concesse un appannaggio vitalizio annuo di 400.000 r\u00e9is portoghesi, da dividere in parti eguali tra i discendenti dopo la morte. Deve risalire a quest\u2019epoca il noto ritratto di Scarlatti, gi\u00e0 attribuito a Domingo Antonio Velasco, oggi nella collezione Jos\u00e9 Relvas, Casa dos Patudos (Museo di Alpiar\u00e7a).\nNel 1746, morto Filippo V, Fernando e Maria Barbara assursero al trono di Spagna. L\u2019ascesa al soglio dei suoi padroni non comport\u00f2 per Domenico un ritorno ai grandi generi vocali drammatici: al contrario, continu\u00f2 nel ruolo di maestro di musica privato dei monarchi. Sotto il nuovo sovrano la direzione delle opere in musica e delle feste reali fu affidata al cantante castrato Farinelli, impiegato a corte, come detto, dal 1737. Pur essendo stato chiamato a Madrid da Isabella Farnese, il castrato aveva instaurato uno stretto rapporto con gli sposi principeschi, prendendo parte agli intrattenimenti musicali nei loro appartamenti privati: alcune cantate da camera della maturit\u00e0 di Scarlatti potrebbero essere state concepite per lui; Scarlatti ebbe infatti una duratura amicizia con il cantante castrato e la corrispondenza tra i due fu definita dal musicologo e clavicembalista Ralph Kirkpatrick \"la pi\u00f9 importante fonte di informazioni su di s\u00e9 che Scarlatti abbia trasmesso alla posterit\u00e0.\"\nGli ultimi anni e la morte.\nNell\u2019ultima fase della carriera, per volont\u00e0 della regina, Scarlatti progett\u00f2 il riordino delle sonate e la confezione dei volumi manoscritti che le contengono quasi tutte, disposte perlopi\u00f9 a coppie della stessa tonalit\u00e0. Risale al 1742 la copiatura di un volume di 61 sonate, al 1749 un altro di 41. Nel 1752 il lavoro fu ripreso forse dal copista Joseph Alaguero, che in un quinquennio ricopi\u00f2 28 volumi, in due serie quasi gemelle passate poi a Farinelli: i volumi I-XIII della prima, adornati di fregi e stemmi portoghesi e spagnoli, sono infine approdati con quelli del 1742 e 1749 a Venezia (Biblioteca nazionale Marciana; facsimile, I-XV, Firenze 1985-1992), i quindici della seconda a Parma (Biblioteca Palatina; facsimile, I-XVIII, New York-London 1972) Quando la principessa divenne Regina di Spagna, Scarlatti rimase nel paese per venticinque anni, ed ebbe cinque figli. Dopo la morte della moglie nel 1742 spos\u00f2 la spagnola Anastasia Maxarti Ximenes.\nDomenico Scarlatti mor\u00ec a Madrid, all'et\u00e0 di 71 anni. La sua residenza in Calle Leganitos \u00e8 segnalata con una targa storica, e i suoi discendenti vivono ancora oggi a Madrid. Le sue spoglie sono andate perdute, con la tomba che le conservava e il convento in cui essa era, a causa del rinnovamento urbanistico di Madrid dell'inizio del '900. L'intero quartiere \u00e8 stato sostituito da un altro.\nLe sonate.\nLe 555 sonate, delle quali poche pubblicate durante la vita di Scarlatti, furono stampate in modo non sistematico nei due secoli e mezzo successivi. Scarlatti ha, tuttavia, attirato ammiratori di rilievo, tra cui Bach, Handel, Clementi, Mozart, Beethoven, Czerny, Liszt, Chopin, Mendelssohn, Brahms, Verdi, Debussy, Bart\u00f3k, Shostakovich, Casella, Poulenc, Messiaen e Schenker. La scuola russa di pianismo ha particolarmente valorizzato queste sonate.\nIn questi brevi brani, costituiti generalmente di un solo movimento bipartito, Scarlatti si dimostr\u00f2 pioniere di tecniche tastieristiche nuove per i suoi tempi, come arpeggi, note ribattute in agilit\u00e0, incroci delle mani, ottave spezzate e percosse, doppie note: tutte difficolt\u00e0 tecniche da padroneggiare progressivamente, a mano a mano che il compositore svela le potenzialit\u00e0 timbriche, melodiche e ritmiche della sua scrittura ricca e articolata. Dal punto di vista dello stile, le sue sonate sono caratterizzate da una rapidissima mobilit\u00e0 espressiva, e da una grande inventiva armonica, con l'impiego di accordi spesso sorprendenti. \u00c8 proprio la sua opera cembalistica, pi\u00f9 che quella teatrale, a costituire la maggiore eredit\u00e0 del musicista napoletano, e ci\u00f2 \u00e8 dimostrato anche dal peso ad essa attribuito dalla tradizione didattica non solo cembalistica, ma anche pianistica. Esistono inoltre quattro sonate per organo, ed un numero cospicuo di brani in cui Scarlatti impiega un piccolo \"ensemble\" strumentale (generalmente per strumento solista e basso continuo). Alcune sono ricche di audacia armonica, con l'uso di dissonanze e modulazioni anche non convenzionali per la sua epoca.\nAltri attributi distintivi dello stile di Scarlatti sono i seguenti:\nIl nome di Ralph Kirkpatrick, clavicembalista e musicologo, \u00e8 strettamente correlato all'opera di Scarlatti, infatti la numerazione delle sonate derivante dalla sua edizione del 1953 \u00e8 ormai quasi sempre utilizzata (il numero di K.), in sostituzione della numerazione approntata nel 1906 dal pianista e musicologo calabrese Alessandro Longo (numeri di L.).\nAltre composizioni.\nScarlatti fu l'autore di una cospicua e validissima produzione di musica sacra e operistica. Queste sono le composizioni romane per l'ex regina di Polonia Maria Casimira, eseguite al Palazzo Zuccari:\nQueste invece sono le composizioni romane scritte dopo che Maria Casimira lasci\u00f2 Roma per ritornare nella terra natia, la Francia:\nTra le composizioni di musica sacra spiccano il celebre Stabat Mater a 10 voci, datato 1715, e il Salve Regina del 1757, probabilmente il suo ultimo lavoro."}
{"id": "124166", "revid": "1039155", "url": "https://it.wikipedia.org/wiki?curid=124166", "title": "VHDL", "text": "Il VHDL (acronimo di \"VHSIC Hardware Description Language\", dove \"VHSIC\" \u00e8 la sigla di \"Very High Speed Integrated Circuits\"), in informatica ed elettronica, \u00e8 un linguaggio di descrizione dell'hardware nato da un progetto del Dipartimento della difesa statunitense. Il VHDL nasce nel 1987 quando diventa lo standard IEEE 1076 e nel 1993 ne esce una versione aggiornata.\n\u00c8, insieme al Verilog, il linguaggio pi\u00f9 usato per la progettazione di sistemi elettronici digitali. \u00c8 lo strumento fondamentale per la progettazione dei moderni circuiti integrati digitali e le sue applicazioni spaziano dai microprocessori (DSP, acceleratori grafici), comunicazioni (cellulari, TV satellitare), automobili (navigatori, controllo di stabilit\u00e0) a molte altre.\nCaratteristiche distintive.\nIl VHDL si presenta per molti versi simile a un vero e proprio linguaggio di programmazione: in particolare ne usa i tipici costrutti quali \"if...then...else\". Tuttavia, essendo un linguaggio che descrive il funzionamento e la struttura di componenti hardware, ha alcune caratteristiche distintive rispetto ai linguaggi \"software\". La principale \u00e8 la concorrenzialit\u00e0; con questo termine si indica il fatto che diverse parti di un codice scritto in VHDL, una volta tradotte in un circuito elettronico, funzionano contemporaneamente, in quanto dispongono di \"hardware\" dedicato; al contrario, in un linguaggio \"software\", le funzioni descritte dal codice sono generalmente eseguite sequenzialmente, riga dopo riga, in quanto dispongono di un unico processore fisico.\nIl VHDL permette di modellare facilmente l'interazione tra i vari blocchi funzionali che compongono un sistema. Queste interazioni sono essenzialmente lo scambio di segnali di controllo e di dati tra i vari oggetti che costituiscono il sistema. In un sistema hardware infatti ogni oggetto da modellare, sia esso una semplice porta logica o un complesso microprocessore, reagisce istantaneamente ai cambiamenti di stato dei propri ingressi producendo dei cambiamenti sulle proprie uscite. Ogni blocco funzionale, a sua volta, \u00e8 descritto nella relazione ingressi-uscite, usando i classici costrutti del linguaggi di programmazione (if, for, while).\nUtilizzo nella progettazione elettronica.\nLe principali fasi di progettazione sono due: \nAnche se ognuno pu\u00f2 scrivere questa seconda parte come vuole, di solito vengono usati due stili: \"behavioural\" o \"structural\". Con il primo, \"behavioural\", si descrive la relazione funzionale ingressi-uscita tramite una funzione o un algoritmo; se invece si usa lo stile \"structural\" si rappresenta la struttura interna del dispositivo formata da componenti di pi\u00f9 basso livello ed i loro collegamenti (RTL: \"Register transfer level\"), ovvero si decide gi\u00e0 con quali oggetti realizzare la funzionalit\u00e0 e li si connette tra di loro.\nNella progettazione di un nuovo dispositivo, di solito, si parte da una descrizione \"behavioural\" di alto livello, per passare poi ad una descrizione RTL ovvero costituito dai componenti fondamentali digitali come i registri, l'ALU, i bus e le macchine a stati.\nL'ultimo passo di traduzione del modello RTL in una \"netlist\" \u00e8 eseguito in maniera automatica da un programma software che si chiama \"sintetizzatore\". Esempi di sintetizzatori commerciali sono ad esempio Synopsys Design Compiler per gli ASIC e ISE Xilinx o Quartus Altera per le FPGA. Il sintetizzatore produce una \"netlist\" ovvero un file vhdl o verilog di istanze di celle della tecnologia su cui viene \"mappato\" il circuito digitale. La tecnologia \u00e8 di solito quella delle FPGA o dei circuiti integrati CMOS. Esistono anche sintetizzatori liberi, quali ad esempio Alliance VHDL o MVSIS.\nDurante l'esecuzione di tutto il flusso di progettazione si effettuano delle simulazioni per verificare che sia mantenuta la congruenza tra i vari modelli \"behavioural\", RTL e \"netlist\". Per effettuare queste simulazioni si usa un \"test bench\", scritto anch'esso in VHDL, che ha la funzione di generare gli stimoli sugli ingressi del circuito e di verificare la correttezza delle uscite.\nConcetti fondamentali.\nI costrutti del VHDL si possono dividere in due classi: i costrutti paralleli e i costrutti sequenziali.\nI costrutti paralleli sono eseguiti ogni volta che almeno uno degli ingressi cambia stato; l'esempio pi\u00f9 semplice \u00e8 la descrizione di una porta AND:\nZ &lt;= A and B; \n-- se A o B cambiano valore, Z assume il nuovo valore dopo un intervallo infinitesimo delta (questo per differenziare il tipo di dato signal dal tipo di dato variabile). Se Z fosse una variabile, cambierebbe istantaneamente\nPer descrivere funzioni pi\u00f9 complesse si usano i processi; per esempio per descrivere un flip-flop si scrive:\nFLIPFLOP : process (clock, reset) -- Il processo viene eseguito se almeno uno tra i segnali clock e reset cambia valore \nbegin\nif (reset='1') then\n Q &lt;= '0';\nelsif (clock'event and clock='1') then\n Q &lt;= D;\nend if;\nend process;\nTutti i processi presenti in un codice VHDL agiscono come se fossero in funzione contemporaneamente. Ad esempio, supponendo di avere molti processi che descrivono ciascuno un flip-flop come quello precedente, con uguale \"clock\" di comando per tutti, quando si ha il fronte di salita del \"clock\" si deve immaginare che tutti i processi siano eseguiti contemporaneamente, in modo \"concorrenziale\". Nel caso di un simulatore software, poich\u00e9 un computer esegue un numero limitato di operazioni contemporanee, quando non una sola alla volta, si tiene traccia dello stato iniziale e si simulano i processi in sequenza calcolando l'effetto che avrebbero avuto se fossero stati paralleli.\nI costrutti sequenziali sono eseguiti riga dopo riga come nei linguaggi per il software. Ad esempio tutti i costrutti all'interno di un processo sono eseguiti sequenzialmente (vedi esempio sopra). Fanno parte dei comandi sequenziali il \"if...then...else\", il \"case\", il \"for...loop\" e altri.\nEsempio finale.\nUn esempio di programma in VHDL: il flip-flop tipo JK sincrono\nlibrary ieee;\nuse ieee.std_logic_1164.all;\nentity jk_ff is\n generic (prop_delay : Time := 10 ns); -- tempo di propagazione\n port (clk : in std_logic; -- segnale di clock\n j : in std_logic;\n k : in std_logic;\n q : out std_logic; -- l'uscita\n q_n : out std_logic); -- l'uscita negata\nend jk_ff;\narchitecture behavioural of jk_ff is\n signal outp : std_logic;\nbegin\n ff:process(clk) \n begin\n if (clk'event and clk='1') then\n if (j='1' and k='0') then\n outp &lt;= '1';\n elsif (j='0' and k='1') then\n outp &lt;= '0';\n elsif (j='0' and k='0') then\n null;\n elsif (j='1' and k='1') then\n outp &lt;= not outp;\n end if;\n end if;\n end process ff;\n q &lt;= outp after prop_delay;\n q_n &lt;= not q after prop_delay;\nend behavioural;\narchitecture structural of jk_ff is\n component nand3 -- si richiamano delle porte logiche NAND\n port (a, b, c : in std_logic; -- con 3 ingressi (nand3)\n q : out std_logic);\n end component;\n component nand2\n port (a, b : in std_logic; -- o 2 ingressi (nand2)\n q : out std_logic);\n end component;\n signal sgn_1, sgn_2 : std_logic; -- si definiscono i segnali interni\nbegin -- si descrivono le connessioni\n nand3_a : nand3 port map (a=&gt;j, b=&gt;clk, c=&gt;q_n, q=&gt;sgn_1);\n nand3_b : nand3 port map (a=&gt;k, b=&gt;clk, c=&gt;q, q=&gt;sgn_2);\n nand2_a : nand2 port map (a=&gt;sgn_1, b=&gt;q_n, q=&gt;q);\n nand2_b : nand2 port map (a=&gt;sgn_2, b=&gt;q, q=&gt;q_n);\nend structural;"}
{"id": "124180", "revid": "1762651", "url": "https://it.wikipedia.org/wiki?curid=124180", "title": "Toni Pagot", "text": "\u00c8 stato uno dei pionieri dell'animazione italiana, oltre che uno dei maestri del locale movimento fumettistico, divenuto famoso soprattutto per la creazione, assieme al fratello Nino, dei personaggi Gris\u00f9 il draghetto e Calimero.\nBiografia.\nAntonio, nato 13 anni dopo il fratello Nino, si appassiona al mondo dell'animazione e del fumetto, iniziando una lunga e proficua collaborazione con il fratello maggiore.\nUno dei primi prodotti nati da quello che pu\u00f2 essere considerato il primo studio di animazione italiano, fondato nel 1938 con il nome di Pagot Film, Rever nel 1972 (che negli anni vede anche la collaborazione di Marco e Gina, figli di Nino) \u00e8 il lungometraggio \"I fratelli Dinamite\" (1949), che insieme a \"La rosa di Bagdad\" (dello stesso anno) di Anton Gino Domeneghini, \u00e8 il primo lungometraggio prodotto in Italia.\nIl film dei fratelli Pagot, in breve, narra le sconclusionate disavventure dei tre fratelli Din, Don, Dan, che alternano un disastro dietro l'altro, per il divertimento dello spettatore cinematografico. Questa prima avventura non ebbe grande successo, convincendo la Pagot Film a specializzarsi in prodotti televisivi.\nOltre alle gi\u00e0 citate collaborazioni con il mondo della pubblicit\u00e0, per il quale vennero creati i personaggi di Jo Condor, su idea di Romano Bertola, e di Gris\u00f9 il draghetto, creato subito dopo la morte di Nino (avvenuta nel 1972), lo studio di animazione inizi\u00f2 anche una stretta collaborazione con gli statunitensi William Hanna e Joseph Barbera, per produrre cortometraggi con i loro personaggi.\nSuccessivamente Toni si dedica al mondo del fumetto. Iniziano collaborazioni con il \"Corriere dei Piccoli\" e con il \"Corriere dei Ragazzi\" che, per quasi tutti gli anni settanta pubblicarono le avventure di Calimero, per poi iniziare, a partire dal 1977, una lunga e proficua collaborazione con \"Il Giornalino\". Di questo periodo il suo personaggio pi\u00f9 noto e significativo \u00e8 certamente il poetico Micromino, un bambino senza famiglia che abita nella discarica della citt\u00e0 Solipsia. Con le sue avventure, Antonio Pagotto ha la possibilit\u00e0 di criticare la societ\u00e0 moderna, che gi\u00e0 da allora si avviava velocemente verso gli eccessi del consumismo, dimenticandosi spesso del rispetto per l'ambiente.Sempre nel 1977, all'interno della \"TV2 Ragazzi\" in \"Qui cartoni animati\" viene trasmessa Porfirio e Pepe, una serie d'animazione televisiva che terminer\u00e0 dopo soli 5 episodi nello stesso anno.\nCome autore completo si ricordano anche le riduzioni a fumetti dei racconti vincitori dei concorsi \"Peter Pan\" e \"Scrivi una favola diventer\u00e0 un fumetto\", rivolti ai lettori delle scuole elementari, le sue storie con i personaggi Hanna-Barbera, in particolare con Braccobaldo protagonista e la serie \"I ragazzi di Giocity\".\nCome sceneggiatore, invece, si ricorda soprattutto la serie \"Il fiuto di Sherlock Holmes\", versione a fumetti dell'omonima serie animata coprodotta dal suo studio insieme alla Rai e alla Tokyo Movie Shinsha: nata dall'intuizione di Marco Pagot (che venne omaggiato da Hayao Miyazaki con il protagonista di \"Porco Rosso\", chiamato proprio Marco Pagot), la serie narra le avventure di uno Sherlock Holmes dalle fattezze canine (seguendo, cos\u00ec, la tradizione dei \"funny animals\" alla Hanna&amp;Barbera) che deve spesso sventare i complicatissimi piani del suo acerrimo nemico, il Professor Moriarty, accompagnato, un po' come il Professor Nefarius nemico del disneyano Ser Lock, da due imbranati assistenti.\nLa sua ultima storia \u00e8 \"Karol Wojtyla\", la biografia a fumetti di Giovanni Paolo II, realizzata in collaborazione con l'altro maestro Sergio Toppi, opera che fece il giro del mondo, ottenendo anche una pubblicazione negli Stati Uniti ed una mostra itinerante.\nPagot muore, all'et\u00e0 di 79 anni, a Roncello (Monza e Brianza), il 7 luglio del 2001."}
{"id": "124181", "revid": "123830338", "url": "https://it.wikipedia.org/wiki?curid=124181", "title": "Tangeri", "text": "Tangeri (pron. ; ; in berbero: \u2d5c\u2d49\u2d4f \u2d49\u2d33\u2d33\u2d49, \"Tin Iggi\"; in francese: \"Tanger\"; in spagnolo: \"T\u00e1nger\") \u00e8 una citt\u00e0 portuale del Marocco settentrionale. Il suo nome deriverebbe da una corruzione del toponimo latino \"Tingis\", di probabile origine berbera.\nPosizionato di fronte allo Stretto di Gibilterra, il suo porto \u00e8 il maggiore del paese e la sua attivit\u00e0 \u00e8 in forte espansione, a seguito della costruzione dell'infrastruttura portuale denominata Tangeri Med.\nStoria.\nTangeri ha una storia antica e ricca, fu citt\u00e0 fenicia, cartaginese, romana, e poi vandala, bizantina, araba, portoghese, spagnola e britannica. Strappata dai Romani a Cartagine nel 146 a.C., al termine dei conflitti che opposero le due grandi potenze mediterranee, Tangeri divenne \"colonia\" nel 38 a.C. durante il secondo triumvirato con il nome di \"Tingi\". Dopo la conquista di Claudio divenne capitale della Mauretania Tingitana.\nNell'VIII secolo d.C. Tangeri divenne musulmana quando il governatore di Ifriqiya, M\u016bs\u00e0 b. Nu\u1e63ayr, vi nomin\u00f2 come suo rappresentante il berbero T\u0101riq b. Ziy\u0101d.\nNell'area si insediarono poi comunit\u00e0 kharigite e lo \"Shar\u012bf\" Idr\u012bs b. \u02bfAbd All\u0101h vi fond\u00f2 un Emirato sciita. Nel XV secolo i Portoghesi occuparono Ceuta (in arabo: \"Sebta\") e nel 1471 Tangeri, dove rimasero fino al 1662, anno in cui gli Inglesi occuparono la citt\u00e0 in quanto bene dotale di Caterina di Braganza, andata sposa a re Carlo II Stuart.\nNel sultanato (1684-1912).\nNel XVII secolo si verificano tumulti ad opera della popolazione musulmana, guidati da al-Khadir Ghaylan dei Banu Jurfat. Solo nel 1684 per\u00f2, con l'arrivo della dinastia alawita, Tangeri viene riconquistata dal sultanato marocchino, per opera del sultano Mawl\u0101y Ism\u0101\u02bf\u012bl (1672-1727).\nNel XIX secolo la citt\u00e0 conobbe una crescente fortuna commerciale. Nel 1856 un Trattato anglo-marocchino viet\u00f2 i monopoli di Stato che fino ad allora ne avevano frenato lo slancio economico e finanziario. La popolazione pass\u00f2 da 5.000 abitanti degli inizi del secolo ai 20.000 del 1878, un quinto dei quali di religione ebraica. Giuseppe Garibaldi visse in esilio a Tangeri tra la fine del 1849 e la prima met\u00e0 del 1850, a seguito della fallita impresa di dar vita alla Repubblica Romana.\nLa posizione geografica della citt\u00e0 la rese centro di una rivalit\u00e0 diplomatica e commerciale tra le potenze europee tra la fine del XIX e l'inizio del XX secolo. All'inizio del XX secolo, la popolazione di Tangeri ammontava a 40.000 persone, di cui 20.000 musulmani, 10.000 ebrei e 9.000 europei (di cui 7.500 spagnoli).\nNel 1903-04 lo \"Shar\u012bf\" A\u1e25mad al-Rays\u016bn\u012bi s'impadron\u00ec di alcuni cittadini occidentali e nel 1905 il \"Kaiser\" Guglielmo II invi\u00f2 una piccola squadra navale, con l'incrociatore \"Panther\", sbarcando le sue truppe per proteggere gli interessi tedeschi in citt\u00e0 (la cosiddetta \"crisi di Tangeri\").\nSpagna (1912-1923).\nNel 1912, con la soluzione della seconda crisi marocchina, fu stabilito che Tangeri fosse sottoposta a regime internazionale, ma prima di ci\u00f2 fu sotto il governo della Spagna.\nCitt\u00e0 internazionale (1923-1956).\nL'effettiva applicazione della Zona internazionale di Tangeri inizi\u00f2 peraltro solo nel 1923 (Protocollo di Tangeri), e dur\u00f2 fino all'indipendenza del Marocco nel 1956. Esso comportava per Tangeri la neutralit\u00e0 politica e militare, la totale libert\u00e0 di impresa e l'amministrazione internazionale sotto il governo di una commissione internazionale composta da Francia, Gran Bretagna e Spagna, cui si aggiunsero tra il 1928 e il 1929 anche l'Italia, il Portogallo il Belgio, i Paesi Bassi, la Svezia e gli Stati Uniti.\nIl 4 novembre 1940, dopo aver attraversato lo stretto di Gibilterra, braccati da due cacciatorpediniere britanniche, trovarono rifugio nel porto di Tangeri i due sommergibili italiani \"Michele Bianchi\" e \"Benedetto Brin\". Gi\u00e0 territorio internazionale, tre mesi prima Tangeri era stata occupata dall'esercito spagnolo. Torn\u00f2 allo status di citt\u00e0 internazionale nell'ottobre 1945. In tutto questo periodo l'economia crebbe vertiginosamente e Tangeri contava nel 1950 migliaia di societ\u00e0 anonime e 85 banche, impegnate nel commercio e negli affari finanziari, mentre la popolazione si quadruplicava e gli europei (specialmente spagnoli) diventavano circa 31.000, a fronte di 40.000 musulmani e 15.000 ebrei.\nIl ritorno nel Marocco (1956-presente).\nNell'ottobre 1956 viene dichiarato il ritorno della citt\u00e0 al Marocco, qualche mese prima diventato regno indipendente, che avviene definitivamente il 18 aprile 1960, quando le truppe marocchine entrano in citt\u00e0.\nInfrastrutture e trasporti.\nLa citt\u00e0 \u00e8 servita via terra dalla stazione di Tangeri-Ville, mentre via mare dal porto di Tangeri Med e per via aerea dall'Aeroporto di Tangeri-Ibn Battuta.\nAmministrazione.\nGemellaggi.\nTangeri \u00e8 gemellata con:"}
{"id": "124182", "revid": "765341", "url": "https://it.wikipedia.org/wiki?curid=124182", "title": "Multivibratore", "text": "I multivibratori sono una categoria di circuiti elettronici con in comune la caratteristica di potersi trovare in uno di due stati possibili.\nCategorie.\nI multivibratori si suddividono in tre categorie:\nAstabili.\nNessuno dei due stati \u00e8 stabile e il circuito passa continuamente da uno stato all'altro. Il circuito si comporta pertanto come un particolare oscillatore a rilassamento, in grado di produrre onde quadre.\nSi supponga che nel circuito in figura inizialmente il transistor T1 conduca. La tensione sul collettore \u00e8 praticamente zero e si ha la carica di C1 attraverso R2. Quando il potenziale nel punto tra C1, R2 e la base di T2 raggiunge 0,6 V, T2 entra in conduzione, portando il potenziale sul suo collettore a zero. C2 inizia a caricarsi provocando l'interdizione di T1 e C1 si scarica via R1-R2. Nel nuovo stato C2 si carica attraverso R3 fino a che la tensione raggiunge 0,6 V, al che T1 ritorna a condurre, caricando C1 e provocando l'interdizione di T2. C2 si scarica via R3-R4. Il ciclo si ripete indefinitamente, con un periodo determinato dai valori dei resistori e dei condensatori. Se i valori di R2/C1 e R3/C2 differiscono, i tempi di accensione/spegnimento dei due transistor non sono simmetrici ed \u00e8 cos\u00ec possibile variare il duty cycle del segnale.\nIl circuito pu\u00f2 anche essere visto composto da due stadi amplificatori a emettitore comune reazionati positivamente.\nI resistori possono avere, ad esempio, i seguenti valori:\nR2 = R3 = 22 k\u03a9\nR1 = R4 = 470 \u03a9\nI condensatori, in funzione della frequenza richiesta, possono avere capacit\u00e0 da centinaia di pF a centinaia di uF.\nBistabili.\nIn questi circuiti il livello cambia solo quando il sistema \u00e8 sollecitato dall'esterno e mantiene tale livello per tempo indefinito. Si realizza cos\u00ec un semplice dispositivo di memoria, chiamato flip-flop, in grado di immagazzinare un bit.\nI multivibratori bistabili sono usati in particolare nei registri di accumulazione dei microprocessori e in alcuni tipi di memorie per computer.\nMonostabili.\nIl circuito ha uno stato stabile (A), se viene sollecitato a passare all'altro stato (B) allora lo mantiene per un ben determinato periodo di tempo formula_1, dopodich\u00e9 ritorna automaticamente allo stato stabile. Per cui \u00e8 sufficiente una sola sollecitazione esterna per realizzare un ciclo del tipo: Stato A - Stato B per un tempo formula_1 - Stato A. Lo stato A invece pu\u00f2 essere mantenuto per un tempo indefinito.\nLa particolarit\u00e0 di questo circuito sta nel fatto che \u00e8 in grado di produrre un impulso di durata prefissata formula_1.\nIl circuito pu\u00f2 essere usato come formatore di impulsi o come temporizzatore.\nPer esempio nell'elettrocardiogramma si ha la produzione di un suono: il tipico \"beep\". La frequenza di questo (numero di beep al secondo) indica la frequenza cardiaca, ma la durata del singolo beep \u00e8 costante. Infatti la durata del beep \u00e8 regolata con un circuito monostabile.\nMonostabile ad OPAMP con circuito di Trigger.\nLa sollecitazione che induce un circuito monostabile a passare, da uno stato stabile (A) ad uno stato \"metastabile\" (B) per una durata, preimpostata, di tempo T, \u00e8 detto segnale di \"Trigger\". \u00c8 bene specificare che l'evento di trigger pu\u00f2 essere di durata variabile, ma sussistono importanti condizioni, per cui tale segnale riesca a innescare un effetto di reazione da parte del sistema monostabile.\nAl fine di comprendere al meglio un'implementazione circuitale che garantisca il funzionamento preventivato, si riprendono i concetti fondamentali di un Trigger di Schmitt invertente. In un circuito di questo tipo avremo che, qualora : formula_4(limite superiore di tensione dell'oscillatore) , sul morsetto \"+\" dell'op-amp si instaura un valore di tensione positivo (una soglia) formula_5. \nSe la tensione in ingresso formula_6, addotta al morsetto \"-\" dell'op-amp, eguaglia la tensione sul morsetto formula_7, il Trigger di Schmitt invertente commuta, portando formula_8 . In questo caso sul morsetto formula_7, otterremo una soglia negativa formula_10. Se eguagliata da formula_6, il sistema torner\u00e0 a commutare su formula_12 .\nUn circuito monostabile \u00e8 fisicamente realizzabile, facendo quindi uso di un Trigger di Schmitt invertente, inserito in una configurazione tale da realizzare un oscillatore non lineare generatore di onda quadra, del tipo riportato in figura (a meno del diodo D1).\nEscludendo l'utilizzo del diodo D1, tale circuito ha la peculiarit\u00e0 di oscillare autonomamente generando su formula_13 una forma d'onda quadra. Tale fenomeno \u00e8 reso possibile dalla ciclicit\u00e0 degli eventi sopra descritti, nel contesto di descrizione del funzionamento dello Schmitt invertente. \nIn breve:\nformula_4 fa in modo che la capacit\u00e0 C1 si carichi attraverso R3. La formula_15, in tale contesto, fa le veci della formula_16essendo addotta al morsetto \"-\" dell'op-amp. formula_17cresce sino a che non eguaglia formula_5con formula_19. \nIl circuito, commuta formula_8, quindi formula_10. \nLa capacit\u00e0 C1 si scarica attraverso R3. formula_22decresce sino ad eguagliare formula_23e dunque si ottiene nuovamente formula_4. L'onda quadra \u00e8 cos\u00ec stata generata.\nL'inserimento di D1 fa in modo di impedire alla formula_15di raggiungere formula_5, qualora formula_4. \nInfatti , una volta entrato in conduzione formula_28 In questa configurazione il circuito mantiene \"stabilmente\" formula_4. \nBaster\u00e0 invertire la polarizzazione di D1 per ottenere un monostabile a stato stabile formula_30.\nPer sua stessa natura un circuito monostabile deve essere sensibile alle variazioni di segnale in ingresso, ragion per cui \u00e8 necessario completare il sistema sopra riportato, mediante l'inserimento di un circuito, detto circuito di trigger, che isoli le sole transizioni positive (o negative) del segnale in ingresso. \nTale circuito \u00e8 implementabile, come da figura, mediante la cascata di un filtro R4C2 \"passa alto\", e di un diodo D2 con anodo posto a formula_7. In questa configurazione il circuito \u00e8 in grado di rilevare rapide transizioni negative di formula_16. \nSe il diodo D2 \u00e8 a polarit\u00e0 invertita, saremo in grado di rilevare transizioni positive di formula_16.\nSe formula_4, indipendentemente dall'andamento stabile di formula_16(filtrato dall'RC) , formula_36e quindi D2 sar\u00e0 ON. Al fine di non modificare formula_37, ora proporzionale anche a R4, si sceglie formula_38 .\nQuando sopraggiunge una transizione brusca formula_39, tale da coprire in ampiezza la differenza formula_40, la tensione su formula_7tender\u00e0 a scendere bruscamente sino ad \"incrociare\" il livello di tensione su formula_42.\nPer il principio di funzionamento di un generatore ad onda quadra, il sistema commuter\u00e0 formula_8e la capacit\u00e0 C1 tender\u00e0 a scaricarsi formula_22 tendendo a formula_45con costante di tempo formula_46.\nUna volta incrociato formula_10, il sistema ri-commuta a formula_12, facendo caricare C1 , sino a che formula_28. Il sistema ritorna nuovamente stabile. \nUna schematizzazione delle forme d'onda in uscita \u00e8 riportata nella miniatura a destra.\nOsservando l'andamento delle due forme d'onda \u00e8 possibile identificare il tempo formula_50che caratterizza un circuito monostabile. \nEsso \u00e8 definito dal tempo di scarica del condensatore C1 che passa da una \"condizione iniziale\" di formula_51a formula_52, con tendenza a \"stato stazionario\" in formula_53(tratteggiata rossa).\nNoto che formula_54\n\u00e8 possibile ricavare il valore di formula_50, come:\nformula_56\ne quindi regolabile mediante un tuning di formula_19.\nTempo di riposo di un monostabile.\nLa miniatura riguardante gli andamenti temporali riporta, oltre al tempo formula_50, un tempo formula_59, detto tempo di riposo , in cui il sistema , pur se sollecitato opportunamente, non risulter\u00e0 \"triggerabile\".\nTale tempo di riposo formula_59, consiste nel tempo impiegato dal condensatore C1 a ricaricarsi sino a formula_61, a partire da una \"condizione iniziale\" di formula_62con tendenza a \"stato stazionario\" in formula_63(tratteggiata rossa).\nNoto che formula_54\n\u00e8 possibile ricavare il valore di formula_50, come:\nformula_66.\nCircuiti integrati.\nNella forma pi\u00f9 semplice il circuito multivibratore consiste di due transistor interconnessi. Utilizzando reti di resistori e condensatori \u00e8 possibile definire il periodo di tempo degli stati instabili. \nA volte per fare un circuito multivibratore si utilizzano porte logiche soprattutto in tecnologia CMOS per il loro basso consumo e la loro alta impedenza di ingresso, quest'ultima caratteristica permette di utilizzare resistori di valore elevato ottenendo grandi costanti di tempo senza dover ricorrere a condensatori con valori di capacit\u00e0 troppo grande.\nSpesso i multivibratori sono incorporati in circuiti integrati. In particolare in elettronica \u00e8 molto utilizzato un circuito integrato multivibratore per uso generale: il \"555\". Oltre al circuito base include funzioni accessorie per ottenere una precisione superiore a un semplice circuito a transistor. Con l'aggiunta di pochissimi componenti esterni, tra cui la rete RC, il dispositivo pu\u00f2 essere configurato come multivibratore astabile, bistabile o monostabile."}
{"id": "124184", "revid": "6392", "url": "https://it.wikipedia.org/wiki?curid=124184", "title": "Multivibratori", "text": ""}
{"id": "124187", "revid": "830939", "url": "https://it.wikipedia.org/wiki?curid=124187", "title": "Roald Hoffmann", "text": "I suoi studi di chimica teorica sui meccanismi delle reazioni gli hanno valso il premio Nobel nel 1981.\nBiografia.\nRoald Hoffmann \u00e8 nato a Z\u0142ocz\u00f3w, in Polonia (oggi Ucraina) ed \u00e8 stato chiamato Roald in onore dell'esploratore norvegese Roald Amundsen; il suo nome di battesimo \u00e8 Roald Safran, Hoffmann \u00e8 il cognome del padre adottivo. In seguito all'invasione della Polonia da parte di Hitler, venne rinchiuso insieme alla sua famiglia prima in un ghetto e poi in un campo di concentramento, dal quale riusc\u00ec a fuggire insieme alla madre nel 1939. Il padre naturale fu invece ucciso dai nazisti durante un successivo tentativo di fuga. Dopo la seconda guerra mondiale fugg\u00ec dalla Polonia comunista con la madre e il patrigno, spostandosi in Cecoslovacchia, Austria, Germania e, infine, emigrando definitivamente negli Stati Uniti d'America nel 1949.\nQui, il giovane Hoffmann frequent\u00f2 la Columbia University, dove si laure\u00f2 in chimica e ottenendo poi il PhD ad Harvard con William N. Lipscomb, Jr. nel 1962. In seguito, inizi\u00f2 la collaborazione con Robert Burns Woodward, sviluppando insieme a lui le regole per spiegare alcuni meccanismi di reazione (le regole di Woodward-Hoffmann). Queste ricerche gli valsero il Premio Nobel per la chimica nel 1981, e la medaglia Priestley nel 1990.\nIn seguito ha rivolto i suoi studi, e li prosegue tuttora, alle propriet\u00e0 e al comportamento di sostanze organiche ed inorganiche e dei materiali, sviluppando il metodo di H\u00fcckel esteso che ha proposto nel 1963.\nSi ritir\u00f2 dall'insegnamento nel 2007, dedicandosi all'attivit\u00e0 di divulgatore scientifico.\nLo scienziato e il divulgatore.\nOltre ai meriti scientifici, Hoffmann \u00e8 noto anche per l'impegno nella divulgazione scientifica, e per l'attivit\u00e0 di scrittore.\nHa infatti pubblicato numerosi articoli sia su riviste specializzate, sia su periodici rivolti al grande pubblico (come lo statunitense \"American Scientist\"). Ha al suo attivo inoltre alcuni libri di divulgazione scientifica, anch'essi rivolti a lettori non-specialisti, e due collezioni di poesie: \"The Metamict State\" (1987, ISBN 0-8130-0869-7) e \"Gaps and Verges\" (1990, ISBN 0-8130-0943-X). Ha anche scritto una commedia a quattro mani con Carl Djerassi intitolata \"O2 Oxygen\" sulla scoperta dell'ossigeno ma soprattutto su quello che significa essere uno scienziato e l'importanza del processo della scoperta nella scienza.\nHoffmann ha spesso affermato di considerare l'insegnamento e la diffusione delle conoscenze scientifiche al pubblico un compito importante tanto quanto l'attivit\u00e0 di ricerca stessa. Con questo scopo, Hoffmann ha esteso la divulgazione scientifica anche ad altri media, come la televisione: \u00e8 stato ospite fisso di una serie TV intitolata \"World of Chemistry\", trasmessa dalla rete statunitense PBS a partire dal 1990, nella quale ha esplorato e spiegato diversi concetti di chimica, con esempi di esperimenti e interviste a chimici.\nAppassionato di arte, \u00e8 anche recentemente apparso in un altro show televisivo americano intitolato \"Entertaining Science, \"nel quale ha analizzato gli elementi di contatto tra l'arte e la scienza.\nUn suo libro recente, \"The same and not the same\", tratta del concetto di isomeria in chimica, ed esplora le tematiche dell'identit\u00e0 sia da un punto di vista chimico che artistico e letterario; nel 2005 \u00e8 stato pubblicato in Italia da Longanesi, con il titolo \"La chimica allo specchio\"."}
{"id": "124188", "revid": "1543377", "url": "https://it.wikipedia.org/wiki?curid=124188", "title": "Islamabad", "text": "Islamabad () \u00e8 una citt\u00e0 di 1.014.825 abitanti del Pakistan, capitale dello Stato dal 1967 nonch\u00e9 capoluogo del Territorio della capitale. Citt\u00e0 di fondazione, si trova sull'altopiano di Potwar, nella parte nord-orientale del paese, tra le province del Punjab e di Khyber Pakhtunkhwa. Si tratta della nona citt\u00e0 del Pakistan per popolazione.\nFu realizzata tra il 1961 e il 1966 sotto la supervisione dell'architetto greco K\u014dnstantinos Apostolou Doxiad\u012bs, per sostituire Karachi come capitale dello stato, nei pressi di Rawalpindi (capitale provvisoria del Pakistan tra il 1959 e il 1968). Sede della moschea Faysal, la pi\u00f9 grande del paese e dell'intera Asia meridionale nonch\u00e9 la quarta pi\u00f9 grande al mondo, ospita un gran numero di parchi e foreste oltre che il Monumento Nazionale, simbolo dell'unit\u00e0 nazionale del Pakistan.\nOccupa una posizione molto alta nella classifica delle citt\u00e0 per indice di sviluppo umano, graduatoria in cui \u00e8 al secondo posto tra le citt\u00e0 pakistane dopo Lahore. \u00c8 la citt\u00e0 pakistana dove \u00e8 pi\u00f9 alto il costo della vita ed \u00e8 abitata in prevalenza da membri della classe media e della classe elevata. Ospita 20 universit\u00e0, tra cui l'ateneo di Quaid-i-Azam, fondato nel 1967, l'Istituto pakistano per l'ingegneria e le scienza applicate, l'Universit\u00e0 Allama Iqbal, l'Universit\u00e0 COMSATS e l'Universit\u00e0 nazionale delle scienze e della tecnologia del Pakistan. \u00c8 inoltre considerata tra le citt\u00e0 pi\u00f9 sicure del paese grazie alla sua dotazione di circa 1900 telecamere a circuito chiuso.\nGeografia fisica.\nTerritorio.\nLa citt\u00e0 si trova nella parte settentrionale dell'altopiano di Potwar, ai piedi delle colline Margalla, ad un'altitudine che oscilla tra i 457 e 1604 metri sul livello del mare. Islamabad \u00e8 bagnata dal fiume Korang che sfocia nel lago artificiale di R\u0101wal.\nClima.\nIslamabad ha un clima subtropicale umido. Il mese pi\u00f9 caldo \u00e8 giugno, con temperatura media di 38\u00a0\u00b0C, mentre il pi\u00f9 freddo \u00e8 gennaio. Il mese pi\u00f9 umido \u00e8 luglio, con grandi precipitazioni, temporali e possibilit\u00e0 di inondazioni.\nOrigini del nome.\nIl toponimo Islamabad \u00e8 una parola composta da: \"Islam\", con cui si identifica la religione islamica e \"\u0101b\u0101d\", parola persiana con cui si indica un centro abitato o una citt\u00e0 con il significato quindi di \"citt\u00e0 dell'Islam\".\nStoria.\nCon la dichiarazione d'indipendenza del dominion del Pakistan nel 1947, il porto meridionale di Karachi fu scelto come capitale del neonato stato. Tuttavia negli anni la citt\u00e0 fu ritenuta insufficiente ad ospitare il centro dello stato sia per ragioni legate alla sicurezza, essendo quest'ultima facilmente accessibile dal mar Arabico, che legate ad una possibile ingerenza del mondo affaristico nell'amministrazione della citt\u00e0 e dello Stato. Con la proclamazione della repubblica islamica, fu istituita una commissione per selezionare la nuova capitale, che scelse un sito a pochi chilometri verso nord-est rispetto alla citt\u00e0 di Rawalpindi, designata nel 1959 come capitale provvisoria del Pakistan.\nLa progettazione della citt\u00e0 fu diretta dall'architetto greco K\u014dnstantinos Apostolou Doxiad\u012bs e vi presero parte Edward Durell Stone e Gio Ponti; secondo il progetto originale fu suddivisa in otto distretti funzionali riservati alle attivit\u00e0 tipiche di una capitale.\nLa citt\u00e0 sub\u00ec considerevoli danni a causa del terremoto del Kashmir del 2005, con epicentro nei pressi di Muzaffarabad, e fu vittima, nel corso degli anni 2000, di svariati attentati terroristici tra cui l'assedio della Lal Masjid del 2007, l'attentato all'ambasciata danese e l'attentato al Marriott Hotel, entrambi del 2008.\nEconomia.\nIslamabad \u00e8 una citt\u00e0 cruciale per l'economia pakistana: pur coprendo solo lo 0,8% della popolazione dello stato, contribuisce per l'1% del prodotto interno lordo nazionale. La borsa di Islamabad, fondata nel 1989, \u00e8 la terza pi\u00f9 grande del paese dopo quella di Karachi e quella di Lahore ed \u00e8 stata fusa con le altre due per formare la borsa del Pakistan. Secondo il rapporto \"Doing Business\" della Banca Mondiale del 2010, Islamabad era il miglior posto dove fare affari in Pakistan.\nUn settore economico in notevole espansione in citt\u00e0 \u00e8 quello delle tecnologie dell'informazione e della comunicazione, del parco tecnologico, che ha visto il trasferimento ad Islamabad di molte compagnie inizialmente attive in India.\nInfrastrutture e trasporti.\nAeroporti.\nLa citt\u00e0 \u00e8 servita dal vicino aeroporto internazionale, aperto nel 2018 e amministrato dall'Autorit\u00e0 per l'aviazione civile del Pakistan (PCAA). Precedentemente Islamabad era servita dall'aeroporto Internazionale Benazir Bhutto, aperto nel 1930 come base della Royal Air Force britannica.\nAmministrazione.\nGemellaggi.\nIslamabad \u00e8 gemellata con le seguenti citt\u00e0:"}
{"id": "124190", "revid": "374603", "url": "https://it.wikipedia.org/wiki?curid=124190", "title": "Presidenti della Lettonia", "text": "Questo \u00e8 un elenco dei presidenti della Repubblica di Lettonia dal 1922 ad oggi nei periodi in cui \u00e8 stata uno Stato indipendente."}
{"id": "124197", "revid": "46291", "url": "https://it.wikipedia.org/wiki?curid=124197", "title": "Allium schoenoprasum", "text": "Lerba cipollina (Allium schoenoprasum ) \u00e8 una pianta aromatica della famiglia Amaryllidaceae (sottofamiglia Allioideae).\nEtimologia.\nL'etimologia del termine generico (\"allium\") \u00e8 molto antica. Le piante dell'aglio erano ampiamente conosciute sia dai Romani che dai Greci. Sembra comunque che il termine abbia una derivazione celtica e significhi \u201cbruciante\u201d in riferimento al forte odore acre e pungente della pianta. Quello specifico deriva dall'unione di due parole greche: \"schoinos\" (oppure \"skhoinos\") che significa \u201ccanne intrecciate o corde fatte di giunco\u201d con riferimento alle foglie che somigliano a giunchi, mentre l'altra parola \"pras\u00f2n\" significa \u201cporro\u201d.\nIl binomio scientifico accettato (\"Allium schoenoprasum\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\nL'aspetto di queste piante \u00e8 erbaceo perenne con una altezza variabile tra 15 \u2013 50\u00a0cm. La forma biologica di queste piante \u00e8 geofita bulbosa (G bulb), ossia sono piante che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi, organo di riserva che annualmente produce nuovi fusti, foglie e fiori. Queste piante sono molto aromatiche: odorano di cipolla per la presenza di composti solforati. Sono inoltre completamente glabre.\nRadici.\nLe radici sono fascicolate da bulbo e uscenti dalla parte terminale dello stesso.\nFoglie.\nLe foglie sono solamente del tipo radicale a disposizione spiralata. La forma \u00e8 allungata e molto stretta: sono dei sottili aghiformi e formano un cespo diritto. Le foglie sono cave (fistolose). Se le foglie vengono recise alla base si riformano velocemente formando una vegetazione a tappeto. Diametro delle foglie: 2 \u2013 4\u00a0mm. Lunghezza: come lo scapo.\nInfiorescenza.\nIn cima agli steli si trovano le infiorescenze definite a forma di ombrelle globose pi\u00f9 o meno emisferiche, composte da 10 \u2013 30 piccoli fiori rosa-lilla a forma di giglio. I fiori sono sorretti da brevi pedicelli (pi\u00f9 piccoli dei fiori stessi). Alla base dell'infiorescenza \u00e8 presente una spata scariosa (brattea cartacea) bi-tri-valve la cui funzione \u00e8 quella di proteggere l'infiorescenza. Il colore dei fiori pu\u00f2 essere anche (ma raramente) bianco. Dimensioni dell'infiorescenza: diametro 3\u00a0cm; altezza 7 \u2013 13\u00a0cm. Lunghezza dei pedicelli: 5\u00a0mm.\nFiore.\nI fiori sono ermafroditi, attinomorfi, 5-ciclici (2 verticilli di tepali, 2 verticilli di stami e 1 verticillo del gineceo) e trimeri (ogni verticillo \u00e8 composto da tre elementi).\nFrutti.\nIl frutto \u00e8 del tipo a capsula. La deiscenza avviene lungo le tre nervature principali del frutto (capsula loculicida). La forma \u00e8 vagamente triangolare con tre logge in ognuna delle quali sono contenuti uno-due semi.\nBiologia.\nLa riproduzione pu\u00f2 avvenire sia tramite impollinazione dei fiori, ad opera di insetti come api e vespe (impollinazione entomogama), ma anche per divisione del piede (propagazione tipicamente orticola).\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa classificazione tradizionale pone il genere \"Allium\" all'interno della famiglia delle Liliaceae, ordine delle Liliales. La classificazione APG II ne aveva proposto la collocazione nella famiglia a s\u00e9 stante delle Alliaceae, mentre la Classificazione APG III ha declassato tale raggruppamento al rango di sottofamiglia (Allioideae) della famiglia Amaryllidaceae.\nEssendo il genere molto vasto da un punto di vista tassonomico viene suddiviso in pi\u00f9 sezioni. Una suddivisione proposta dal botanico fiorentino Adriano Fiori, soprattutto relativamente alle specie spontanee italiane, comprende sei sezioni. La pianta di questa voce \u00e8 compresa nella sezione \"SCHOENOPRASUM\" le cui specie sono caratterizzate dall'avere le foglie fistolose.\nIl numero cromosomico di \"A. schoenoprasum\" \u00e8: 2n = 16.\nFilogenesi.\nUna ricerca filogenetica specifica \u00e8 stata fatta esaminando sequenze di DNA di otto specie della sezione \"Schoenoprasum\" (e diverse sottospecie di \"Allium schoenoprasum\": var. \"buhseanum\" - subsp. \"gredese\" - var. \"alvarese\" - var. \"pumilum\" - var. \"alpinum\" - var. \"sibricum\" - var. \"laurentianum\" ) tenendo conto della distribuzione geografica dei campioni esaminati. Dallo studio risulta che la sezione \"Schoenoprasum\" \u00e8 monofiletica. All'interno del gruppo i vari cladi si sono rivelati strettamente collegati alla distribuzione geografica. \u00c8 emersa una chiara distinzione tra un sottogruppo europeo ed uno asiatico. All'interno del gruppo europeo (che tra l'altro s'\u00e8 dimostrato monofiletico) l'area scandinava si distingue nettamente da quella dell'Europa centrale e del sud. Si \u00e8 inoltre dimostrato che le forme pi\u00f9 primitive di \"Allium schoenoprasum\" sono asiatiche dalle quali gli altri tipi (quelli europei) pi\u00f9 volte ripetutamente si sono evoluti a seguito di condizioni ambientali via via diverse.\nVariabilit\u00e0.\nQuesta specie \u00e8 estremamente polimorfa; i caratteri pi\u00f9 instabili sono la dimensione della pianta, la forma dei tepali e il loro colore. Nella tabella seguente sono indicate alcune sottospecie, variet\u00e0 e forme. L'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie; in particolare i nominativi contrassegnati da \u201c[Kew]\u201d sono riconosciuti come validi dalla \"World Checklist\" dei Kew Gardens:\nSottospecie:\nVariet\u00e0:\nForma:\nDescrizione sottospecie italiane.\nPignatti indica due sottospecie: subsp. \"sibiricum\" e subsp. \"schoenoprasum\". In Italia \u00e8 presente la prima (la presente descrizione di questa voce \u00e8 relativa a questa sottospecie), mentre la seconda si trova soprattutto nelle pianure dell'Europa Settentrionale. Attualmente c'\u00e8 la tendenza a considerare queste varie forme prive di importanza tassonomica e quindi tutte derivate dal taxon di base: \"Allium schoenoprasum\".\nSinonimi.\nQuesta entit\u00e0 ha avuto nel tempo diverse nomenclature. La tabella seguente indica alcuni tra i sinonimi pi\u00f9 frequenti:\nSpecie simili.\nQui di seguito sono descritte brevemente alcune specie simili all\"Allium schoenoprasum\" con infiorescenze rosato-violette (le altre specie sono generalmente bianche):\nUsi.\nPropriet\u00e0 terapeutiche.\n\u00c8 nota e usata in erboristeria come antiscorbutico (combatte lo scorbuto con la presenza di vitamine), antisettica (propriet\u00e0 di impedire o rallentare lo sviluppo dei microbi), callifugo, ipoglicemizzanti (diminuisce il glucosio nel sangue), cardiotonico (regola la frequenza cardiaca), cicatrizzante (accelera la guarigione di ferite) e vermifugo (elimina i vermi intestinali).\nUsi gastronomici.\nL'erba cipollina si usa quasi esclusivamente fresca poich\u00e9 ha un aroma lieve che si perde facilmente. Per proporla al meglio i cuochi la tengono come pianta e se ne servono solo al momento dell'effettivo utilizzo, sciacquandola velocemente e sminuzzandola con le forbici. Guarnisce e sottolinea il gusto di cr\u00eapes, salse, burri aromatizzati, insalate e zuppe, ma pu\u00f2 accompagnare anche il pesce. Grazie alla sua elasticit\u00e0 viene anche usata per legare piccole preparazioni a forma di fagotto, come le cr\u00eapes, o mazzetti di verdure lessate e accompagnate da salse, come gli asparagi, o involtini di bresaola alle erbette. \u00c8 tipica della cucina della Francia, ma \u00e8 diffusa anche in Italia. Le foglie verdi sono ottime in minestre, in intingoli e insalate.\nLe foglie contengono le seguenti sostanze:\nColtivazione.\nL'erba cipollina pu\u00f2 essere seminata in un substrato leggero e ben drenato. I ciuffetti d'erba cipollina, dopo che si saranno ben sviluppati, dovranno essere trapiantati nel terreno a distanza di 30\u201340\u00a0cm; oppure possono essere messi in vasetti in posizione soleggiata. Si pu\u00f2 propagare anche per divisione del piede.\nDocumentazioni certe attestano la coltivazione di questa erba gi\u00e0 nell'Europa del XVI secolo."}
{"id": "124200", "revid": "599013", "url": "https://it.wikipedia.org/wiki?curid=124200", "title": "Giuseppe Signori", "text": "\u00c8 il nono marcatore di sempre nella storia della Serie A avendo segnato 188 gol e vantando tre titoli di capocannoniere, vinti con la maglia della Lazio nel 1992-93, nel 1993-94 e nel 1995-96 (ex aequo con Igor Protti). Inoltre ha vinto 2 volte la classifica dei cannonieri della Coppa Italia nel 1992-1993 e nel 1997-1998. \u00c8 stato uno dei cinque calciatori (insieme a Giuseppe Meazza, Luigi Riva, Diego Armando Maradona e Roberto Boninsegna) ad avere vinto la classifica marcatori sia in Campionato che in Coppa Italia nella stessa stagione (nel 1992-1993).\nRisulta al terzo posto tra i migliori marcatori nella storia della Lazio (di cui \u00e8 stato capitano), con 127 reti; davanti a lui solo Ciro Immobile e Silvio Piola. \u00c8 stato inoltre inserito nella graduatoria del Pallone d'oro nelle edizioni 1993 e 1994, classificandosi rispettivamente 21\u00ba e 17\u00ba.\nBiografia.\nSignori proviene da una famiglia di forte fede cattolica. In giovent\u00f9 la madre, per proteggerlo, aveva fatto benedire la sua canottiera da padre Pio: da l\u00ec, questa maglia, sarebbe diventata per lui un portafortuna per tutta la sua carriera. In et\u00e0 adulta ha poi consolidato la propria devozione per il frate di Pietralcina, dopo essere uscito illeso da un incidente d'auto avuto nei pressi di Foggia.\nNel 1997 ha sposato Viviana Natale, Miss Cinema 1988, modella e attrice, dalla quale avr\u00e0 tre figli. Si \u00e8 poi legato a Tina Milano, attrice che aveva conosciuto per la prima volta sul set di \"Scherzi a parte\" e reincontrata anni dopo la separazione dalla prima moglie.\nIn seguito all'abbandono del mondo del calcio si \u00e8 dedicato ad attivit\u00e0 imprenditoriali nel settore del turismo e della ristorazione.\nNel gennaio 2019 rischia l'infarto per un'embolia polmonare per la quale resta in terapia intensiva cardiologica per cinque giorni.\nCaratteristiche tecniche.\nAttaccante di piccola statura, veloce, dotato di buona tecnica e di un tiro molto potente e preciso (paragonato a quello di Gigi Riva), prediligeva il sinistro incrociato sul secondo palo, che divenne uno dei suoi marchi di fabbrica. Ottimo esecutore di rigori, era solito tirarli da fermo, osservando i movimenti del portiere e tentando di spiazzarlo: con 44 reti su 52 tentativi, \u00e8 nel novero dei rigoristi pi\u00f9 precisi nella storia della Serie A, nonch\u00e9 al 5\u00ba posto per numero di realizzazioni dal dischetto.\nNel suo repertorio rientravano anche le punizioni: insieme a Sini\u0161a Mihajlovi\u0107, \u00e8 stato l'unico giocatore capace di realizzare 3 gol su calcio piazzato in un incontro di Serie A; durante gli allenamenti, per affinare la sua abilit\u00e0 nel gesto tecnico, era solito tentare di scavalcare con i propri tiri delle barriere artificiali \u00abalte fino a due metri\u00bb e poste a una distanza inferiore a quella prevista in partita.\nCarriera.\nClub.\nGli inizi, Leffe e Piacenza.\nAll'et\u00e0 di dodici anni entr\u00f2 nel settore giovanile dell'Inter, progredendo rapidamente le categorie e restandoci fino al 1984.\nPoco pi\u00f9 che sedicenne, comincia la sua carriera nella stagione 1984-1985 nelle file del Leffe, mettendosi in luce con 5 reti in appena 8 presenze e conquistando la promozione in C2 per la stagione 1985-1986 in cui sar\u00e0 titolare (30 presenze e 3 reti).\nPassa poi al Piacenza in C1: il 31 agosto 1986 fa il suo esordio in Coppa Italia nella gara Campobasso-Piacenza subentrando al 61\u00ba minuto al posto di Serioli. In campionato saranno soltanto 14 le presenze (1 gol).\nDisputa da titolare (31 presenze) la stagione successiva nel per poi tornare nel 1988-1989 al Piacenza, stavolta in Serie B e da titolare (32 presenze e 5 gol).\nFoggia.\nNella stagione 1989-1990 Signori passa in cambio di 1,5 miliardi di lire al allenato da Zden\u011bk Zeman, tecnico che si riveler\u00e0 fondamentale per la sua carriera, modificando la posizione in campo di Signori, che da trequartista diverr\u00e0 centravanti. Nella prima stagione con i \"Satanelli\" realizza 14 reti, diventando subito titolare nella formazione pugliese. Il 26 agosto 1990 sigla la sua prima rete in Coppa Italia nella gara Foggia-Lucchese 4-1. Nasce in quegli anni, sotto la guida del tecnico boemo, il cosiddetto \u00abtridente delle meraviglie\u00bb Baiano-Rambaudi-Signori.\nDopo due stagioni nella serie cadetta, Signori fa il suo esordio in Serie A il 1\u00ba settembre 1991 a San Siro in Inter-Foggia 1-1.\nIl 29 settembre 1991 mette a segno il suo primo gol nella massima serie al 70\u00ba minuto della gara Foggia-Parma, terminata poi sul risultato di 1-1. Conclude la stagione con 11 gol in 34 presenze, guadagnandosi la convocazione in nazionale con cui esordisce il 31 maggio 1992 nella U.S. Cup contro il .\nLazio.\nNelle cinque stagioni e mezza passate nelle file della Lazio, che lo acquista per 8 miliardi di lire, Signori, oltre a vincere tre titoli di capocannoniere, diventa il simbolo e capitano biancoceleste.\nArrivato a Roma nell'estate del 1992 si presenta all'esordio in campionato con una doppietta a Marassi in Sampdoria-Lazio 3-3, il 6 settembre 1992. Al termine della stagione, grazie alla realizzazione di 26 reti in 32 partite, si laurea capocannoniere diventando cos\u00ec il \"leader\" della squadra che conquista il quinto posto in classifica e il diritto a disputare la Coppa UEFA. Tale risultato permette alla Lazio di affacciarsi sul panorama europeo dopo 15 anni dall'ultima apparizione.\nSotto la guida dell'allora tecnico Dino Zoff bissa il titolo di capocannoniere nella stagione successiva.\nNella stagione 1994-1995 sulla panchina della squadra romana approda Zeman, il tecnico che lanci\u00f2 Signori nel grande calcio. Il 4-3-3 del boemo si incentra su Signori, e la Lazio raggiunge il secondo posto in classifica (all'epoca miglior piazzamento, insieme a quello dell'annata 1936-1937, dopo la stagione 1973-1974 che la vide Campione d'Italia) alle spalle della Juventus di Lippi e raggiunge per la prima volta i quarti di finale di una competizione europea, la Coppa UEFA 1994-1995.\nL'affetto che lega Signori ai tifosi della Lazio pu\u00f2 essere riassunto nell'episodio dell'11 giugno 1995, quando l'allora patron Sergio Cragnotti annuncia la cessione dell'attaccante al . La notizia innesca la protesta dei tifosi laziali che si riversano in massa nelle strade di Roma con destinazione via Novaro, dove ha sede la societ\u00e0, per contestare la partenza del giocatore. La dirigenza laziale che non si aspettava una reazione del genere, comincia a preoccuparsi e rivede le proprie strategie di mercato: con grande disappunto, Cragnotti si vede costretto, nella sera di quello stesso giorno, a comunicare l'interruzione di ogni trattativa di mercato e addirittura la volont\u00e0 di vendere il pacchetto azionario di maggioranza del club.\nNella stagione 1995-1996 \u00e8 ancora una volta protagonista: vince per la terza volta il titolo di capocannoniere con 24 reti, contribuendo in maniera sostanziale al raggiungimento del terzo posto in campionato.\nIl 1996-1997 \u00e8 l'anno che vede un cambio in corsa sulla panchina della Lazio: dalla 19\u00ba giornata (il 2 febbraio 1997) \u00e8 di nuovo Zoff a prendere la guida tecnica della squadra che con Zeman non si stava pi\u00f9 esprimendo sui livelli delle due stagioni precedenti, trovandosi al dodicesimo posto. Il tecnico friulano che conosce molto bene Signori, pur cambiando modulo (dal 4-3-3 al 4-4-2) riesce a sfruttare le sue qualit\u00e0 che contribuiscono, grazie alle ulteriori 8 reti, alla risalita della squadra fino al quarto posto.\nLa stagione 1997-1998 vede l'arrivo sulla panchina biancoceleste dello svedese Sven Goran Eriksson e l'ingaggio della \"bandiera\" della Roberto Mancini assieme ai centrocampisti Almeyda e Jugovi\u0107, oltre al ritorno di Bok\u0161i\u0107. L'avvio in Coppa Italia \u00e8 fulminante: 6 gol in 4 partite per Signori che, pur non terminando la stagione con le \"Aquile\", in virt\u00f9 di quelle reti riesce lo stesso a laurearsi capocannoniere dell'edizione. A causa del modulo prediletto da Eriksson, il 4-4-2, Signori comincia ad essere relegato sempre pi\u00f9 spesso in panchina e ad accettare sempre meno le decisioni del tecnico. La goccia che fa traboccare il vaso \u00e8 l'episodio di Vienna: Eriksson fa riscaldare a lungo l'attaccante senza farlo poi entrare nella gara valevole per gli ottavi di finale di Coppa UEFA contro il Rapid Vienna. A seguito di quell'episodio, viene decisa la cessione di Signori alla Sampdoria.\nL'ultima rete di Signori con la maglia biancoceleste risulta cos\u00ec essere la terza marcatura di Lazio- 3-0, valida per il ritorno dei sedicesimi di Coppa UEFA disputata il 4 novembre 1997. L'ultima gara disputata con la Lazio dall'attaccante di Alzano Lombardo \u00e8 Napoli-Lazio del 19 novembre 1997, valida per il ritorno degli ottavi di finale di Coppa Italia.\nLa lunga e intensa esperienza di Signori in maglia biancoceleste si conclude con 127 reti complessive (terzo posto assoluto dietro Ciro Immobile e Silvio Piola) in 195 presenze. Per quanto concerne le gare di campionato si attesta al terzo posto con 107 reti, sempre dietro ai succitati Piola (143) e Immobile (127); per le gare di Coppa Italia risulta secondo con 17 reti, dietro al solo Bruno Giordano fermatosi a quota 18. Sono solo 3 le reti messe a segno nelle coppe europee.\nSampdoria e Bologna.\nNel dicembre del 1997 passa alla Sampdoria, che lo acquista in compropriet\u00e0 per 7,5 miliardi di lire.\nFa il suo esordio in maglia blucerchiata il 7 dicembre 1997 nella gara Sampdoria-Inter 1-1, rilevato al 51\u00ba minuto da Klinsmann. L'esperienza nella squadra ligure si conclude dopo sei mesi con 3 reti e 17 presenze.\nNel 1998 la Lazio lo cede al Bologna in prestito con diritto di riscatto. Arriva a Bologna nel luglio 1998 con la squadra in ritiro a Sestola: la prima partita ufficiale \u00e8 la gara di andata della finale dell'Intertoto contro il Ruch Chorz\u00f3w l'11 agosto 1998. Nella gara di ritorno in Polonia, il 25 agosto, realizza il suo primo gol con la maglia rossobl\u00f9 e vince la Coppa Intertoto. Nella prima stagione a Bologna conferma la sua vena realizzativa e conquista l'affetto dei tifosi: saranno 23 le reti complessive in 47 presenze. A differenza di quanto accadeva con la maglia della Lazio, a Bologna Signori entra spesso nel tabellino dei marcatori anche in Europa: in 12 presenze tra Coppa UEFA 1998-1999 e Intertoto mette a segno 6 reti.\nNel giugno 1999 viene ceduto definitivamente al Bologna, a parziale contropartita nell'affare Kennet Andersson.\nNella lunga e proficua militanza con la maglia rossobl\u00f9, la maggiore della sua carriera con sei stagioni, Signori ha disputato complessivamente 178 incontri e segnato 84 reti: 67 reti in serie A (pi\u00f9 una nello spareggio contro l'Inter per l'accesso alla Coppa UEFA 1998-1999), risultando quarto assoluto tra i marcatori del Bologna nelle Coppe europee di tutti i tempi, con 14 reti. Sono solo 2, invece le reti messe a segno in Coppa Italia. Nel marzo 2004 Signori annunci\u00f2 la volont\u00e0 di voler lasciare il club al termine della stagione. Nella penultima partita della stagione 2003-2004, i tifosi gli regalarono una vasta coreografia e imponenti festeggiamenti. Dopo tredici stagioni in Serie A lasci\u00f2 il calcio italiano, con 188 gol in 344 presenze nella massima serie.\n\u012arakl\u012bs e Sopron.\nDopo una breve apparizione nel Milan, con la quale maglia scese in campo in due amichevoli nel corso della tourn\u00e9e estiva del club in Cina, Signori firm\u00f2 un contratto annuale con i greci dell', ma, complice un serio infortunio che lo costrinse a restare fuori per quasi tutta la seconda parte di stagione, riusc\u00ec a collezionare poche presenze segnando un'unica marcatura in Coppa di Grecia contro il Keratsini. Lasci\u00f2 la squadra greca a fine stagione.\nDurante l'estate 2005, dopo alcune amichevoli giocate con Pro Vasto e Debrecen, firm\u00f2 un contratto annuale con gli ungheresi del Sopron. Nella stagione 2005-2006, contribuendo a far crescere la fama del club anche in Europa, e trovando i connazionali Luigi Sartor e Nicola Silvestri, segn\u00f2 le sue prime reti in Coppa d'Ungheria nella vittoria giunta per 5-1 ai danni del Zalaegerszeg, e successivamente andando a segno anche in campionato segnando la terza ed ultima rete nella vittoria casalinga contro il Pecs. Al termine della stagione, trentottenne, con un bilancio di 5 gol in 12 presenze, il calciatore rescisse consensualmente il contratto e annunci\u00f2 il suo ritiro dal calcio giocato. Nel luglio 2007, infine, si un\u00ec alla rappresentativa dei calciatori svincolati dell'Associazione Italiana Calciatori a Coverciano, ma, non avendo ricevuto offerte stimolanti, decise di ritirarsi definitivamente dal calcio giocato, conseguendo il patentino di allenatore.\nNazionale.\nEsordisce in nazionale a 24 anni, il 31 maggio 1992, nella partita Italia- (0-0) valevole per la prima edizione della U.S. Cup.\nGioca con gli \"Azzurri\" nel periodo della gestione di Arrigo Sacchi e viene convocato per il . Nel corso della manifestazione viene impiegato come attaccante soltanto nella prima partita contro l', in coppia con Roberto Baggio, e successivamente come centrocampista. L'impiego a centrocampo limita le capacit\u00e0 realizzative dell'allora attaccante laziale che non va mai a segno, ma serve comunque assist importanti: la punizione per la testa di Dino Baggio nella partita vinta con la per 1-0 e il passaggio per Roberto Baggio contro la per il 2-1 finale, giocate entrambe finalizzate in reti decisive per la vittoria finale. Conclude il Mondiale con 6 presenze per un totale di 390 minuti, risultando tra i giocatori pi\u00f9 utilizzati da Sacchi. Il ruolo di centrocampista gli crea malumore e il conseguente conflitto scaturito dalla sua posizione in campo lo porta a rifiutare l'ingresso tra i titolari nella semifinale con la , decisione che in pratica lo esclude dalla finale persa col ..\nIn poco pi\u00f9 di tre anni, dal giugno 1992 al settembre 1995 ovvero il periodo in cui \u00e8 convocato, totalizza 28 presenze e 7 reti in nazionale.\nDopo il ritiro.\nIn seguito al ritiro dall'attivit\u00e0 agonistica ha intrapreso la carriera di commentatore sportivo sia in televisione che in radio. Durante il \u00e8 stato uno degli opinionisti nei programmi di Rai Sport. \u00c8 passato a Rai Radio 1 nella stagione calcistica 2007-2008 e a lui \u00e8 stato affidato il commento tecnico per il programma \"Domenica Sport\" subito dopo le radiocronache del campionato di \"Tutto il calcio minuto per minuto\". Nella stagione 2010-2011 entra a far parte della squadra di opinionisti di Mediaset Premium. Nell'estate 2021 torna ad essere opinionista per la Rai a \"Dribbling Europei\" in occasione del .\nFrattanto, dal maggio 2008 al gennaio 2009 \u00e8 stato consulente personale dell'amministratore unico della .\nVicende giudiziarie.\nIl 1\u00ba giugno 2011 \u00e8 tra gli arrestati dalla polizia nell'ambito di un'inchiesta legata alle scommesse nel mondo del calcio: viene inizialmente posto agli arresti domiciliari, poi revocati due settimane dopo.\nIl successivo 9 agosto la Commissione disciplinare della Federazione Italiana Giuoco Calcio (FIGC) gli commina cinque anni di squalifica con preclusione da qualsiasi categoria o rango della Federazione; la richiesta del pubblico ministero era di cinque anni di squalifica, pi\u00f9 preclusione, pi\u00f9 un anno e sei mesi in continuazione. Il 26 aprile 2012, dopo aver fatto ricorso al Tribunale Nazionale di Arbitrato per lo Sport del Comitato olimpico nazionale italiano, gli viene confermata la squalifica quinquennale.\nIn ambito penale Signori rimane soltanto indagato: l'accusa degli inquirenti \u00e8 che Signori, insieme a Luigi Sartor, Luca Burini e al commercialista Daniele Ragone, tramite la \"Clever Overseas\", societ\u00e0 con sede a Panama e domiciliata e amministrata dalla societ\u00e0 fiduciaria \"Pieffeci Professional Consulting\" di Lugano, abbia ripulito il denaro (almeno euro) proveniente dalle scommesse di Singapore della \"Raffles Money Change Pte Ltd\". Il 9 febbraio 2015 la procura di Cremona termina le indagini e formula per lui e per i commercialisti Manlio Bruni e Francesco Giannone l'accusa di associazione a delinquere; il 7 luglio seguente la stessa procura chiede il rinvio a giudizio per Signori e altri 103 indagati. Il 15 febbraio 2020 scatta la prescrizione, istituto a cui Signori, alla luce di una \"querelle\" giudiziaria che si protrae da nove anni, decide di non rinunciare: il 15 dicembre dello stesso anno il tribunale di Cremona emette quindi sentenza di non doversi procedere per la sopravvenuta estinzione del reato.\nIl 23 febbraio 2021 arriva per lui una prima assoluzione da parte del tribunale di Piacenza, in uno dei filoni secondari dell'inchiesta, perch\u00e9 \u00abil fatto non sussiste\u00bb circa la gara Piacenza-Padova del 2 ottobre 2010. Il successivo 30 marzo viene assolto anche dal tribunale di Modena, in primo grado e sempre \u00abperch\u00e9 il fatto non sussiste\u00bb, dall'accusa di \"combine\" nelle gare Modena-Sassuolo e Modena-Siena del 2011.\nIn virt\u00f9 del succitato \"iter\" processuale seguito dalla giustizia ordinaria, il 1\u00ba giugno 2021, a dieci anni esatti dal giorno del suo arresto, Signori viene riabilitato dalla FIGC con un provvedimento di grazia emesso dal presidente Gabriele Gravina."}
{"id": "124201", "revid": "228587", "url": "https://it.wikipedia.org/wiki?curid=124201", "title": "Acido salicilico", "text": "L'acido salicilico \u00e8 un acido carbossilico incolore cristallino, sintetizzato mediante il metodo Kolbe. Viene identificato come ormone vegetale.\n\u00c8 tossico se ingerito in notevoli quantit\u00e0, ma se utilizzato in opportune quantit\u00e0 \u00e8 utile per la conservazione dei cibi e funge da antisettico nel dentifricio. Il gruppo carbossilico, -COOH, reagisce facilmente con gli alcoli per produrre esteri. L'estere con il metanolo \u00e8 il salicilato di metile (o metilsalicilato), componente essenziale della Gaultheria procumbens e del salice bianco (Salix alba). Alimenti naturalmente ricchi di acido salicilico sono le albicocche (3\u00a0mg/100g), il ribes rosso e nero (5\u00a0mg/100g), la cicoria (1\u00a0mg/100g), le arance (2,4\u00a0mg/100g), l'ananas (2\u00a0mg/100g) e i lamponi (5\u00a0mg/100g).\nPer sostituzione dell'ossidrile fenolico con un acetile si ottiene l'acido acetilsalicilico, noto principio attivo dell'Aspirina.\nL'acido salicilico \u00e8 il componente essenziale di alcuni prodotti per il trattamento della pelle e in particolare per la cura dell'acne, della keratosis pilaris e delle verruche. Pu\u00f2 essere usato anche in casi di psoriasi al fine di eliminare la desquamazione e agevolare quindi il trattamento topico.\nRuolo come farmaco.\nLe propriet\u00e0 curative dell'acido salicilico erano note fin dall'antichit\u00e0, tant'\u00e8 che la sostanza veniva estratta dalla pianta del salice, da cui deriva il nome. A partire dall'Ottocento estratti di salicina, un glicoside formato da glucosio e acido salicilico, sono stati impiegati in medicina come antinfiammatorio nel trattamento dell'artrite reumatoide. Successivamente ne sono stati sintetizzati numerosi derivati, che costituiscono la classe dei salicilati, dei quali il pi\u00f9 noto \u00e8 l'acido acetilsalicilico (Aspirina).\nInoltre, l'acido salicilico trova impiego in dermatologia, per le cure della psoriasi. Tale composto ha propriet\u00e0 cheratolitiche: viene posto sulla superficie da detergere in soluzione alcolica al 6%. Dopo alcuni minuti vi sar\u00e0 evaporazione della parte alcolica e precipitazione dell'acido salicilico il quale esplica la sua azione nei confronti del cheratinocita.\nBiosintesi.\nL'acido viene creato nelle cellule vegetali a partire dalla fenilalanina che viene trasformata in acido transcinnamico. Tale acido, attraverso ossidazione riduttiva o non riduttiva, viene trasformato in acido benzoico in forma glicosilata. La forma glicosilata \u00e8 inattiva nel vegetale e grazie all'enzima acido benzoico idrossilasi viene trasformato in acido salicidico che pu\u00f2 diventare acido salicidico-glucosio, ovvero una forma non attiva in cui si trova solitamente all'interno della pianta. Inoltre, alcuni studi sembrano confermare che esistano delle vie biosintetiche dell'acido salicilico che non implicano la produzione di acido benzoico.\nL'acido salicilico non \u00e8 fermo all'interno del vegetale ma si muove lungo i vasi.\nRuolo come fitormone.\nL'acido salicilico come ormone vegetale stimola la respirazione cianuro-resistente (ossidasi alternativa) soprattutto nelle piante della famiglia delle aracee. La sua attivazione comporta la produzione di calore che libera sostanze volatili quali indoli e/o poliammine per l'impollinazione entomofila; inoltre \u00e8 responsabile della resistenza a fitopatogeni inducendo la produzione di enzimi della famiglia delle patogenasi (PRP) che determinano la resistenza sistemica acquisita (SAR - \"Systemic Acquired Resistance\").\nL'acido non \u00e8 direttamente responsabile della risposta SAR nel vegetale, ma se esso non viene prodotto questa non si attiva. In particolare \u00e8 stato possibile capire ci\u00f2 dopo che sono stati condotti degli esperimenti su mutanti EDS, ovvero suscettibili al patogeno in cui ci si \u00e8 accorti che non veniva attivato il gene NIM1 perch\u00e9 mutato. Inoltre \u00e8 implicato anche il gene NPR1 che codifica per una proteina NPR1 che si lega con alta affinit\u00e0 a proteine TGA. Il dimero NPR1-TGA funziona da attivatore per il gene PR1, che \u00e8 implicato nella creazione dell'acido salicilico e delle TGA stesse. Quindi un aumento della concentrazione di NPR1determina un aumento della concentrazione di acido salicilico.\nComposti analoghi.\nIn laboratorio sono stati sintetizzati dei composti analoghi dell'acido salicilico, come l'acido 2,6 dicloroisonicotinico (INA) e i benzotiazoli (BTH), che sono in grado di attivare risposta SAR nella pianta in totale assenza di SA endogeno."}
{"id": "124202", "revid": "1543377", "url": "https://it.wikipedia.org/wiki?curid=124202", "title": "Gaio Ofonio Tigellino", "text": "Biografia.\nSicuramente siciliano (\u00e8 quasi certo che fosse nato ad Agrigentum, la greca Akragas e l'odierna Agrigento, ma \u00e8 alquanto dubbia la data in cui venne al mondo), Tigellino poteva probabilmente vantare un'ascendenza greca, anche se la sua famiglia era di umili origini. Giovane e semisconosciuto fu accusato dell'adulterio della sorella dell'imperatore Caligola: dopo essere stato esiliato dal suddetto nel 39 d.C., fu richiamato in patria da Claudio.\nDurante il regno di questo imperatore fece fortuna gestendo ippodromi in Puglia e in Calabria. Sotto Nerone divenne prefetto dei vigili e successivamente prefetto del pretorio (62 d.C.). A capo della guardia pretoriana fu uno dei pi\u00f9 fedeli e feroci funzionari di Nerone e si distinse particolarmente durante la repressione, nell'anno 65 d.C., della cosiddetta congiura dei Pisoni, nella quale fu coinvolto anche il precettore dell'imperatore, Lucio Anneo Seneca, che per questo venne costretto al suicidio.\nSecondo Tacito, Tigellino, con una calunnia pronunciata a Nerone, indusse lo scrittore e cortigiano rivale Petronio a suicidarsi nel 66. Tigellino, raffigurato dagli storici sia antichi sia contemporanei come un personaggio rozzo e crudele, accrebbe di molto il suo influsso su Nerone, ma successivamente lo abbandon\u00f2 quando apparve chiaro il successo dell'insurrezione guidata da Galba. Quando per\u00f2 anch'esso fu sopraffatto da Otone, quest'ultimo ordin\u00f2 a Tigellino il suicidio, avvenuto tramite il taglio della gola."}
{"id": "124210", "revid": "125675085", "url": "https://it.wikipedia.org/wiki?curid=124210", "title": "Alessandro de' Medici (duca di Firenze)", "text": "Venne assassinato nel 1537 da Lorenzino de' Medici e da un suo sicario.\nBiografia.\nInfanzia.\nFu riconosciuto figlio illegittimo di Lorenzo II de' Medici, nipote di Lorenzo il Magnifico, ma molti lo ipotizzano come figlio naturale del cardinale Giulio de' Medici (che sarebbe diventato pi\u00f9 tardi papa Clemente VII).\nSecondo una versione che risale al Cinquecento, riportata anche da Christopher Hibbert, si tratterebbe del figlio nato dalla relazione tra Lorenzo II (o Giulio) e una serva mulatta di casa Medici, identificata nei documenti come Simonetta da Collevecchio (Collevecchio in Sabina), gi\u00e0 al servizio di Alfonsina Orsini a Roma. Questa versione fu smentita da Giorgio Spini che nel 1960 la defin\u00ec infondata, in quanto la madre era molto pi\u00f9 verosimilmente una contadina della campagna romana andata poi in sposa ad un vetturale del Lazio.\nComunque, per via della sua carnagione olivastra, fu soprannominato \"il Moro\".\nCon la capitolazione della Repubblica fiorentina al termine dell'assedio di Firenze del 1530, per l'accordo di Barcellona tra l'imperatore Carlo V e il papa Clemente VII, appoggiato dalle armi spagnole divenne il nuovo padrone di Firenze.\nSignoria su Firenze.\nUna volta assunto il potere a Firenze, Alessandro cominci\u00f2 quella trasformazione delle istituzioni repubblicane fiorentine, che invece il trattato di resa della citt\u00e0 gli imponeva di rispettare e che sarebbe poi stata portata a termine da Cosimo I, suo lontano cugino e suo successore al governo. Ad esempio Alessandro, avendo vissuto sempre alla corte imperiale di Carlo V, ne port\u00f2 a Firenze gli usi, come quello di circondarsi di una guardia di Lanzi armata di alabarde, che spaventarono e sconcertarono i fiorentini, usi a vedere anche i pi\u00f9 autoritari tra i Medici, comportarsi con ben altra discrezione.\nAlessandro dunque cominci\u00f2 a imprimere un tipico carattere sempre pi\u00f9 \"principesco\" al proprio governo e a eliminare i simboli, cari ai fiorentini, delle istituzioni repubblicane e comunali. Tra queste iniziative la pi\u00f9 significativa fu certamente quella di incaricare Benvenuto Cellini (che ne riferisce nella sua autobiografia) di preparare monete di taglio diverso dal fiorino, con la propria immagine. Inoltre Alessandro pretese (di nuovo contro i trattati) la consegna di tutte le armi possedute da privati cittadini, il che non gli imped\u00ec di morire, poco dopo, trafitto da un suo parente, Lorenzino de' Medici con il quale aveva un rapporto poco chiaro, che alcuni accenni (celebre la descrizione di Cellini) vorrebbero addirittura omoerotico.\nCon il suo governo, le istituzioni fiorentine conservavano una parvenza di democrazia solo attraverso un simbolico Consiglio dei Duecento e un simbolico Senato, composto dal 1532 di quarantotto membri nominati a vita con un blando potere decisionale, pi\u00f9 che altro consultivo. E la carica di senatore rimase un'alta onorificenza anche per tutto il successivo periodo del Granducato di Toscana.\nNel 1536 alla fine di una battuta di caccia sul Montalbano insieme all'imperatore Carlo V, \u00a0si ferm\u00f2 a riposare a Villa La Magia, che diverr\u00e0 possedimento dei Medici nel 1581 su interessamento di Francesco I, secondo Granduca di Toscana.\nAssassinio.\nVenne assassinato in una congiura ordita da suo cugino Lorenzino de' Medici, senza un apparente motivo, forse spinto da un oscuro risentimento o dai gloriosi ideali umanistici del tirannicidio. Lorenzino lo attrasse con un pretesto in casa propria, nella notte fra il 6 e il 7 gennaio 1537, e lo assassin\u00f2 con l'aiuto di un sicario.\nDopo il suo assassinio, a Firenze si affrettarono a dare alla citt\u00e0 un nuovo successore, un altro rampollo del ramo collaterale della casata, Cosimo di Giovanni delle Bande Nere de' Medici, per prevenire moti popolari o mosse da parte di Carlo V d'Asburgo. Alessandro chiudeva, per\u00f2, la storia del ramo primogenito dei Medici, in quanto egli non aveva altri figli se non illegittimi, dei quali il primogenito, Giulio, era troppo piccolo per potere governare. Del resto, n\u00e9 costui n\u00e9 le sue due sorelle minori, Giulia e Porzia, fecero in seguito parlare di s\u00e9.\nAlessandro \u00e8 sepolto assieme al padre Lorenzo de' Medici, duca d'Urbino, nella sepoltura di Michelangelo della sagrestia Nuova di San Lorenzo. Per una certa scomodit\u00e0 della sua memoria, non \u00e8 ricordato da alcuna lapide o indicazione, ma tutte le ricognizioni sulle spoglie nella tomba ne hanno riportato la presenza.\nMatrimonio e discendenza.\nAlessandro spos\u00f2 a Firenze la figlia naturale (poi legittimata) dell'Imperatore Carlo V, Margherita d'Asburgo, il 13 giugno 1536, ma il loro breve matrimonio non ebbe alcuna discendenza.\nDa Taddea Malaspina (1505-?), figlia del marchese di Massa e signore di Carrara Antonio Alberico II Malaspina e di sua moglie Lucrezia d'Este e sorella della marchesa Ricciarda Malaspina, si presume abbia avuto i due figli illegittimi:\nDa una donna ignota, ebbe una terza figlia naturale, Porzia (1538-1565), nata postuma, che divenne badessa nel monastero di San Clemente a Firenze.\nNote.\nAnnotazioni\nFonti"}
{"id": "124221", "revid": "1305772", "url": "https://it.wikipedia.org/wiki?curid=124221", "title": "Zecchino d'Oro 1990", "text": "Il trentatreesimo Zecchino d'Oro si \u00e8 svolto a Bologna dal 22 al 25 novembre 1990.\nIl programma.\n\u00c8 stato presentato da Cino Tortorella, Maria Teresa Ruta (appuntamenti pomeridiani) e Livia Azzariti (serata finale). Ospite di questa edizione Roger Moore. La sigla era la canzone \"La nostra festa\".\nHanno partecipato alcuni fra i cantautori pi\u00f9 noti del panorama musicale italiano: Fabio Concato, autore di \"L'ocona sgangherona\", Pino Daniele, autore di \"Tegolino\", Mario Lavezzi, autore di \"E nelle onde che baraonde\", e Enrico Ruggeri, autore con Luigi Schiavone di \"La canzone dei colori\". Malgrado ci\u00f2 non venne eliminato il consueto concorso, come avvenne nel 1987.\nValere Iradukunda era stato creduto morto durante la guerra civile tra Hutu e Tutsi che aveva insanguinato il paese, e cos\u00ec nel 1994 gli venne dedicato un Fiore della Solidariet\u00e0 alla memoria, con la ricostruzione del suo villaggio. Si scopr\u00ec in seguito che il bambino era sopravvissuto alla guerra, e nel 1997 egli stesso partecip\u00f2 alla serata inaugurale del 40\u00ba Zecchino d'Oro in rappresentanza degli interpreti esteri assieme ad Antoinette Dodin, interprete di .\nNel 2009, Elena Masiero ha partecipato, in qualit\u00e0 di personaggio di cui indovinare l'identit\u00e0, al gioco \"Ma che ci avr\u00e0 de strano?\" del programma televisivo \"La corrida\"."}
{"id": "124222", "revid": "1305772", "url": "https://it.wikipedia.org/wiki?curid=124222", "title": "Zecchino d'Oro 1991", "text": "Il trentaquattresimo Zecchino d'Oro si \u00e8 svolto a Bologna dal 21 al 24 novembre 1991.\nIl programma.\n\u00c8 stato presentato da Cino Tortorella e Maria Teresa Ruta. La sigla era la canzone \"La nostra festa\".\nIn questa edizione nasce l'iniziativa chiamata il Fiore della solidariet\u00e0, grazie alla quale ogni anno vengono realizzate opere di solidariet\u00e0 a favore dei bambini poveri di tutto il mondo. Il primo Fiore della solidariet\u00e0 \u00e8 dedicato alla costruzione di tre scuole e ad una campagna di vaccinazione per 50.000 bambini in Bangladesh.\nGli ospiti di questa edizione sono un gruppo di ballerine bengalesi e Adriano Celentano (in collegamento telefonico).\n\"Monta in mountain bike\", brano vincitore dell'edizione, durante la puntata finale ottenne un punteggio pari a 160, il massimo risultato realizzabile.\n\"Bambinissimi pap\u00e0\", il cui testo \u00e8 stato scritto da Lino Banfi, e la sigla della 31\u00aa edizione dello Zecchino d'oro, \"Il coro del creato\", sono contenuti nella colonna sonora del film \"Parenti serpenti\" diretto da Mario Monicelli nel 1992.\n\"Il pi\u00f9 grande motore\" \u00e8 stato interpretato anche da Bud Spencer, ospite dell'Antoniano di Bologna in occasione della Festa della Mamma 1992."}
{"id": "124223", "revid": "1305772", "url": "https://it.wikipedia.org/wiki?curid=124223", "title": "Zecchino d'Oro 1992", "text": "Il trentacinquesimo Zecchino d'Oro si \u00e8 svolto a Bologna dal 26 al 29 novembre 1992.\n\u00c8 stato presentato da Cino Tortorella e Maria Teresa Ruta con la partecipazione come baby valletta di Chiara Tortorella.\nIl Fiore della solidariet\u00e0 del 1992 \u00e8 stato dedicato alla costruzione di un centro d'accoglienza in Croazia."}
{"id": "124224", "revid": "185138", "url": "https://it.wikipedia.org/wiki?curid=124224", "title": "Astronave Prometheus", "text": ""}
{"id": "124225", "revid": "125109587", "url": "https://it.wikipedia.org/wiki?curid=124225", "title": "Zecchino d'Oro 1993", "text": "Il trentaseiesimo Zecchino d'Oro si \u00e8 svolto a Bologna dal 25 al 28 novembre 1993.\n\u00c8 stato presentato da Cino Tortorella e Maria Teresa Ruta. La sigla era \"Lo Zecchino d'oro\" (Mario Panzeri, Peppino Principe).\nNella terza giornata le votazioni sono state effettuate in maniera diversa dal solito: al posto delle consuete palette con i voti da 6 a 10, le preferenze della giuria sono state espresse con il SI. Le canzoni in gara aumentano da 12 a 14, come era gi\u00e0 avvenuto nel 1976.\nIl Fiore della solidariet\u00e0 del 1993 \u00e8 dedicato alla costruzione di una casa d'accoglienza in Brasile per i \"Meninos da rua\" di Niter\u00f3i."}
{"id": "124229", "revid": "125368389", "url": "https://it.wikipedia.org/wiki?curid=124229", "title": "Zecchino d'Oro 2001", "text": "Il quarantaquattresimo Zecchino d'Oro si \u00e8 svolto a Bologna dal 20 al 24 novembre 2001.\n\u00c8 stato presentato da Cino Tortorella, Ettore Bassi e Monica Leofreddi. La sigla era il misto di \"Il trenino dello Zecchino\" e i brani pi\u00f9 famosi dalle vecchie edizioni. \nIl Fiore della solidariet\u00e0 del 2001 \u00e8 dedicato alla costruzione di un centro nutrizionale e di un centro per la prevenzione della trasmissione materno-infantile del virus HIV in Mozambico.\nIn questa edizione sono stati ospitati Massimo Lopez, Antonella Clerici e Terence Hill."}
{"id": "124233", "revid": "92723", "url": "https://it.wikipedia.org/wiki?curid=124233", "title": "Tatticit\u00e0", "text": "In chimica la tatticit\u00e0 \u00e8 la configurazione stereochimica relativa tra atomi di carbonio asimmetrici (o \"stereogenici\") adiacenti lungo la catena di un polimero.\nL'importanza della tatticit\u00e0 \u00e8 nel suo riflettersi sulle propriet\u00e0 fisiche e reologiche del polimero, che ne influenzano le possibilit\u00e0 applicative.\nUn polimero \u00e8 detto:\nI polimeri \"atattici\" sono generalmente gomme amorfe, dalle scarse possibilit\u00e0 applicative; quelli \"isotattici\" e \"sindiotattici\" invece, data la maggiore facilit\u00e0 nell'assumere una struttura cristallina o semi-cristallina, sono in genere plastiche rigide ampiamente utilizzate nell'industria.\nLa scoperta di catalizzatori capaci di orientare la sintesi del polipropilene verso la configurazione isotattica o sindiotattica ha valso ai suoi scopritori - Giulio Natta e Karl Ziegler - il premio Nobel per la chimica nel 1963."}
{"id": "124234", "revid": "2175", "url": "https://it.wikipedia.org/wiki?curid=124234", "title": "Isotattico", "text": ""}
{"id": "124235", "revid": "466539", "url": "https://it.wikipedia.org/wiki?curid=124235", "title": "Otto Wille Kuusinen", "text": "Tra i fondatori del Partito Comunista Finlandese, fu parlamentare del Granducato di Finlandia tra il 1908 e il 1914 e della Finlandia indipendente nel 1917-1918, per poi diventare capo del governo popolare della Repubblica Democratica Finlandese. Dopo la guerra si trasfer\u00ec in Unione Sovietica.\nBiografia.\nNato da una povera famiglia della Finlandia quando il paese era governato dallo Zar di Russia, si iscrisse al Partito Operaio Socialdemocratico Russo nel 1904, e l'anno successivo, durante la Rivoluzione russa del 1905, istitu\u00ec a Helsinki un corpo di Guardie Rosse per combattere contro le truppe governative. Tra il 1906 e il 1916 lavor\u00f2 come giornalista, e nel 1908 fu eletto alla Dieta finlandese.\nDopo il crollo dell'impero russo, con la Rivoluzione del 1917, la Finlandia divenne una repubblica indipendente; Kuusinen entr\u00f2 a far parte del governo rivoluzionario che controllava Helsinki e il sud-est del paese, ma nel 1918 il nuovo governo venne rovesciato da una controrivoluzione \"bianca\" operata da cadetti e filo-monarchici e Kuusinen fugg\u00ec a Mosca. Fu tra i fondatori del Partito Comunista Finlandese (agosto 1918) e in seguito fu uno dei delegati sovietici alla Terza Internazionale; continu\u00f2 a lavorare per il Comintern per oltre vent'anni.\nNel 1939 fu posto a capo del governo marxista denominato da lui stesso \"governo popolare della Repubblica Democratica Finlandese\" che era stato istituito a Terijoki dall'Unione Sovietica durante la guerra finnico-sovietica (1939-1940) e successivamente (1940-1958) fu presidente della Repubblica socialista sovietica carelo-finlandese, istituita nei territori sottratti alla Finlandia, fin quando lo stato entr\u00f2 a far parte della Russia. Fino alla sua morte, fece parte del Comitato centrale del Partito Comunista dell'Unione Sovietica.\nOpera.\nDal punto di vista letterario, Kuusinen fu l'autore del volume \"I fondamentali del marxismo-leninismo\", considerato un'opera molto importante per la dialettica marxista e leninista. Al Cremlino la sua ideologia venne definita \"liberale\" e fu appoggiata da Nikita Chru\u0161\u010d\u00ebv, che la us\u00f2 come arma politica da lanciare contro Mao Zedong. Il suo \"Manuale del marxismo-leninismo\" fu approvato ed arricchito da Ernesto Che Guevara, che vi alleg\u00f2 il libretto \"Il partito marxista-leninista\" (1963).\nNel 1958 Kuusinen fu eletto all'unanimit\u00e0 membro dell'Accademia Scientifica Sovietica. Mor\u00ec sei anni dopo e le sue ceneri furono sepolte nella necropoli delle mura del Cremlino."}
{"id": "124236", "revid": "2175", "url": "https://it.wikipedia.org/wiki?curid=124236", "title": "Sindiotattico", "text": ""}
{"id": "124237", "revid": "1745361", "url": "https://it.wikipedia.org/wiki?curid=124237", "title": "Androgino", "text": "Con androgino si intende una persona che presenta la combinazione di elementi o caratteristiche maschili e femminili contemporaneamente. Tale \"ambiguit\u00e0\" pu\u00f2 condizionare lo stile di vita dell'individuo.\nLa parola non \u00e8 utilizzata in ambito scientifico e non fa in alcun modo riferimento alle modalit\u00e0 di riproduzione o all'orientamento sessuale; viene invece usata per indicare in un individuo la coesistenza di aspetti esteriori, sembianze o comportamenti propri di entrambi i sessi.\nVa precisato che in campo scientifico si usano i termini ermafrodito o ermafrodita, in alternativa a intersessuale e bisessuato, per indicare un essere umano che pu\u00f2 presentare contemporaneamente organi sessuali femminili o maschili ben definiti, altrimenti una condizione intermedia fra i due generi sessuali, con uno dei due organi pi\u00f9 maturo dell\u2019altro.\nEtimologia e definizioni.\nIl termine androgynus deriva dalla lingua greca antica: \u1f00\u03bd\u03b4\u03c1\u03cc\u03b3\u03c5\u03bd\u03bf\u03c2, da \u1f00\u03bd\u03ae\u03c1 (\"an\u00e8r\": uomo) -genitivo \u1f00\u03bd\u03b4\u03c1\u03cc\u03c2 (\"andr\u00f2s\")- e \u03b3\u03c5\u03bd\u03ae (\"gyn\u00e9\": donna); secondo il mito che lo riguarda \u00e8 un individuo che partecipa della natura di entrambi i sessi.\nA volte \"androgino\" \u00e8 un termine che viene impropriamente usato nel linguaggio moderno come sinonimo di intersessuale o \"ermafrodito\". Questi ultimi due termini in biologia, in zoologia e in botanica, indicano la copresenza in un individuo di apparati e caratteri sessuali maschili e femminili che producono comportamenti differenti a seconda delle specie in cui si manifestano e la modalit\u00e0 riproduttiva tipica delle specie interessate. L'organizzazione riproduttiva delle lumache e delle ostriche, per esempio, si definisce ermafroditismo (fa riferimento al concetto biologico d'intersessualit\u00e0 fisica) e non \"androginia\".\nIdentit\u00e0 di genere.\nIn termini d'identit\u00e0 di genere, per quanto riguarda gli esseri umani, androgino \u00e8 una persona che non si adatta perfettamente ai tipici ruoli di genere di mascolinit\u00e0-femminilit\u00e0 della societ\u00e0 all'interno di cui vive; per descrivere s\u00e9 stesso l'androgino pu\u00f2 anche utilizzare i termini \"ambigender\" o \"polygender\". Molti androgini si descrivono come essere mentalmente a met\u00e0 strada fra uomo e donna, ma possono anche identificarsi come agender ovvero privi di genere d'appartenenza, o tra i generi, di genere neutro, genderqueer, multigender, intergendered, pangender o genderfluid.\nRuoli di genere.\nSecondo la psicologa statunitense Sandra Bem - nota per il suo lavoro pionieristico nel campo degli studi di genere, polarizzazione di genere e androginia - uomini e donne androgini sono pi\u00f9 flessibili, quindi meno radicati nella concezione mentale che vuole una netta separazione tra i poli maschile e femminile.\nNell'antichit\u00e0.\nLa figura dell'Androgino quale formulazione arcaica della coesistenza di tutti gli attributi, compresi quindi anche quelli sessuali, nell'unit\u00e0 divina e nell'uomo perfetto delle origini secondo Mircea Eliade raffigura la \"coincidentia oppositorum\", la perfetta unione dei contrari: in una variet\u00e0 di miti cosmogonici compare l'essere unico androginico, esistente prima della separazione delle cose. Nell'area culturale occidentale l'esempio pi\u00f9 famoso di tal concezione \u00e8 il mito che Platone fa raccontare al commediografo Aristofane nel \"Simposio\".\nMito.\nCome detto, nella cultura europea la figura dell'androgino entra con la descrizione che ne fa il filosofo Platone nel suo \"Simposio\": ed \u00e8 Aristofane, nel dialogo, che narra di questo terzo genere, non figlio del Sole come gli uomini, non figlio della Terra come le donne, ma figlio della Luna, che della natura di entrambi partecipa. Il mito racconta che la completezza autosufficiente rese gli umani cos\u00ec arroganti da immaginare di dare la scalata all'Olimpo, e Zeus (non volendo distruggerli per non privare l'Olimpo dei loro sacrifici) separ\u00f2 ciascuno di loro in due met\u00e0, riducendo gli androgini a solo maschio e solo femmina.\nStessa concezione si ritrover\u00e0 nei teosofi del neoplatonismo e del neopitagorismo, ma anche in molte sette dello gnosticismo cristiano, oltre che nella gnosi ebraica, nella Qabbalah e nell'Alchimia, attraversando il Rinascimento e il Romanticismo: vi era una perfetta unit\u00e0 primitiva dell'essere umano, andata poi perduta.Di forme diverse da quelle platoniche ha Adamo androgino della gnosi ebraica: Adamo ed Eva erano stati creati schiena contro schiena e uniti per le spalle; poi il Signore li separ\u00f2 con un colpo d'ascia dividendoli in due. Altri pareri vogliono invece che Adamo fosse maschio nella parte destra e femmina in quella sinistra, ma Dio lo divise in due met\u00e0.\nQuella che El\u00e9mire Zolla chiama \"l'umana nostalgia dell'interezza\", mai placata, \u00e8 la radice e in qualche modo la costrizione all'amore (\"\u00aballa brama e all'inseguimento dell'interezza, ebbene, tocca il nome di amore\u00bb\").\nL'androgino come archetipo.\nIn Occidente il racconto platonico, la sua persistenza e il suo riuso in culture successive come l'alchimia segnalano nell'androgino l'archetipo della \"coincidentia oppositorum\". Coincidenza e superamento.\nLa potenza dell'archetipo fa s\u00ec che esso continui a percorrere sotterraneamente tutti i sistemi mitologici che si avvicendano: le divinit\u00e0 cambiano nome, ma segni ed emblemi trascorrono da una all'altra, collegandole:\nL'androgino nelle religioni.\nI popoli dell'antichit\u00e0 facevano una netta differenza tra ci\u00f2 che Mircea Eliade chiama l'\"ermafrodito concreto\" e l'\"androgino rituale\". Un neonato che presentasse segni di ermafroditismo era considerato dalla famiglia un segno della collera degli dei, e immediatamente eliminato, come accadeva per tutti i neonati gravemente imperfetti.\nLa sua unica speranza di scampo, soggettivamente, era di essere accolto nell'ordine del sacro, come vivente rappresentazione della coincidenza degli opposti e figura che riuniva in s\u00e9 la potenza magica e religiosa di entrambi i sessi, di cui acquisiva i poteri attraverso pratiche rituali. La principale di queste pratiche era il travestimento (il che rende evidente che non era necessario un ermafrodito concreto, per agire il rito).\nAncora oggi, in India, gli ermafroditi sono dei fuori casta, e tuttavia hanno una propria collocazione sociale precisissima: la benedizione degli eunuchi \u00e8 molto richiesta, ben pagata, e considerata quasi indispensabile ed eccezionalmente efficace in ogni cerimonia: pu\u00f2 cacciare gli spiriti malvagi, rendere fertile una donna, dare un buon augurio ai novelli sposi, assicurare alla coppia un figlio maschio. Nella metafisica induista la polarit\u00e0 maschile rappresentata da \u015aiva, e quella femminile rappresentata da Shakti hanno bisogno, per fondersi, di Ardhanarishvara, l'androgino.\nIn altre culture, l'androginia \u00e8 connessa allo sciamanesimo e a riti iniziatici.\nLe divinit\u00e0 della fertilit\u00e0 cosmica sono in massima parte androgini, oppure sono femmine un anno e maschi l'anno dopo (per esempio lo \"Spirito della Foresta\" degli Estoni). La maggioranza degli dei della vegetazione (Attis, Adone, Dioniso) e delle Grandi Madri (come Cibele) sono bisessuati. Tracce di androginia sono presenti nelle divinit\u00e0 scandinave: Odino, Loki, Tuisto, Nerthus, ecc. Il dio iranico del tempo illimitato, Zervan, \u00e8 androgino e lo \u00e8 pure un'antica divinit\u00e0 cinese del sole e dell'oscurit\u00e0. L'androginia ha il significato di esprimere la coesistenza dei contrari, dei principi cosmologici in seno alla divinit\u00e0.\nL'androgino moderno.\nNon va mai dimenticato che l'immaginario legato all'androginia mira alla completezza e all'integrazione, non solo sul piano religioso o mistico, ma anche su quello psicologico e dell'immagine. Il risultato \u00e8 talvolta ambiguo, ma il bisogno \u00e8 reale, e perdura nel tempo e nelle culture. Nutriti di neoplatonismo e di studi alchemici, gli uomini dell'Umanesimo e del Rinascimento fecero gran conto della figura dell'androgino.\nL'androgino riemerse poi nello spiritualismo mistico che fece da contraltare all'illuminismo a partire dal Settecento, esplodendo poi nel romanticismo, direttamente riferito alla filosofia alchemica. Basti pensare al mondo visionario di William Blake, o al romanzo \"S\u00e9raph\u00eeta\" di Honor\u00e9 de Balzac; quest'ultimo incentrato proprio sulla figura d'un personaggio androgino i cui caratteri son stati direttamente ripresi dalle teorie filosofico-mistiche di Emanuel Swedenborg.\nPsicologia.\nAltri fattori che stanno all'origine del tema dell'androgino sono per esempio la presenza in natura di esseri dal \"sesso indeciso\", bisessuati e, nelle varie culture, di tutta la gamma degli stati intersessuali: la loro presenza pone un problema, richiede delle spiegazioni come la richiede l'irriducibile presenza dei due sessi. In particolare nei riti di passaggio \u00e8 usuale dare largo spazio alla bisessualit\u00e0; travestimenti in cui un sesso assume le sembianze dell'altro, fino all'operazione detta di sub-incisione per cui il maschio viene simbolicamente dotato dei genitali di entrambi i sessi.Anche le cerimonie d'iniziazione, i riti funebri e le feste dei culti della fertilit\u00e0, i riti agrari fino a giungere al Carnevale, contribuiscono tutti a invertire provvisoriamente i sessi. Possedere per s\u00e9 entrambi i sessi \u00e8 una fantasia ricorrente, dai sogni ai racconti del folklore, esiste nelle creazioni artistiche e negli studi alchemici.\nAnima e animus, cio\u00e8 l'essere umano si trova a essere contemporaneamente duplice, oscillante tra le due forze polari di una totalit\u00e0 la quale cerca di ricostituirsi. Carl Gustav Jung, il fondatore della psicologia analitica, presenta nelle sue opere con particolare insistenza il tema dell'androgino: il S\u00e9-Selbst presuppone la coesistenza di animus (maschile nella donna) e anima (femminile nell'uomo). In \"Psicologia del transfert\" Jung passa in rassegna tutta una serie di simboli alchemici in cui l'alchimista cerca di ridurre il due a uno, attraverso innumerevoli procedure: il \"lapis\" o pietra filosofale, che ottiene il \"rebis\" (\"res\" \"bis\", \u00abcosa doppia\u00bb), e l'homunculus sono androgini. Da qui l'autore giunge anche all'idea di androginia di Cristo, l'anima Christi che vive nel corpus mysticum della Chiesa.\nPer Georg Groddeck, come narra nel suo \"Il libro dell'Es\", esistono persone che possiedono un Es il quale a volte non \u00e8 ben cosciente se \u00e8 maschio o femmina.\nPer Sigmund Freud invece un certo grado di \"ermafroditismo fisico si pu\u00f2 trovare in larga parte indipendente da quello psichico\" e la constatazione che \"in tutte le persone \u00e8 possibile rintracciare un grado assai considerevole di omosessualit\u00e0 latente o inconscia\" (Opere, vol, IX pagg. 148 e 165). Ma l'androgino, che contiene certo qualche elemento di omosessualit\u00e0, \u00e8 pi\u00f9 che altro un \"fantasma sessuale\" o asessuato; rappresentazione ricorrente in molteplici forme nella storia umana.Nel saggio del 1910 intitolato \"Un ricordo d'infanzia di Leonardo da Vinci\" nota come nelle opere della maturit\u00e0 di Leonardo da Vinci le figure androgine sono tutti \"giovani di bell'aspetto, di una delicatezza femminea, dalle forme effeminate; non abbassano gli occhi ma guardano in modo misteriosamente trionfante, quasi sapessero di una grande felicit\u00e0 vittoriosa della quale \u00e8 obbligo tacere. Il familiare sorriso ammaliatore fa sospettare un segreto d'amore\".\nLetteratura.\nLa modernit\u00e0 dispone, abbiamo visto, del recupero degli archetipi nella psicologia analitica junghiana e inoltre di saggi o trattati, ma anche romanzi, sull'androgino. Fra questi ultimi si vedano:\nPer tutto il XIX secolo l'androgino \u00e8 largamente presente. Johann Wilhelm Ritter, di professione fisico e chimico e amico di Novalis, rivalorizza teoricamente l'androgino quale uomo perfetto dell'avvenire, ci\u00f2 probabilmente sulla scia di Jakob B\u00f6hme. Nel 1829 Henry de Latouche con \"Fragoletta\" e nel 1835 Honor\u00e9 de Balzac con \"S\u00e9raph\u00eeta\" la figura androginica cos\u00ec cara alla mistica s'incarna compiutamente in personaggio letterario. Il nome di Seraphita dato da Balzac al suo androgino \u00e8 un evidente richiamo ai serafini, la pi\u00f9 alta gerarchia angelica e la pi\u00f9 ardente d'amore divino: quest'essere, dice l'autore, aveva lo strano potere d'apparire sotto due forme distinte, di donna agli uomini e di uomo alle donne.\nIn seguito, conformemente ai dettami del decadentismo, il sesso androgino diviene sesso artistico per eccellenza; Jos\u00e9phin P\u00e9ladan, una sorta di scrittore-mago, dedica a esso molti volumi della sua ponderosa opera: considera l'androgino trovarsi nel punto pi\u00f9 alto dell'espressione amorosa, e conclude che androgino per essere ugualmente Tristano e Isotta (Teoria amorosa dell'androgine).\nNella prima met\u00e0 del '900 il mito compare nella \"Terra desolata\" (1922) di Thomas Eliot nella persona di Tiresia; nel \"L'uomo senza qualit\u00e0\" (1930-33) di Robert Musil invece pervade da cima a fondo l'amore (forse incestuoso) tra fratello e sorella dei due protagonisti, Ulrich e Agathe. Fin da bambino il ragazzo aveva desiderato di essere una fanciullina: \"A quel tempo ne sapeva cos\u00ec poco di uomo e donna che a cosa non gli pareva del tutto impossibile\" (Vol. II, pag. 29). Un giorno d'improvviso Agathe domanda al fratello se questi conosca il mito che Platone riporta: \"Adesso le disgraziate met\u00e0 fanno ogni sorta di sciocchezze per ricongiungersi... ma non vi riescono, ch\u00e9 nessuno sa qual \u00e8, fra le tante che vanno attorno, la met\u00e0 che gli manca. Ne agguanta una che gli par quella giusta... Se ne \u00e8 nato un bimbo, le due met\u00e0 credono di essersi fuse nel figlio; ma invece non \u00e8 che una terza met\u00e0... Cos\u00ec l'umanit\u00e0 continua a dimezzarsi\" (Vol. II, pag. 272, ecc.).\nL'androginia: come viene vista nel ventunesimo secolo.\nL'immagine contemporanea dell'androgino s'impernia soprattutto su figure femminili: dai preraffaelliti a Klimt, da Greta Garbo e Marlene Dietrich a Sarah Bernhardt, alla popolare indossatrice Twiggy o a personaggi italiani come Rita Pavone che fu addirittura scritturata per interpretare il ruolo maschile di Gian Burrasca, e, di recente, come l'attrice Katherine Moennig.\nNell'immagine maschile, appena superata l'adolescenza, l'estetica dell'androgino mette in risalto soprattutto l'effetto travestimento, e il risultato non sembra pi\u00f9 alludere alla completezza, ma piuttosto al doppio mancante. Tuttavia in questo versante maschile si pu\u00f2 citare l'ex attore Jaye Davidson, il cantante Bill Kaulitz, il cantante rock David Bowie che negli anni settanta imperson\u00f2 l'alieno ambiguo e androgino , uno dei suoi personaggi di maggiore successo, che contribu\u00ec a farlo entrare nell'olimpo del rock. Un altro esempio di androginia \u00e8 stata successivamente la modella Andreja Peji\u0107, la quale, prima del suo adeguamento di genere, sfilava con successo sia in abbigliamento maschile sia femminile.\nCerte persone rivendicano l'androginia come identit\u00e0 di genere, cio\u00e8 per una persona che non si sente n\u00e9 totalmente uomo, n\u00e9 donna, ma qualcosa fra i due, con una mescolanza di caratteristiche tradizionalmente maschili o femminili.\nAnche in altre culture vi sono androgini moderni. Per esempio nella musica giapponese lo stile estetico dei musicisti della corrente visual kei si basa su una immagine prettamente androgina; tra questi vi sono Moi Dix Mois, X Japan, Dir en Grey, Miyavi. Mana, oltre a essere un musicista di spicco con i Malice Mizer, \u00e8 anche uno stilista molto rinomato per le sue influenze sulla Gothic Lolita, una moda giapponese molto in voga tra le teenager.\nCi sono anche personaggi di fantasia androgini o comunque caratterizzati da un aspetto effeminato in molti anime, manga e videogiochi, come Grifis/Griffith in Berserk, Jasdebi in D.Gray-man, Leo in Tekken 6, Deidara e Haku in Naruto o Karuto della Brigata Fantasma, Neferupito delle Formichimere, Kurapika in Hunter \u00d7 Hunter e Fisheye in Sailor Moon. Hideyoshi Kinoshita \u00e8 un esempio lampante di androginia nel manga Baka To Test uscito per Shoukanjuu Ni; cos\u00ec come l'homunculus Envy in Fullmetal Alchemist.\nDegna di nota \u00e8 la corrente di pensiero presente nel manga e anime One Piece, l'Okama Way, i cui membri vestono con abiti del sesso opposto e adottano una mentalit\u00e0 assimilabile a quella androgina, abbandonando il modo di pensare di entrambi i sessi, come dichiarato esplicitamente da Mr. 2 Von Clay. \u00c8 interessante notare come anche Rip van Winkle, uno dei personaggi secondari del manga Hellsing, abbia i tratti somatici notevolmente androgini (pi\u00f9 evidenti nell'anime che nel manga), cos\u00ec come Aramis in D'Artagnan e i moschettieri del re."}
{"id": "124238", "revid": "120956950", "url": "https://it.wikipedia.org/wiki?curid=124238", "title": "Cloruro d'ammonio", "text": "Il cloruro di ammonio (altres\u00ec noto come \"sale di ammonio\", NH4Cl) \u00e8 il sale di ammonio dell'acido cloridrico. \nNella sua forma pura \u00e8 un sale cristallino bianco, solubile in acqua, di sapore piccante.\nIn natura \u00e8 rintracciabile presso regioni vulcaniche, dove si forma sopra rocce vulcaniche vicino a sfiati emananti vapori.\nIl cristallo sublima direttamente allo stato gassoso, e tende a durare brevemente giacch\u00e9 si dissolve facilmente in acqua.\nFacile da produrre artificialmente, spesso \u00e8 realizzato come sottoprodotto di altre industrie.\nUsi.\nStoricamente era considerato come una delle quattro \"anime\" alchemiche. Il modo in cui si dissocia in due potenti corrosivi, l'ammoniaca e l'acido cloridrico, che attaccavano i metalli, aveva indotto gran parte degli alchimisti a pensare che il cloruro di ammonio potesse essere la chiave per trasformare i metalli.\nIn tempi moderni funge come elettrolita per batterie a cella secca e come fertilizzante nella coltivazione del riso.\nViene utilizzato anche come supplemento alla nutrizione del bestiame, negli shampoo, nella stampa tessile, nella colla che lega il compensato, come ingrediente per la nutrizione del lievito, nei prodotti abrasivi e come medicina per la tosse, quale mucolitico. Questa propriet\u00e0 gli deriva dalla sua azione irritativa nella mucosa bronchiale, che causa la produzione di liquido in eccesso che si pu\u00f2 espellere in modo pi\u00f9 semplice (in particolare, questa capacit\u00e0 \u00e8 dovuta allo ione ammonio piuttosto che a quello cloruro).\nViene anche utilizzato per acidificare le urine favorendo cos\u00ec l'eliminazione di farmaci basici.\nIn parecchi Paesi il cloruro di ammonio \u00e8 usato per aromatizzare caramelle alla liquirizia (il \"salmiakki\" della Finlandia \u00e8 un esempio popolare) e come condimento per le vodke.\nUn altro suo utilizzo si trova nei sacchetti del ghiaccio istantaneo dove, insieme all'urea, reagiscono secondo un processo endotermico. Usata anche nell'estrazione rudimentale della morfina per la produzione di eroina, l'aggiunta del composto fa precipitare la cosiddetta morfina base, un prodotto molto grezzo ma l'inizio per la produzione dello stupefacente.\nStoria.\nIl nome deriva dal tempio di Zeus-Amon in Egitto dove fu rinvenuto originariamente; da l\u00ec il nome \"sale di Ammon\". Era la sostanza cristallina bianca che restava sul soffitto o sui muri dopo che venivano bruciate le feci dei cammelli. Alessandro il Grande la trov\u00f2 in Tagikistan nelle miniere: la sostanza era nota come \"naosha\" in Cina, \"nao sadar\" in India e \"nushadir\" in Persia e nei Paesi mediorientali."}
{"id": "124239", "revid": "2175", "url": "https://it.wikipedia.org/wiki?curid=124239", "title": "Atattico", "text": ""}
{"id": "124241", "revid": "2373", "url": "https://it.wikipedia.org/wiki?curid=124241", "title": "Rosa (colore)", "text": "Il rosa \u00e8 una delle radiazioni dello spettro che l'uomo riesce a vedere. Talvolta descritto come un colore della gamma del rosso, pi\u00f9 tecnicamente si tratta di un rosso chiaro e desaturato, ottenuto dalla sintesi additiva del rosso con il bianco. Dal punto di vista artistico ed emotivo viene considerato un colore caldo.\nI confini tra rosa, fucsia e viola sfumano l'uno nell'altro, come avviene sempre per i colori che si distinguono per una tonalit\u00e0 pi\u00f9 chiara o pi\u00f9 scura. \nEtimologia.\nPer la lingua italiana e quelle neolatine in genere, il nome del colore deriva dal fiore omonimo.\nColorazione.\nIn chimica analitica.\nIn generale, fiamme di colore rosa indicano una temperatura di fiamma moderata (intorno ai 900 \u00b0C circa).\nGenesi del simbolismo e interpretazioni odierne.\nContrariamente all'epoca odierna, nella maggior parte delle culture, incluse quelle orientali, il colore rosa acceso \u00e8 stato considerato per secoli una colorazione particolamente adatta al genere maschile, poich\u00e9 considerata una variante del rosso, simbolo di forza e virilit\u00e0, nonch\u00e9 frutto dell'unione con il bianco, simbolo di spiritualit\u00e0 e purezza d'animo. \nAddirittura fino al 1918, tale colore era associato al genere maschile, tanto che una nota rivista specializzata in abiti per bambini, l'illustre \"Earnshaw Infants' Department\", pubblic\u00f2 un articolo in cui si scriveva che il rosa, colore forte e acceso, era pi\u00f9 adatto ai maschi mentre l'azzurro, colore pi\u00f9 tenue e delicato, era pi\u00f9 indicato per le femmine.\nAl contrario, per una mera convenzione affermatasi in Occidente nella seconda met\u00e0 del Novecento, il rosa pallido \u00e8 diventato simbolo di femminilit\u00e0 e colore assegnato delle neonate per via del suo aspetto delicato che richiama quello del fiore omonimo, promuovendo l'azzurro intenso colore destinato ai neonati maschi.\nCon il tempo, un esempio molto comune sopravissuto fino ai giorni nostri, divennero le coccarde decorative dei relativi colori appesi alle porte delle abitazioni di famiglie dove era nato un bambino. Tale usanza \u00e8 in voga ancora oggigiorno in Italia ma anche in molti paesi occidentali. \nDurante la Seconda Guerra Mondiale, il colore rosa \u00e8 stato anche tristemente associato all'omosessualit\u00e0 e tale accostamento deriv\u00f2 direttamente dal famigerato simbolo con cui i nazisti contrassegnavano i prigionieri nei campi di concentramento.\nIn psicologia.\nSentimentalmente, \u00e8 simbolo di dolcezza, tenerezza, femminilit\u00e0, delicatezza, innocenza, speranza e amore romantico. Risulta che questo colore pu\u00f2 rafforzare l'intuito femminile e favorire la capacit\u00e0 di perdono.\nNella religione.\nPer la religione cattolica, il rosa simboleggia la gioia e la felicit\u00e0. I paramenti di questo colore sono utilizzati nella terza domenica di Avvento, nota come \"Gaudete\" e nella quarta domenica di Quaresima, chiamata \"Laetare\".\nNello sport.\nIl rosa \u00e8 uno dei tanti colori utilizzati nello sport. Per quanto riguarda l'Italia, uno delle tinte della Contrada del Drago di Siena, partecipanti allo storico palio, \u00e8 il \"rosa antico\".\nUn altro degli impieghi pi\u00f9 noti \u00e8 quella del \"leader\" del Giro d'Italia, che indossa l'amb\u00ecta Maglia Rosa; l'origine del suo colore risiede nella colorazione tipica della carta del quotidiano sportivo \"La Gazzetta dello Sport\", storico organizzatore e finanziatore dell'evento sin dal 1908.\nAnche il panorama calcistico registra l'utilizzo del colore rosa, come nel caso della squadra di calcio del , ma anche nella storica e prima versione di divisa sociale dello Juventus Football Club, i cui colori erano il rosa e il nero. \nNella cromoterapia.\nIl rosa \u00e8 un colore dalle grandi propriet\u00e0 rilassanti, in grado di combattere lo stress e favorire sensazione di calma e speranza, oltre a combattere la sensazione di solitudine, ridurre la rabbia e l'aggressivit\u00e0 espresse dal rosso.\nNel lessico comune.\nCos\u00ec come la cronaca rosa, anche il romanzo rosa \u00e8 un genere che tratta principalmente tematiche quali l'amore e il romanticismo."}
{"id": "124243", "revid": "486946", "url": "https://it.wikipedia.org/wiki?curid=124243", "title": "Forza d'inerzia", "text": ""}
{"id": "124247", "revid": "124839636", "url": "https://it.wikipedia.org/wiki?curid=124247", "title": "Zecchino d'Oro 2000", "text": "Il quarantatreesimo Zecchino d'Oro si \u00e8 svolto a Bologna dal 22 al 26 novembre 2000. .\n\u00c8 stato presentato da Cino Tortorella, Cristina D'Avena, Ettore Bassi. La serata finale \u00e8 condotta in prime time da Milly Carlucci con la partecipazione di Pino Insegno e Roberto Ciufoli. Le sigle erano due - il misto di \"Il trenino dello Zecchino\" e dei brani pi\u00f9 famosi dalle vecchie edizioni, durante la settimana e il misto delle versioni instrumentali delle vecchie canzoni, con i pezzettini cantati dalle \"Verdi Note dell'Antoniano\", prima della serata finale.\nSolo 6 canzoni su 14 partecipano alla serata finale, come era gi\u00e0 avvenuto nel 1997.\nPer la prima ed unica volta nella storia dello Zecchino d'Oro, la consueta giuria dell'Antoniano \u00e8 stata affiancata da tre giurie esterne: una a Foligno con Cristina D'Avena, una a Genova con Annalisa Mandolini e Massimiliano Rosolino ed un'altra a Maranello con Ettore Bassi.\nIl Fiore della solidariet\u00e0 del 2000 \u00e8 dedicato alla costruzione della \"casa del sorriso di Mariele\" in Romania."}
{"id": "124248", "revid": "38120", "url": "https://it.wikipedia.org/wiki?curid=124248", "title": "Antoine e Colette", "text": ""}
{"id": "124249", "revid": "125368386", "url": "https://it.wikipedia.org/wiki?curid=124249", "title": "Zecchino d'Oro 1994", "text": "Il trentasettesimo Zecchino d'Oro si \u00e8 svolto a Bologna dal 24 al 27 novembre 1994.\n\u00c8 stato presentato da Cino Tortorella e Maria Teresa Ruta.\nIl Fiore della solidariet\u00e0 del 1994 fu dedicato alla ricostruzione in Ruanda. Poco prima della trasmissione ci fu l'Alluvione del Piemonte, quindi si decise di destinare parte dei fondi alle popolazioni alluvionate."}
{"id": "124255", "revid": "1516087", "url": "https://it.wikipedia.org/wiki?curid=124255", "title": "Zecchino d'Oro 1995", "text": "Il trentottesimo Zecchino d'Oro si \u00e8 svolto a Bologna dal 23 al 26 novembre 1995.\n\u00c8 stato presentato da Cino Tortorella con Elisabetta Ferracini e Mauro Serio. La sigla era \"Lo Zecchino d'Oro\" (M. Panzeri, G. Principe).\n\u00c8 l'ultima edizione nella quale Mariele Ventre dirige il Piccolo Coro dell'Antoniano. Morir\u00e0 venti giorni dopo la conclusione di questa edizione, il 16 dicembre, a causa di un male incurabile.\nIl Fiore della solidariet\u00e0 del 1995 \u00e8 dedicato alla costruzione dell'ospedale pediatrico \"Mariele Ventre\" in Congo.\nIn questa edizione lo Zecchino d'Oro ha vinto il premio televisivo \"Chiara d'Assisi\".\nL'anteprima \u00e8 andata in onda il 19 novembre ed \u00e8 stata condotta da Mara Venier e la sua squadra di \"Domenica in...\", in diretta da Roma con lo speciale Domenica in Anteprima Zecchino D'Oro, e in diretta dall'Antoniano Cino Tortorella, Elisabetta Ferracini e Mauro Serio."}
{"id": "124257", "revid": "125332694", "url": "https://it.wikipedia.org/wiki?curid=124257", "title": "Zecchino d'Oro 1996", "text": "Il trentanovesimo Zecchino d'Oro si \u00e8 svolto a Bologna dal 14 al 17 novembre 1996.\n\u00c8 stato presentato da Cino Tortorella e Paola Perego.\n\u00c8 la prima edizione che vede Sabrina Simoni alla direzione del Piccolo Coro \"Mariele Ventre\" dell'Antoniano, cos\u00ec ribattezzato dopo la scomparsa di Mariele Ventre, alla quale sar\u00e0 dedicata ogni iniziativa legata al \"Fiore della solidariet\u00e0\", come detto da Cino Tortorella nella serata d'apertura: infatti, a Santa Cruz de la Sierra, in Bolivia il 18 ottobre 1997 sarebbe sorta la \"Casa de la sonrisa de Mariele\" (Casa del sorriso di Mariele), cui \u00e8 dedicato il Fiore della solidariet\u00e0 del 1996.\nCome ospiti della serata finale abbiamo avuto: Max Biaggi, Antonio Rossi, illusionista Baran, Roberto Brunamonti, Mauro Serio, Gioele Dix, Marco Di Buono, Alessandra Bellini, Jury Chechi, Walter Vitali, Elisabetta Ferracini, Cristina D'Avena, , che insieme alle Verdi Note dell'Antoniano dirette da Paolo Zavallone e al Piccolo Coro Mariele Ventre dell'Antoniano, hanno cantato \"Do\", brano scritto e dedicato a Mariele Ventre, prematuramente scomparsa.\nIl brano \"Bambolotto di caucci\u00f9\", dopo la prima strofa in italiano e la seconda in cinese, riprende la melodia della periodica sigla 1996-2012 del TG4, il telegiornale di Rete 4, diretto in quel periodo da Emilio Fede."}
{"id": "124259", "revid": "2209815", "url": "https://it.wikipedia.org/wiki?curid=124259", "title": "Zecchino d'Oro 1997", "text": "Il quarantesimo Zecchino d'Oro si \u00e8 svolto a Bologna dal 13 al 16 novembre 1997.\n\u00c8 stato presentato da Cino Tortorella con Anna Falchi, Mauro Serio, ai quali si aggiunge Giancarlo Magalli per la serata finale in prime time. In questa edizione \u00e8 presente nel ruolo di valletta Chiara Tortorella.\nSolo 6 canzoni su 14 partecipano alla giornata finale, a differenza delle precedenti quattro edizioni. Le canzoni vincitrici dello zecchino d'argento entrano automaticamente in finale. Essendosi verificato un ex aequo per l'assegnazione dello zecchino d'argento alle canzoni italiane, a differenza di quanto era avvenuto in casi analoghi nelle edizioni precedenti si \u00e8 proceduto ad uno spareggio. Il premio viene infine assegnato al brano \"Un bambino terribile\", che batte allo spareggio \"Caro Ges\u00f9 ti scrivo\".\nIl Fiore della solidariet\u00e0 del 1997 \u00e8 dedicato alle popolazioni colpite dal terremoto di Umbria e Marche.\nIn occasione del quarantesimo anniversario, domenica 9 novembre in prima serata su Rai1 viene realizzato lo speciale dal titolo Quaranta Zecchini d'Oro, condotto da Giancarlo Magalli, con la partecipazione di Anna Falchi e Cino Tortorella.\nCome ospiti delle varie giornate abbiamo avuto il Professor Bubbles, Gianfranco D'Angelo, Ciro Esposito e Violante Placido. Nella serata finale Antonio Rossi, Carla Fracci, Mauro Serio, Annarita Sidoti e Gina Lollobrigida.\nEventi storici.\nTra gli eventi storici di maggior rilievo, va certamente ricordata la partecipazione di Yumiko Ashikawa, che gareggia in qualit\u00e0 di autrice e interprete, avvenimento unico nella storia dello Zecchino d'Oro.\nCritiche.\nHanno suscitato scalpore le affermazioni fatte dal programma satirico Striscia la notizia, nel corso del quale \u00e8 stata mostrata la registrazione video di un dialogo avvenuto prima della serata finale tra Mattia Pisanu (interprete della canzone vincitrice \"Un bambino terribile\") e il conduttore Cino Tortorella, il quale lo rassicurava dicendogli di tranquillizzarsi perch\u00e9 avrebbe vinto lui. Tortorella si \u00e8 giustificato affermando di aver detto tale frase solo per incoraggiarlo, cos\u00ec come dice di aver fatto con gli altri partecipanti, e che inoltre la frase si trovava nel contesto di un discorso pi\u00f9 ampio (isolata dal quale assumeva tutto un altro significato) nel quale il conduttore spiegava ai bambini che loro erano tutti vincitori, in quanto la gara non era tra loro ma tra le canzoni. La versione di Tortorella fu confermata dalla versione integrale dello stesso video mostrato nella trasmissione."}
{"id": "124262", "revid": "6923", "url": "https://it.wikipedia.org/wiki?curid=124262", "title": "Editto di Afrodisia", "text": "Leditto di Afrodisia o di Afrodisiade fu un provvedimento economico-legislativo assai noto dell'Impero romano.\nQuando, nel 284, Diocleziano divenne imperatore, eredit\u00f2 una situazione economica molto grave: il sistema monetale era vicino al collasso, e l'inflazione aveva raggiunto livelli impressionanti. Questo quadro si era determinato durante i drammatici decenni della crisi del III secolo, che avevano gettato lo scompiglio nella compagine imperiale romana.\nDiocleziano, dunque, per rivitalizzare il numerario romano, pens\u00f2 che la soluzione migliore sarebbe stata quella di ripristinare sostanzialmente il sistema monetale vigente al tempo di Nerone, istituendo, prima, un nuovo valore per la moneta d'oro (dal peso pari a 1/60 di libbra, circa 5,3 g) e dando corso a dei nuovi nominali:\nAccanto a questi nuovi numerali aurei, argentei e bronzei esisteva ancora la moneta divisionale di pessima qualit\u00e0, il cui valore intrinseco era eccessivamente inferiore a quello nominale, soprattutto se paragonato a quello delle nuove monete che erano state introdotte.\nSi determin\u00f2, quindi, una spinta inflazionistica vertiginosa: poich\u00e9 lo Stato attribuiva un valore nominale troppo alto alla moneta divisionale, il \u201cmercato\u201d reag\u00ec facendo lievitare il valore della moneta aurea e argentea, riequilibrando la situazione. A questo punto, l'autorit\u00e0 statale si ritrov\u00f2 a emettere moneta in perdita.\nPer ovviare a questo problema, in un momento non precisabile dell'anno 301, fu promulgato un editto conosciuto col nome di editto di Afrodisia, dalla localit\u00e0 della Caria in cui, nel 1970, furono rinvenuti i primi frammenti epigrafici che ne attestavano l'esistenza. Con questo provvedimento si attribuiva, \"a partire dal 1\u00ba settembre\" del 301, un valore nominale doppio a tutte le monete circolanti nell'Impero romano, senza che cambiasse in alcun modo la qualit\u00e0 materiale delle monete stesse.\nQuesto provvedimento comport\u00f2 un ovvio e consistente innalzamento dei prezzi delle merci, espressi in unit\u00e0 di conto, per cui i tetrarchi si videro costretti a ricorrere a un calmiere: fu emanato, fra il 20 novembre e il 9 dicembre del 301, il cosiddetto \"Edictum de pretiis rerum venalium\"."}
{"id": "124263", "revid": "2209815", "url": "https://it.wikipedia.org/wiki?curid=124263", "title": "Zecchino d'Oro 1998", "text": "Il quarantunesimo Zecchino d'Oro si \u00e8 svolto a Bologna dal 26 al 29 novembre 1998. L'anteprima si \u00e8 svolta il 22 novembre.\n\u00c8 stato presentato da Cino Tortorella, Giorgio Comaschi (nei panni del mago Zurloff), Cristina D'Avena, ai quali si aggiunge Milly Carlucci per la serata finale trasmessa in prime time. La sigla \u00e8 \"Il trenino dello Zecchino\".\nIl Fiore della solidariet\u00e0 del 1998 \u00e8 dedicato alla costruzione del centro d'accoglienza \"Mariele Ventre\" in Per\u00f9 e della \"Mariele Ventre primary school\" in Papua Nuova Guinea.\nOspiti delle varie giornate: Anna Scalfati, Max Pezzali, Antonella Clerici, Loris Capirossi, Tiziana Ferrario, Mauro Serio, Rossella Izzo, Marco Mattolini, Cloris Brosca, Dado Coletti, Nino D'Angelo, Fiamma Izzo, Andrea Lucchetta, Melba Ruffo, Beppe Severgnini."}
{"id": "124268", "revid": "1810027", "url": "https://it.wikipedia.org/wiki?curid=124268", "title": "Cavalier d'Arpino", "text": "Tipico esponente del gusto tardo manierista, il Cesari \u00e8 stato molto attivo in imprese decorative a Napoli e a Roma, dove si occup\u00f2 anche di formare giovani pittori poi divenuti celebri, quali Guido Reni e Caravaggio.\nBiografia.\nGiovinezza.\nGiuseppe Cesari nacque nel febbraio 1568 ad Arpino, nell'odierna provincia di Frosinone, allora nel Regno di Napoli, da Muzio di Polidoro, \u00abpintore d'Arpino, che con maniera assai grossa dipingeva de' voti\u00bb e di Giovanna van Mander, appartenente ad una famiglia nobile spagnola. Venne introdotto all'esercizio della pittura in seguito al trasferimento nel 1582 a Roma, dove lavor\u00f2 alla decorazione delle Logge Vaticane sotto la direzione del Circignani; intervenne anche nella sala vecchia degli Svizzeri, ove realizz\u00f2 una figura iperbolica di Sansone a Monocromo, e nella Sala dei Chiaroscuri.\nFu nell'ambito artistico vaticano, in ogni caso, che il giovane Cesari, non ancora cavaliere, si fece notare per la sua creativit\u00e0.\nNel 1583 il Cesari, oltre ad iniziare a percepire una provvigione regolare, fu accolto nell'Accademia di San Luca. In seguito a questa prestigiosa adesione, fu molto attivo dal punto di vista artistico, tanto che in questo periodo lavor\u00f2 in palazzo Santori, in Sant'Anastasio dei Greci, nella chiesa di Trinit\u00e0 dei Monti, e in San Lorenzo in Damaso; nelle opere di questi anni emerge uno stile ispirato a trasparenze quasi da acquarello, risentendo dell'influenza di Raffaellino da Reggio e Francesco Vanni. Frattanto, nel 1586, Cesari divenne membro anche della Congregazione dei Virtuosi al Pantheon.\nAffermazione professionale.\nNel 1589 Cesari si trasfer\u00ec momentaneamente a Napoli, dove fu incaricato della decorazione del \"Sancta Sanctorum\" della Certosa di San Martino; gli affreschi, lasciati inizialmente incompiuti, vennero poi terminati dal fratello Bernardino nel 1592-93. Con l'avvento al pontificato di Clemente VIII Aldobrandini il Cesari pot\u00e9 finalmente consacrare la propria affermazione professionale, divenendo uno dei pittori pi\u00f9 conosciuti e richiesti a Roma, specialmente per le grandi imprese decorative.\nTra il 1591 e il 1593 il Cesari venne assorbito nella decorazione del soffitto della Cappella Contarelli, nella chiesa di San Luigi dei Francesi; oberato dalle pi\u00f9 prestigiose committenze papali, tuttavia, lasci\u00f2 l'incarico all'apprendista Caravaggio, che lavorava nella sua bottega, ormai considerata una delle pi\u00f9 celebri di Roma. Tra i lavori di questi anni, si citano i soffitti illusionistici della cappella Olgiati, in Santa Prassede 1593-95; la decorazione del soffitto della loggia Orsini nel Pio Sodalizio dei Piceni (1594-95); il raffinato \"San Francesco confortato da un angelo che suona il violino\" (1593 circa).\nAllo stesso periodo risalgono alcuni interventi nella cappella Aldobrandini in Santa Maria in Via e nella cappella dei Bombardieri del castello di Santa Maria in Transpontina. Successivamente, affresc\u00f2 la sacrestia della certosa di San Martino, a Napoli (1596-1597) e decor\u00f2 col \"Ritrovamento della lupa\" la sala degli Orazi e Curiazi nel palazzo dei Conservatori al Campidoglio; seguirono le tele raffiguranti \"San Giovanni che beve veleno\" e \"San Giovanni condotto al sepolcro\", realizzate su commissione di Clemente VIII per San Giovanni in Fonte, e alcuni suoi piccoli dipinti realizzati come omaggio per le doppie nozze austro-spagnole; sappiamo, inoltre, che in questi anni il Cesari si rec\u00f2 a Venezia.\nDivenuto nel novembre 1599 principe dell'Accademia di San Luca, il Cesari nel 1600 affresc\u00f2 l\"'Ascensione\" nel transetto di San Giovanni in Laterano, conseguendo grazie alle qualit\u00e0 pittoriche di quest'opera il cavalierato di Cristo. Se escludiamo gli affreschi realizzati per Pietro Aldobrandini nella sua villa a Frascati, e le altre imprese decorative anzidette, il Cavalier d'Arpino nell'ultimo decennio fu impegnato anche nella realizzazione di un cospicuo numero di piccoli dipinti, assai raffinati e ricercati: in tal senso, si segnalano \"Perseo e Andromeda\" (1592-93 circa), la \"Resurrezione di Lazzaro\" (1591-93 circa), la \"Fuga in Egitto\" (1592-93 circa), il \"San Michele combatte gli angeli ribelli\" (1593 circa); la \"Cattura di Cristo\" (1596-97 circa); la \"Cacciata dal paradiso\" (1597); \"Diana e Atteone\" e il \"Riposo nella fuga in Egitto\".\nUltimi anni.\nLa posizione economica e sociale del Cesari si era ormai ampiamente consolidata, e quindi egli pot\u00e9 finalmente acquistare un palazzo a via del Corso, oltre a farsi costruire una propria residenza nell'Arpino natia, tuttora parzialmente esistente; tra i clienti del Cesari, oltre alla ricca aristocrazia capitolina, vi erano anche l'imperatore Rodolfo II e i re di Spagna e di Francia. Alla morte di Clemente VIII, tuttavia, il Cavalier d'Arpino sub\u00ec una momentanea eclissi, finendo addirittura in prigione per il possesso illecito di armi (in realt\u00e0, possedeva una raffinata collezione di archibugi). Secondo alcuni l'accusa si rivel\u00f2 un pretesto (forse architettato dal cardinale Scipione Caffarelli-Borghese, nipote prediletto di Paolo V, per entrare in possesso dell'importante collezione di quadri del Cesari). Il processo, appunto fin\u00ec nel 1607, con la donazione (ma pi\u00f9 che altro fu una confisca) della sua quadreria alla Camera apostolica. Molte di quelle opere finiranno nella Villa del cardinal nepote, e tutt'oggi parte della Galleria Borghese. \nUscito dal carcere, il Cesari sovrintese la decorazione a mosaico della cupola di San Pietro e della cappella Paolina in Santa Maria Maggiore, dove esegu\u00ec i \"Profeti\" nei pennacchi della cupola e il \"San Luca\" sopra l'altare. Nella tarda carriera si moltiplicarono per il pittore i riconoscimenti ufficiali: rieletto principe dell'Accademia di San Luca nel 1615 e nel 1629, il 13 luglio 1630 gli vennero concessi la Croce e del titolo di San Michele. Nel frattempo, il Cesari si invagh\u00ec di una popolana romana di nome Dorotea a tal punto da farla sua sposa: le nozze furono celebrate nel 1618 e furono coronate dalla nascita di due figli, Muzio e Bernardino, entrambi pittori.\nIl Cavalier d'Arpino trascorse gli ultimi anni della sua esistenza nella sua dimora a via dei Serpenti, acquistata nel 1636; mor\u00ec infine il 3 luglio 1640. La morte del Cavalier d'Arpino genera un processo che parte da una scarna e provvisoria deposizione nella navata di Santa Maria in Aracoeli, la cui collocazione pu\u00f2 essere desunta dall'esame delle fonti, fino al trasferimento in San Giovanni in Laterano (forse grazie all'aiuto dei Barberini) con la costruzione di un dignitoso monumento in marmi policromi, dagli echi borrominiani e con un busto di Niccolo Menghini, realizzato post-mortem forse sulla base di precedenti ritratti, e completato dallo scudo araldico richiamante il soprannome dell'artista, e da un epitaffio encomiastico.\nOpere.\n1630 ca."}
{"id": "124269", "revid": "125492592", "url": "https://it.wikipedia.org/wiki?curid=124269", "title": "Zecchino d'Oro 1999", "text": "Il quarantaduesimo Zecchino d'Oro si \u00e8 svolto a Bologna dal 25 al 28 novembre 1999. L'anteprima si \u00e8 svolta il 23 novembre.\n\u00c8 stato presentato da Cino Tortorella, Giorgio Comaschi, Cristina D'Avena, ai quali si aggiunge Milly Carlucci per la serata finale trasmessa in prime time. La sigla \u00e8 \"Il Trenino dello Zecchino\".\nIl Fiore della solidariet\u00e0 del 1999 \u00e8 dedicato alla costruzione della \"Casa del sorriso di Mariele\" in Zimbabwe.\nOspiti della serata finale: Mago Silvan, Orietta Berti, Carlton Myers, Nancy Brilli, Mino Reitano, Malandrino e Veronica, Paola Pezzo, Carlo Conti, Ettore Bassi e Annalisa Mandolini."}
{"id": "124272", "revid": "253269", "url": "https://it.wikipedia.org/wiki?curid=124272", "title": "Julianna Margulies", "text": "\u00c8 nota principalmente per aver interpretato i ruoli di Carol Hathaway nella serie televisiva \"E.R. - Medici in prima linea\" (1994-2000) e di Alicia Florrick in \"The Good Wife\" (2009-2016), per i quali ha vinto complessivamente un Golden Globe, tre Premi Emmy e otto Screen Actors Guild Awards.\nBiografia.\nProveniente da una famiglia ebraica di origine austriaca, ungherese e rumena, Julianna \u00e8 la pi\u00f9 giovane di tre sorelle; il padre Paul Margulies \u00e8 un pubblicitario, la madre Francesca Gardner \u00e8 una ex-ballerina nell'American Ballet Theatre. Ha trascorso l'infanzia fra gli States, la Francia e l'Inghilterra.\nOttiene una borsa di studio dal Sarah Lawrence College, dove recita in diverse commedie.\nCarriera.\nIl suo primo ruolo in un film \u00e8 quello di una prostituta, in \"Giustizia a tutti i costi\" con Steven Seagal. Nel 1994 ottiene il ruolo dell'infermiera Carol Hathaway nell'episodio pilota di \"E.R. - Medici in prima linea\"; il personaggio sarebbe dovuto apparire solo in questo episodio, ma dopo il responso favorevole del pubblico la trama della serie viene cambiata, ed il suo diventa uno dei personaggi protagonisti di \"E.R.\". L'attrice ricopre il ruolo per 6 stagioni, ottenendo una nomination all'Emmy per ogni stagione e il premio stesso nel primo anno. Ha lasciato \"E.R.\" rifiutando un'offerta di 27 milioni di dollari, che l'avrebbero resa l'attrice pi\u00f9 pagata della televisione.\nDa allora, ha lavorato sul palcoscenico in \"Kate Robin's Intrigue With Faye\" e nei \"Monologhi della vagina\". La sua filmografia comprende \"Evelyn\", con Pierce Brosnan, \"Newton Boys\" di Richard Linklater, \"Nave fantasma\", con Gabriel Byrne, un cameo in \"The Darwin Awards - Suicidi accidentali per menti poco evolute\" con Joseph Fiennes e Winona Ryder, e \"Snakes on a Plane\" con Samuel L. Jackson. \u00c8 stata protagonista nel film per la televisione \"Le nebbie di Avalon\" a fianco di Anjelica Huston, e ha partecipato alla miniserie televisiva statunitense \"The Lost Room\", a fianco di Peter Krause.\nDal 2009 al 2016 interpreta Alicia Florrick, la protagonista della serie televisiva \"The Good Wife\", ruolo che le fa guadagnare molte candidature ai numerosi premi televisivi, vincendo il Golden Globe 2010 come miglior attrice in una serie drammatica, nel 2011 e nel 2014 l'Emmy Award nella stessa categoria. Nel 2009 ha inoltre preso parte al film \"City Island\", uscito nelle sale italiane il 25 giugno 2010. Nel film recita al fianco di Andy Garc\u00eda, per la regia di Raymond De Felitta, interpretando la moglie del protagonista. Nel 2012 recita nel film Uomini di parola, a fianco ad Al Pacino, Christopher Walken ed Alan Arkin, interpretando la figlia di quest'ultimo.\nVita privata.\nJulianna Margulies si \u00e8 sposata il 10 novembre 2007 con Keith Lieberthal, dal quale il 17 gennaio 2008 ha avuto un figlio, Kieran Lindsay Lieberthal.\nDoppiatrici italiane.\nNelle versioni in italiano dei suoi lavori, Julianna Margulies \u00e8 stata doppiata da:\nCome doppiatrice, viene sostituita da:"}
{"id": "124273", "revid": "228587", "url": "https://it.wikipedia.org/wiki?curid=124273", "title": "Criterio di Dirichlet", "text": ""}
{"id": "124275", "revid": "2074539", "url": "https://it.wikipedia.org/wiki?curid=124275", "title": "Belle and Sebastian", "text": "I Belle and Sebastian sono un gruppo pop-rock scozzese formato a Glasgow nel 1996.\nNome.\nIl nome della band \u00e8 tratto dal libro per ragazzi \"Belle e Sebastien\" della scrittrice francese C\u00e9cile Aubry su un ragazzo (S\u00e9bastien) e il suo cane (Belle). Dal libro fu tratta un'omonima serie giapponese di cartoni animati nel 1981.\nBiografia.\nEsordi.\nI Belle and Sebastian sono un gruppo indie pop del circuito indipendente scozzese. La band si \u00e8 formata a Glasgow nel gennaio del 1996, per iniziativa di Stuart Murdoch che, durante l'universit\u00e0, si iscrisse ad un corso di musica professionale e, per realizzare il suo progetto finale, mise insieme una band per registrare un album. La band era composta da studenti del college, e l'idea iniziale era quella di rimanere un progetto e non una band vera e propria che avrebbe impegnato totalmente il loro tempo. Decisero quindi di realizzare due album e dopodich\u00e9 sciogliersi. Ma le cose andarono in maniera molto differente.\nInizialmente Stuart Murdoch e il bassista Stuart David registrano dei demo. I due si mettono poi a reclutare musicisti a Glasgow e si aggiungono cos\u00ec al gruppo Isobel Campbell (violoncello), Stevie Jackson (chitarra), Chris Geddes (tastiere), Richard Colburn (batteria), Mick Cooke (tromba) e Sarah Martin (violino), con questi ultimi due che entrano subito in formazione ma non in maniera ufficiale.\nIl loro primo album autoprodotto, \"Tigermilk\", costruito principalmente attorno alla \"mente creativa\" Stuart Murdoch, fu pubblicato nel 1996 in sole mille copie in vinile attraverso l'etichetta indipendente Electric Honey Records. Nonostante la bassa tiratura di copie, \"Tigermilk\" scaten\u00f2 un passaparola generale che gli fece conquistare un piccolo seguito da cult-band. Grazie a questo iniziale successo, il gruppo divenne qualcosa pi\u00f9 che un semplice progetto universitario, divent\u00f2 una band vera e propria. Infatti, passando alla leggermente pi\u00f9 grande Jeepster Records, pubblicarono l'album \"If You're Feeling Sinister\", sempre nel 1996. L'album fu pubblicato successivamente in America dalla sussidiaria della EMI, la The Enclave, mentre nel frattempo la stampa specializzata inglese (ne parlarono anche giornali come \"The Sunday Times\" e \"The Face\") inizi\u00f2 ad interessarsi alla band e ad accreditarle buone recensioni, ed il loro seguito era cresciuto, tanto che pianificarono un tour negli USA, che per\u00f2 fu annullato perch\u00e9 la The Enclave fece bancarotta e chiuse i battenti.\nA cavallo dell'estate 1997 la band pubblica una serie di EP con brani inediti, che uno dopo l'altro scalarono le classifiche indie, e si guadagnarono critiche eccellenti.\n\"The Boy with the Arab Strap\".\nIl loro terzo album, realizzato dalla americana Matador Records ed intitolato \"The Boy with the Arab Strap\", viene pubblicato nel settembre 1998. Quell'\"arab strap\" del titolo \u00e8 un articolo da sexy shop, ma \u00e8 anche il nome di un duo pop noir scozzese con cui tre membri dei Belle and Sebastian avevano collaborato. Il disco entr\u00f2 nella classifica dei 20 album pi\u00f9 venduti nel Regno Unito. Il gruppo vinse il premio di \"Best Newcomer\" (migliore novit\u00e0) nei British Awards del 1999. Nello stesso anno la band cur\u00f2 un festival musicale chiamato The Bowlie Weekender. Il brano \"Seymour Stein\", dedicata appunto al produttore Seymour Stein, verr\u00e0 inserita nel film \"Alta fedelt\u00e0\" di Stephen Frears (2000), in cui un personaggio, all'ascolto della canzone, dice: \"Chi \u00e8 l'autore di questo delirio?!\".\nAlla fine del 1998 esce un nuovo EP intitolato \"This is Just a Modern Rock Song\", che raccoglie, a dispetto del titolo, quattro ballate.\nNel frattempo alcuni membri del gruppo si dedicano a progetti paralleli: Isobel Campbell collabora con i Gentle Waves, Mick Cooke collabora con gli Amphetameanies ed infine Stevie Jackson e Chris Geddes collaborano con i V-Twin.\nAnni 2000.\nDopo circa un anno e mezzo, nel 2000 viene pubblicato l'EP \"Legal Man\".\nRealizzato con l'ausilio di Tony Doogan, un mese dopo \u00e8 la volta dell'album \"Fold Your Hands Child, You Walk Like a Peasant\", la cui copertina ritrae le gemelline Valtysd\u00f3ttir dei m\u00fam con un libro tra le mani. Tuttavia, il bassista Stuart David, pur partecipando alle registrazioni del disco, decide subito dopo di lasciare il gruppo per concentrarsi sul suo progetto solista chiamato Looper e sulla sua passione letteraria, che sfocer\u00e0 nei romanzi \"Nalda Said\" (pubblicato in Italia con il titolo \"Nalda diceva\") e \"The Peacock Manifesto\". David verr\u00e0 sostituito da Bob Kildea (V-Twin). Il disco \"Fold Your Hands...\" raggiunge la top 10 delle classifiche, grazie anche al video di \"The Wrong Girl\", in cui Stevie Jackson va alla ricerca di un giubbotto uguale a quello indossato da Bob Dylan sulla copertina di \"Blonde on Blonde\".\nNel 2001 la band realizza due nuovi EP, \"Jonathan David\" e \"I'm Waking Up to Us\", con il secondo che vede per la prima volta la produzione di un vero produttore, ossia Mike Hurst.\nIl gruppo inoltre registra la colonna sonora per il film di Todd Solondz \"Storytelling\". Tuttavia il regista decide di inserire solo sei minuti di musica dei Belle and Sebastian nel film, ma il gruppo pubblica comunque, nel giugno 2002, un CD con le composizioni scritte. Nello stesso periodo intraprendono una tourn\u00e9e negli Stati Uniti e in Canada, prima di tornare in Europa nel periodo dei festival estivi.\nNel mezzo di questi due tour, Isobel Campbell lascia la band e incomincia la carriera solista pubblicando l'album \"Amorino\" (2003).\nDopo questi piccoli passi falsi, nel luglio del 2002 il gruppo annuncia il passaggio alla Rough Trade Records di Geoff Travis. Nella seconda met\u00e0 del 2003 pubblicano l'album \"Dear Catastrophe Waitress\", prodotto da Trevor Horn. Si tratta di un disco dai contorni pi\u00f9 mainstream. Il disco comunque sar\u00e0 un successo negli Stati Uniti e in Inghilterra, grazie anche ai singoli \"Step Into My Office, Baby\" e \"I'm a Cuckoo\".\nNel gennaio del 2005 i Belle and Sebastian sono stati eletti miglior band scozzese superando Simple Minds, Idlewild, Travis, Franz Ferdinand, The Proclaimers e altri.\nNel maggio dello stesso anno, a conclusione del periodo passato sotto contratto con la Jeepster, i Belle e Sebastian pubblicano la raccolta \"Push Barman to Open Old Wounds\", un doppio CD in cui vengono inclusi i brani contenuti negli EP pubblicati in precedenza. Inoltre il brano \"The Eighth Station Of The Cross Kebab House\" viene inserito nella compilation \"Help: A Day In The Life\", che raccoglie fondi per l'associazione War Child. \nSempre nel 2005 il gruppo debutta nel mondo digitale pubblicando su iTunes il loro primo disco live, riproposizione di \"If You're Feeling Sinister\" intitolata \"\" (registrato a Londra) ed i cui proventi vengono donati all'associazione DEC's Asia Quake Appeal.\nAl decimo anno di carriera, il gruppo decide di trasferirsi in California, a Los Angeles, dove inizia le registrazioni del successivo album in studio. Nel febbraio 2006 viene quindi pubblicato \"The Life Pursuit\", che raggiunge subito la posizione numero 8 nella classifica in Gran Bretagna e la top 50 in Italia.Dall'album saranno estratti i singoli \"Funny Little Frog\", \"The Blues Are Still Blue\" e \"The White Collar Boy\". Quasi contemporaneamente, intanto, la ex Isobel Campbell pubblica \"Ballad Of The Broken Seas\", in cui duetta anche Mark Lanegan.\nIl gruppo partecipa nel 2006 alla compilation \"LateNightTales\" della Azuli Records, in cui diversi gruppi rifanno brani dei loro artisti preferiti.\nAlla fine del 2008 la Jeepster pubblica \"The BBC Sessions\", disco contenente le esibizioni della band durante le sessioni radiofoniche alla BBC nel periodo 1996-2001.\nNel 2009 Stuard Murdoch, affiancato dalla cantante irlandese Catherine Ireton e supportato dagli altri membri dei Belle e Sebastian e da un'orchestra di 45 elementi diretta da Rick Wentworth, pubblica un disco solista chiamato \"God Help the Girl\".\nAnni 2010.\nA quattro anni di distanza da \"The Life Pursuit\", nell'ottobre 2010 viene pubblicato l'ottavo album in studio. Si tratta di \"Write About Love\" che \u00e8 stato realizzato, come il precedente, da Tony Hoffer a Los Angeles. Due sono i duetti importanti del disco: uno con l'attrice Emily Browning (in \"God Help the Girl\") e l'altro con Norah Jones (in \"Little Lou, Ugly Jack, Prophet John\"). Il disco ha ottenuto buoni risultati, tanto da piazzarsi nella Top 10 della UK Chart e al #15 della US Billboard Chart.\nNel 2013 il gruppo pubblica \"The Third Eye Centre\", una serie di B-side, versioni alternative e outtakes del periodo relativo alla Rough Trade. Nello stesso si aggiudica un Q Awards nella categoria \"Q Spirit of Independence\".\nIl loro nono album Girls in Peacetime Want to Dance \u00e8 stato pubblicato il 19 gennaio 2015.\nLa canzone di Belle e Sebastian \"There's Too Much Love\" forma gran parte della colonna sonora del film brasiliano The Way He Looks, uscito nel 2014.\nI Belle e Sebastian si sono esibiti al famoso Glastonbury Festival domenica 28 giugno 2015, all'Other Stage e alla O2 Academy di Glasgow nel marzo 2017, concerto trasmesso in televisione nel Regno Unito nell'ambito del 'BBC 6 MUSIC Presents'.\nA met\u00e0 del 2017, la band ha pubblicato un nuovo singolo, \"We Were Beautiful\". Nel dicembre 2017 e nel gennaio e febbraio 2018, la band ha pubblicato un trio di EP sotto il nome di How to Solve Our Human Problems.\nIl 3 novembre 2018, la band ha annunciato l'ingresso nella band di Dave McGowan.\nNell'agosto 2019, per celebrare il ventesimo anniversario del primo festival Bowlie Weekender, i Belle &amp; Sebastian hanno tenuto un terzo festival, soprannominato Boaty Weekender. A differenza dei due festival precedenti, la Boaty Weekender si \u00e8 tenuto su una nave da crociera nel Mar Mediterraneo invece che sulla spiaggia di Camber.\nIl 13 settembre 2019 viene pubblicato il decimo album in studio Days of the Bagnold Summer.\nAlla fine del 2020 pubblicano il live registrato nel 2019 What To Look For In Summer."}
{"id": "124279", "revid": "339392", "url": "https://it.wikipedia.org/wiki?curid=124279", "title": "Criterio di Ljapunov", "text": ""}
{"id": "124280", "revid": "1563111", "url": "https://it.wikipedia.org/wiki?curid=124280", "title": "Costiera amalfitana", "text": "La Costiera amalfitana (o Costa d'Amalfi) \u00e8 un tratto di costa tirrenica meridionale della provincia di Salerno in Campania. Situata a sud della penisola sorrentina e a nord della costiera cilentana, si affaccia sul golfo di Salerno ed \u00e8 delimitata ad ovest da Positano (dove confina con la citt\u00e0 metropolitana di Napoli) e ad est da Vietri sul Mare.\nRiconosciuta come Patrimonio dell'umanit\u00e0 dell'UNESCO nel 1997, la costiera \u00e8 celebre in tutto il mondo per la sua bellezza naturalistica. Prende il nome dalla citt\u00e0 di Amalfi, suo nucleo geografico e storico.\nStoria.\nNell'antichit\u00e0 fece parte dell'Impero romano, come testimoniato dalla presenza di molte ville patrizie, la pi\u00f9 estesa delle quali \u00e8 ubicata a Minori. Durante la guerra greco-gotica, gli abitanti della costa si allearono con i Bizantini, i quali, alla fine del conflitto, diedero loro maggiore autonomia dall'impero. Nell'839 Amalfi fu conquistata dal principato longobardo di Salerno, ma dopo pochi mesi si riun\u00ec di nuovo all'impero bizantino, di fatto acquisendo autonomia amministrativa: cos\u00ec si form\u00f2 la Repubblica di Amalfi, che nel X secolo divenne un ducato. Ebbe la massima espansione tra la fine del X secolo e l'inizio dell'XI, all'epoca del duca Mansone I. Conquistata dai Normanni nel 1136, la Costiera in seguito cadde in miseria, anche per le scorrerie di Pisa.\nTurismo.\nLe sue bellezze naturali e i suoi paesaggi pittoreschi l'hanno resa, specialmente a partire dal secondo dopoguerra, una delle mete predilette del jet set mondiale, ragione che le ha valso il soprannome di \"Divina Costiera\". Tra le moltissime celebrit\u00e0 che negli anni hanno scelto la Costa d'Amalfi quale amata oasi di soggiorno, sono menzionabili: la first lady Jacqueline Kennedy, il re Vittorio Emanuele III di Savoia, l'imprenditore Gianni Agnelli, le attrici Grace Kelly, Greta Garbo e Sophia Loren, gli attori Leonardo DiCaprio e Tom Hanks, il ballerino Rudolf Nureyev, il cestista LeBron James..\nLa costiera amalfitana \u00e8 nota altres\u00ec per alcuni prodotti tipici, come il limoncello, liquore ottenuto dai limoni della zona (sfusato amalfitano) e il \"concerto\" (prodotto a Tramonti) liquore ottenuto da un mix di 15 spezie tra cui: liquirizia, finocchietto, chiodi di garofano, noce moscata, stella alpina e mentuccia; le alici e le conserve di pesce prodotte a Cetara, e le ceramiche realizzate e dipinte a mano a Vietri.\nComuni e attrattive turistiche.\nFanno parte della costiera i seguenti comuni della provincia di Salerno:\nTali comuni, assieme con Sant'Egidio del Monte Albino e Corbara, sono stati riuniti insieme nella Comunit\u00e0 Montana Penisola Amalfitana, sciolta nel 2008.\nSono riuniti nella Comunit\u00e0 montana Monti Lattari, i seguenti comuni della Costiera amalfitana e Costiera sorrentina:\nper la Costiera Amalfitana:\nper la Costiera Sorrentina:\nProprio nella Costiera ha un piccolo sbocco il comune di Vico Equense, nella frazione di Arola con la spiaggia di Tordigliano - che fa parte della citt\u00e0 metropolitana di Napoli anche se principalmente il comune appartiene alla penisola sorrentina. Altro comune del napoletano incluso in buona parte nell'area geografica della costiera \u00e8 Agerola, i cui confini meridionali si estendono fino a circa un chilometro dalle linee di costa appartenenti a Praiano e Positano. Ulteriore comune facente parte del territorio partenopeo e della penisola sorrentina incluso affacciato sulla Costiera Amalfitana \u00e8 Piano di Sorrento.\nEconomia.\nIl territorio ha un forte indotto economico grazie al turismo, molto presente grazie all'eccezionale paesaggio della costa che \u00e8 rimasto nell'immaginario collettivo di molti stranieri come uno dei simboli dell'Italia. Altro notevole indotto economico \u00e8 costituito dall'esportazione del celebre limone Costa d'Amalfi."}
{"id": "124283", "revid": "149466", "url": "https://it.wikipedia.org/wiki?curid=124283", "title": "Dario di Nicea", "text": ""}
{"id": "124284", "revid": "116369879", "url": "https://it.wikipedia.org/wiki?curid=124284", "title": "Riddim", "text": "Il concetto di riddim (traslazione gergale della parola inglese \"rhythm\", ritmo) \u00e8 alla base della musica reggae: si tratta della parte strumentale di un pezzo (\"tune\"), \nLa caratteristica che accompagna il reggae dal periodo poco successivo alle sue origini \u00e8 il fatto che i riddims sono stati ripresi fino a diventare la base di migliaia di brani, molti dei quali anche di successo, con saltuarie variazioni di tempo e caratteristiche, secondo lo stile pi\u00f9 in voga, lasciando inalterati il basso e le armonie caratterizzanti il \"riddim\" stesso. \nDai successi di Studio One e non solo, durante il periodo ska, rocksteady, early e roots sono stati estratti migliaia di \"riddims\" che hanno proliferato fino ai giorni nostri, dando vita ad una tradizione in cui si pu\u00f2 ripercorrere tutta la storia della musica giamaicana, fatta di ricercatezze e paternit\u00e0 talvolta note solo agli \"addetti ai lavori\" di quei magici anni. \nIl \"riddim\" prende il nome dal titolo originale del brano, o pi\u00f9 sporadicamente dal pezzo di maggior successo successivamente realizzato su tale base, nome che viene genericamente anteposto alla parola riddim.\nUn esempio: la notissima \"Bam Bam\" di Sister Nancy \u00e8 realizzata sullo \"Stalag riddim\", che ricalca fedelmente \"Stalag\" dei Techniques, risalente al 1973. La variabilit\u00e0 (che come gi\u00e0 detto non riguarda mai il giro di basso, seppur esso possa venire risuonato in modo leggermente diverso ma chiaramente riconoscibile) di cui il riddim \u00e8 suscettibile lo rende concettualmente diverso da un beat (o base) rap, a cui talvolta viene erroneamente assimilato. \nLa strumentale di un \"riddim\" \u00e8 nota in Giamaica gi\u00e0 dalla fine degli anni 1960 come \"version\". Non tutti i brani classici della storia del reggae sono andati a costituire un riddim nel suo significato moderno, ma solo quelli per i quali si \u00e8 avuta continuit\u00e0. Anche se questa definizione pu\u00f2 stridere con la visione di qualche purista, \u00e8 gi\u00e0 nel momento in cui veniva realizzata una versione dub di un brano che si entrava a parlare di riddim. Tuttavia, soprattutto per i giamaicani, il termine riddim concretizza qualunque versione cantabile messa a disposizione dal dj nel corso di una dancehall (dicendo \"riddim\" il toaster/singer di ogni epoca chiede che gli venga \"passata la base\"). \nTra i riddim pi\u00f9 utilizzati della storia, in termini quantitativi ma anche di notoriet\u00e0, vanno ricordati:\nMentre infiniti sono i \"riddim\" che, pur senza contare un'enorme quantit\u00e0 di rifacimenti, sono ugualmente molto noti e apprezzati dal pubblico di ascoltatori e fan della dancehall di ogni parte del mondo."}
{"id": "124286", "revid": "339392", "url": "https://it.wikipedia.org/wiki?curid=124286", "title": "Criterio di Liapounoff", "text": ""}
{"id": "124287", "revid": "6340", "url": "https://it.wikipedia.org/wiki?curid=124287", "title": "Setiathome", "text": ""}
{"id": "124288", "revid": "79227", "url": "https://it.wikipedia.org/wiki?curid=124288", "title": "Soggettiva", "text": "La soggettiva \u00e8 una tecnica di ripresa cinematografica in cui la scena viene inquadrata esattamente dal punto di vista di uno dei personaggi, come se la si vedesse attraverso i suoi occhi. Pu\u00f2 essere composta da due inquadrature (nella prima viene mostrato il soggetto che guarda e nella seconda ci\u00f2 che egli vede) oppure da una sola (viene mostrato solo ci\u00f2 che il personaggio vede).\nLa soggettiva \u00e8 a volte enfatizzata attraverso l'uso di particolari accorgimenti, per esempio una visione sfocata per un ubriaco o la forma del binocolo per un personaggio che lo stia usando. Viene inoltre a volte utilizzata per ottenere effetti di \"suspense\", per esempio quando lo spettatore non sa chi sia il soggetto che sta vedendo la scena. \nEsiste anche una variante, denominata semi-soggettiva o \"visione con\", in cui \u00e8 visibile sia il soggetto che guarda (o una sua parte), sia ci\u00f2 che egli vede: il punto di vista \u00e8 insomma leggermente spostato e non vediamo realmente la scena attraverso gli occhi del soggetto.\nNella storia del cinema \u00e8 stato girato un ristretto numero di film interamente in soggettiva, tra i quali \"Una donna nel lago\" e \"Hardcore!\"."}
{"id": "124290", "revid": "1870058", "url": "https://it.wikipedia.org/wiki?curid=124290", "title": "Kim Clijsters", "text": "In carriera ha vinto quarantuno titoli WTA in singolare, tra cui quattro tornei del Grande Slam (tre US Open ed un Australian Open) e tre Masters di fine anno, diventando numero uno del mondo nell'agosto 2003 e aggiudicandosi la Fed Cup con il Belgio nel 2001. Ottima doppista, ha raggiunto la vetta della classifica anche in questa specialit\u00e0, vincendo undici titoli WTA, tra cui due tornei del Grande Slam (Roland Garros e Wimbledon, entrambi con Ai Sugiyama). Per tutti questi motivi viene considerata, insieme a Justine Henin, una delle pi\u00f9 forti tenniste belghe di sempre.\nSi \u00e8 ritirata per la prima volta dalle competizioni nel maggio 2007 a causa dei numerosi infortuni e, dopo il rientro nel 2009 che l'ha vista vincere ben tre titoli Slam, annuncia il secondo ritiro nel 2012, all'et\u00e0 di 29 anni. Nel settembre 2019 dichiara di voler rientrare nel circuito a partire dalla stagione successiva, a otto anni di distanza, disputando come primo torneo il Dubai Tennis Championships 2020.\nIn tutta la sua carriera Kim Clijsters ha accumulato oltre 24 milioni di dollari in montepremi offerti dalla Women's Tennis Association. Al momento del suo secondo ritiro, nella classifica dei guadagni delle giocatrici di tutti i tempi la belga era terza, dietro alle due sorelle Williams. Nel 2017 \u00e8 stata inserita nella prestigiosa International Tennis Hall of Fame.\nBiografia.\nSuo padre Lei Clijsters \u00e8 stato un famoso calciatore, nazionale belga negli anni ottanta, prematuramente scomparso a soli 52 anni nel 2009. Ha una sorella minore, Elke, che aveva un promettente futuro nel tennis, ma fu costretta a ritirarsi nel 2004 a causa di un brutto infortunio. \nNel novembre del 2003 Kim Clijsters annunci\u00f2 il fidanzamento con il tennista australiano Lleyton Hewitt, ma nell'ottobre 2004, quando si inizi\u00f2 a parlare di matrimonio, i due si lasciarono. Tre anni dopo, il 14 luglio 2007, ha sposato il giocatore americano di basket Brian Lynch da cui ha avuto tre figli: una femmina, Jada Elly (nata nel 2008), e due maschi, Jack (nato nel 2013) e Blake (nato nel 2016).\nCarriera professionistica.\nJunior.\nDimostra di avere un gran talento gi\u00e0 nel circuito giovanile, arriva infatti alla finale del singolare al Torneo di Wimbledon 1998 e nello stesso anno conquista i titoli di doppio al Roland Garros con Jelena Doki\u0107 e agli US Open con Eva Dyrberg. Chiude la stagione con l'undicesima posizione nel singolare e il quarto posto nella classifica di doppio.\nEsordi.\nPassa tra i professionisti gi\u00e0 nel 1999, all'et\u00e0 di quindici anni. L'esordio nel circuito WTA arriva a maggio quando al Belgian Open supera le qualificazioni ed accede al tabellone principale. Il primo match \u00e8 contro la giapponese Miho Saeki, sconfitta in due set, ripete l'ottima prestazione anche al turno successivo contro Elena Pampoulova ma al terzo incontro viene eliminata in tre set dalla testa di serie numero uno, Sarah Pitkowski. A giugno partecipa alle qualificazioni per Wimbledon e vince tutti e tre gli incontri nettamente concedendo solo dieci game alle avversarie.\nAl suo esordio nel tabellone principale di uno Slam sconfigge in due set Joannette Kruger, al turno successivo elimina Karen Cross e al terzo incontro ha la meglio sulla testa di serie numero dodici, Amanda Coetzer. Viene eliminata al quarto turno dalla testa di serie numero due e gi\u00e0 campionessa sette volte sui campi londinesi, Steffi Graf.\nAgli US Open 1999, lo Slam successivo, arriva al terzo turno dove incontra la testa di serie numero sette, Serena Williams. Kim riesce a vincere il primo set per 6-4 ma alla fine \u00e8 la statunitense ad avere la meglio al terzo set e concluder\u00e0 il torneo vincendo il titolo. A settembre vince il primo titolo, in Lussemburgo, superando per 6-2, 6-2 la connazionale Dominique Monami.\nIn ottobre partecipa al torneo WTA Bratislava e raggiunge la finale sia del singolare che del doppio, insieme a Laurence Courtois. In singolare viene sconfitta con un doppio 6-3 da Am\u00e9lie Mauresmo, nel doppio trionfa invece contro Ol'ga Baraban\u0161\u010dikova e Lilia Osterloh per 6-2, 3-6, 7-5. Chiude la stagione al quarantasettesimo posto, con un miglioramento di 362 posizioni rispetto al 1998.\n2000-2002: i primi successi.\nInizia il 2000 nel migliore dei modi, al Tasmanian International trionfa in singolare su Chanda Rubin e nel doppio viene sconfitta in finale dalla coppia italo-francese formata da Rita Grande e \u00c9milie Loit. A Wimbledon raggiunge la prima finale in uno Slam, nel doppio misto insieme al fidanzato Lleyton Hewitt ma vengono sconfitti da Kimberly Po e Donald Johnson.\nNei tornei dello Slam non riesce a ripetere i buoni risultati dell'anno precedente ma a fine stagione raggiunge due finali, la prima a Filderstadt dove viene sconfitta da Martina Hingis, la seconda a Lipsia dove supera in tre set Elena Lichovceva. Partecipa al torneo di fine anno dove viene sconfitta ai quarti di finale da Elena Dement'eva. In stagione ha esordito in Fed Cup con la nazionale Belga.\nNel 2001 arriva alla prima finale ad Indian Wells dove viene sconfitta da Serena Williams per 4\u20136, 6\u20134, 6\u20132. All'Open di Francia si scontra in semifinale con la connazionale Justine Henin, avendo la meglio in tre set, e raggiunge la prima finale in uno Slam in singolare. Nel match decisivo viene per\u00f2 sconfitta da Jennifer Capriati con un 12-10 nel set decisivo.All'Ordina Open 2001 arriva in finale sia in singolare che nel doppio ma viene sconfitta in entrambe le occasioni. A Wimbledon arriva in finale nel doppio femminile insieme a Ai Sugiyama ma vengono sconfitte da Lisa Raymond e Rennae Stubbs. In stagione conquista i tornei di Stanford, Lipsia e Lussemburgo. A novembre vince la finale di Fed Cup contro la Russia. Partecipa nuovamente al WTA Tour Championships e raggiunge la semifinale venendo eliminata da Lindsay Davenport.\nNel 2002 vince quattro tornei, Amburgo su Venus Williams, Filderstadt su Daniela Hantuchov\u00e1, Lussemburgo e il pi\u00f9 importante WTA Tour Championships 2002 dove elimina in sequenza le Sorelle Williams.\n2003-2006: la conferma mondiale.\nIl 2003 comincia con una vittoria, a Sydney su Lindsay Davenport. Agli Australian Open raggiunge la semifinale dove viene sconfitta da Serena Williams, futura campionessa. A marzo conquista il Pacific Life Open sconfiggendo Lindsay Davenport per 6\u20134, 7\u20135. Nel periodo sulla terra rossa ottiene ottimi risultati, trionfa a Roma su Am\u00e9lie Mauresmo, arriva in finale a Berlino oltre a due finali raggiunte nel Roland Garros.\nA Parigi viene sconfitta nel singolare da Justine Henin mentre nel doppio femminile trionfa con Ai Sugiyama. Anche sull'erba continua a ottenere buoni risultati, vince a 's-Hertogenbosch ancora contro la Henin. A Wimbledon viene eliminata in semifinale da Venus Williams mentre conquista il secondo titolo dello Slam in stagione nel doppio sempre insieme ad Ai Sugiyama.\nConquista altri cinque titoli in stagione, a Stanford, Los Angeles, Filderstadt, Lussemburgo e per il secondo anno consecutivo vince il WTA Tour Championships cedendo solo due set sulla sua strada. In stagione ha conquistato in totale nove titoli su diciassette finali in singolare e sette titoli su dieci finali nel doppio. Ha raggiunto la testa della classifica in entrambe le specialit\u00e0 nel mese di agosto.\nArriva la sua prima finale anche agli Australian Open, grazie ad una marcia inarrestabile e senza cedere un set alle avversarie. \u00c8 ancora una finale tutta belga e per la terza volta consecutiva \u00e8 Justine Henin a spuntarla con il punteggio finale di 6-3, 4-6, 6-3. A febbraio vince i tornei di Parigi, su Mary Pierce, e Anversa su Silvia Farina Elia. Durante il torneo di Indian Wells si infortuna al polso sinistro ed \u00e8 costretta al ritiro. Il problema al polso la costringer\u00e0 a stare lontana per diversi mesi dal circuito, rientrando solo ad Hasselt dove \u00e8 costretta nuovamente al ritiro.\nRitorna a vincere ad un anno esatto dall'infortunio, ad Indian Wells elimina ben cinque teste di serie vincendo in finale su Lindsay Davenport in tre set. La settimana dopo trionfa a Miami senza cedere un set, in finale ha la meglio su Marija \u0160arapova.\nContinua a vincere conquistando il titolo a Eastbourne, Stanford, Los Angeles e Toronto scalando cos\u00ec le classifiche e presentandosi come quarta testa di serie agli US Open. A New York raggiunge i quarti lasciando meno di quattro game alle avversarie, supera in tre set Venus Williams e in semifinale elimina la numero uno Marija \u0160arapova. Alla sua quinta finale in uno Slam riesce finalmente ad uscirne vincitrice superando nettamente con il punteggio di 6-3, 6-1 la francese Mary Pierce. Nel finire di stagione riesce a conquistare altri due titoli, in Lussemburgo e a Hasselt.\nAgli Australian Open si ritira per un infortunio alla caviglia nella semifinale contro Am\u00e9lie Mauresmo, futura vincitrice, ma a fine torneo raggiunge per la terza volta in carriera la testa della classifica WTA. Ritorna in campo a met\u00e0 febbraio ad Anversa dove viene sconfitta in finale ancora dalla Mauresmo. Trionfa a Varsavia senza cedere un set e continua la stessa marcia al Roland Garros ma arrivata alla semifinale viene sconfitta in due set da Justine Henin.\nNel finale di stagione vince due titoli, Stanford su Patty Schnyder e Hasselt su Kaia Kanepi. Kim Clijsters disse che quella del 2007 sarebbe stata la sua ultima stagione da professionista e che non pensava dunque di continuare fino ai Giochi di Pechino del 2008, malgrado l'offerta della federazione belga di continuare fino a quell'appuntamento. L'atleta motiv\u00f2 la sua decisione facendo riferimento ai molteplici infortuni rimediati in carriera.\n2007: il primo ritiro.\nIl 2007 si apre positivamente per la belga, che a Sydney impressiona per la facilit\u00e0 con cui si sbarazza della Peer nei quarti, soffre in semifinale contro Li Na, mentre in finale ingaggia una vera battaglia contro Jelena Jankovi\u0107, a cui deve annullare 2 match point nel secondo set, per poi aggiudicarsi il tie-break e prendere il largo nel terzo set e aggiudicarsi il primo trofeo dell'anno. All'Australian Open Kim supera agevolmente i primi turni, compresi gli ottavi contro la Hantuchov\u00e1, che la impegna solamente nel secondo set.\nNei quarti ha la meglio su Martina Hingis in tre set ma si ferma in semifinale contro Marija \u0160arapova che vince nettamente per 6-4, 6-2.\nArriva in finale ad Anversa senza cedere un set, ma nel match decisivo viene sconfitta dalla Mauresmo. Il 6 maggio annuncia il suo ritiro immediato dal tennis professionistico, dovuto sia al gran numero di infortuni subiti che all'intenzione di dedicarsi alla famiglia, con il matrimonio fissato per il mese di luglio con il cestista Brian Lynch.\n2009-2011: ritorno al tennis e vincite Slam.\nNel mese di marzo 2009 annuncia il rientro all'attivit\u00e0 agonistica. A maggio prende parte alla cerimonia di inaugurazione del tetto sul campo centrale di Wimbledon, durante la quale gioca un doppio misto in coppia con Tim Henman e contro Steffi Graf e Andre Agassi.\nIl rientro ufficiale avviene il 10 agosto al torneo sul cemento di Cincinnati grazie ad una wild-card. Al primo turno elimina la testa di serie numero dodici Marion Bartoli, supera Patty Schnyder e Svetlana Kuznecova prima di arrendersi nei quarti di finale alla numero uno Dinara Safina. Prende parte agli US Open dove gli organizzatori le concedono una \"wild-card\", evitandole le qualificazioni, anche se da pi\u00f9 parti si era ventilata la possibilit\u00e0 di darle una \"testa di serie\". Dopo aver battuto al primo turno la Kutuzova, ritrova al secondo turno proprio la Bartoli ed anche qui riesce a sconfiggerla.\nBatte anche la connazionale Flipkens per poi realizzare una prima impresa sconfiggendo agli ottavi di finale Venus Williams, una delle favorite alla vittoria e finalista al precedente Wimbledon. Si ripete ai quarti con la cinese Li Na e in semifinale realizza la seconda impresa battendo in due set l'altra favorita per la vittoria: Serena Williams. Nella finale corona l'impresa sconfiggendo per 7-5, 6-3 la danese Caroline Wozniacki e viene premiata con la figlia in campo.\nIn questo periodo, fino a settembre 2011 viene allenata da Wim Fissette.\nIl 9 gennaio a Brisbane vince il titolo in finale sulla connazionale Justine Henin. A Miami trionfa in finale su Venus Williams per 6-2, 6-1 e conquista il terzo titolo stagionale a Cincinnati su Marija \u0160arapova. Agli US Open 2010 si trova a dover difendere il titolo con la seconda testa di serie. Elimina al quarto turno Petra Kvitov\u00e1, nei quarti la numero cinque Samantha Stosur e in semifinale Venus Williams.\nNell'incontro decisivo sconfigge con un netto 6-2, 6-1 Vera Zvonar\u00ebva, portando a 21 match la sua striscia di vittorie agli US Open. A conclusione dell'ottima stagione vince il Masters di fine anno sconfiggendo la nuova numero 1 del mondo, Caroline Wozniacki.\nIl 29 gennaio la tennista belga vince per la prima volta in carriera gli Australian Open battendo in finale la cinese Li Na per 3-6, 6-3, 6-3. Con la vittoria in Australia la Clijsters porta a quattro il numero di Slam (3 US Open e appunto 1 Australian Open). Il 14 febbraio torna numero 1 del mondo nella classifica WTA interrompendo la striscia di 18 settimane in testa di Caroline Wozniacki, anche se tale primato dura appena una settimana. Nel corso dell'anno, Kim ha accusato un infortunio ed \u00e8 ritornata all'attivit\u00e0 agonistica solo al Roland Garros, dove \u00e8 stata battuta al secondo turno dal Arantxa Rus, numero 114 del ranking, dopo essere stata in vantaggio per 6-3 5-2.\n2012: semifinale agli Australian Open e il secondo ritiro.\nDopo un 2011 pieno di infortuni Kim torna a giocare al WTA di Brisbane il 1\u00ba gennaio dove supera Simona Halep per 6-1, 6-4, Ana Ivanovi\u0107 6-1, 1-6, 6-3, Iveta Bene\u0161ov\u00e1 6-3, 6-2 per poi arrendersi a Daniela Hantuchov\u00e1, match in cui si ritira dopo aver vinto il primo set, a causa del dolore alla caviglia. Arriva in Australia per disputare il primo torneo del Grande Slam della stagione: l'Australian Open. Si presenta come testa di serie numero 11 e sul suo percorso elimina Maria Jo\u00e4o Koehler, St\u00e9phanie Foretz Gacon, la numero 20 Daniela Hantuchov\u00e1 e la numero 5 e gi\u00e0 finalista nel 2011 Li Na, dopo che quest'ultima non sfrutta tre match point a suo favore per chiudere l'incontro. Nei quarti supera in due set la numero 1 del mondo, Caroline Wozniacki, che, con questo risultato, abbandona la testa della classifica. Il torneo per lei si ferma alle semifinali, dove viene eliminata in tre set da Viktoryja Azaranka, futura vincitrice del torneo e che andr\u00e0 a sostituire la Wozniacki in cima alla classifica WTA. Qualche giorno prima dell'inizio del WTA Premier di Indian Wells, il BNP Paribas Open, annuncia il suo ritiro dal torneo sempre a causa di un infortunio.\nIl 20 marzo si presenta al WTA Premier di Miami, il Sony Ericsson Open, dove supera al primo turno Jarmila Gajdo\u0161ov\u00e1 con il punteggio di 4-6, 6-1, 6-0, al secondo turno supera Julia G\u00f6rges con il punteggio di 6-2, 7-5, prima di arrendersi al terzo turno nel derby belga con Yanina Wickmayer per 6-4, 7-65. Ritorna a giocare nel mese di giugno dove si reca a 's-Hertogenbosch nei Paesi Bassi per l'UNICEF Open, nel quale supera in sequenza Romina Oprandi per 65-7 6-2 6-3, Kateryna Bondarenko 6-2 6-1 e Francesca Schiavone per 6-3 7-66, mentre nelle semifinali non scende nemmeno in campo contro la polacca Urszula Radwa\u0144ska sempre per problemi fisici. Nel suo ultimo Wimbledon vede la belga arrivare agli ottavi, eliminando al primo turno l'ex n.\u00b01 del mondo Jelena Jankovi\u0107 6-2 6-4, al secondo ostacolo supera facilmente Andrea Hlav\u00e1\u010dkov\u00e1 con un doppio 6-3 e al terzo turno usufruisce del ritiro della russa Zvonar\u00ebva nonostante la belga era in vantaggio 6-3 4-3. Negli ottavi di finale viene sconfitta 6-1 6-1 dalla tedesca Kerber in poco pi\u00f9 di un'ora di gioco.\nAi Giochi olimpici di Londra giunge fino ai quarti ma la Sharapova le sbarra la strada verso la medaglia. Come precedentemente annunciato, con gli US Open 2012 si conclude la sua carriera, decide di partecipare sia al singolare che nel doppio femminile e misto. Viene eliminata al secondo turno del singolare dalla britannica Laura Robson con due tie-break persi che interrompono la striscia di ventidue vittorie consecutive sui campi di Flushing Meadows iniziata nel 2005. Nel doppio femminile esce al primo turno insieme a Kirsten Flipkens mentre nel misto insieme a Bob Bryan si arrende al secondo turno contro Ekaterina Makarova e Bruno Soares. Il 12 dicembre 2012 celebra il suo addio al tennis ad Anversa davanti a circa 13.000 spettatori in occasione dei Diamond Games, per l'occasione ribattezzati \"Kim's Thank You Games\". In una esibizione in singolare batte Venus Williams 6-3 6-3, mentre in doppio con Am\u00e9lie Mauresmo viene sconfitta dalla stessa Williams e da Kirsten Flipkens 8-5 in un pro set.\n2019-2021: l'inaspettato ritorno.\nIl 19 maggio 2019 partecipa alla cerimonia di inaugurazione del nuovo tetto sul Campo N.1 dell'All England Tennis Club, a Wimbledon; sfida Martina Navr\u00e1tilov\u00e1 e Jamie Murray in coppia con John McEnroe, e Venus Williams in singolare.\nA settembre 2019 annuncia che riprender\u00e0 la carriera agonistica a partire dalla stagione 2020. Il rientro si concretizza con la sua partecipazione, grazie ad una \"wild card\", al torneo di Dubai, in programma dal 17 febbraio 2020. Al primo turno affronta la ex numero 1 del mondo Garbi\u00f1e Muguruza, reduce dalla finale raggiunta agli Australian Open, venendo sconfitta con il punteggio di 2-6 66-7. A marzo prende poi parte al Monterrey Open, incontrando al primo turno Johanna Konta, accreditata come testa di serie numero 2, e perdendo per 3-6 5-7.\nDopo il lockdown dovuto alla pandemia di COVID-19, Clijsters avrebbe dovuto partecipare al Western &amp; Southern Open 2020, salvo ritirarsi poco prima dell\u2019inizio per un infortunio. Il primo torneo che disputa \u00e8 dunque lo US Open 2020, dove incontra come prima avversaria Ekaterina Aleksandrova, contro la quale perde 6-3 5-7 1-6.\nA fine 2020 viene reso noto che la tennista ha rifiutato una \"wild card\" per prendere parte agli Australian Open 2021, in quanto positiva al COVID-19.\nGrazie ad una \"wild card\", la tennista ritorna in campo, a distanza di pi\u00f9 di un anno, al Chicago Fall Tennis Classic, in partenza il 27 settembre 2021. Al primo turno tuttavia cede contro Hsieh Su-wei per 3-6 7-5 3-6, nonostante un vantaggio di 3-0 nel primo set. In seguito partecipa al BNP Paribas Open, affrontando Kate\u0159ina Siniakov\u00e1: ancora una volta, la belga non riesce a cogliere il primo successo post-rientro, perdendo dalla ceca per 1-6 6-2 2-6.\nStile di gioco.\nLo stile di gioco Kim Clijsters si basa su un controllo aggressivo dello scambio, prediligendo colpi da fondo campo. La belga \u00e8 dotata sia di un profondo dritto che rovescio. Con il dritto \u00e8 capace di tirare vincenti da ogni posizione del campo, mentre con il rovescio \u00e8 molto abile a posizionare delle palle corte molto insidiose. Da buona giocatrice di doppio, si sente a proprio agio a rete, quindi non esita a seguire la palla corta per mettere ancora pi\u00f9 pressione all'avversaria. Il servizio non \u00e8 incisivo come quello di altre nel circuito femminile, ma comunque efficace.\nUno dei punti pi\u00f9 forti della tennista belga \u00e8 la sua difesa a tutto campo, essendo una giocatrice molto veloce su tutte le superfici e riuscendo a recuperare palline anche in allungo; Marija \u0160arapova ha dichiarato a proposito che \"bisogna solo aspettarsi che riesca a far ritornare ogni palla indietro\"."}
{"id": "124292", "revid": "33689", "url": "https://it.wikipedia.org/wiki?curid=124292", "title": "Presa diretta (cinema)", "text": "La presa diretta \u00e8 una tecnica di acquisizione del suono in contemporanea all'acquisizione del video, sia esso basato su apparecchiature elettroniche sia su pellicola. La presa diretta si effettua durante le riprese, sia televisive che cinematografiche, permettendo di avere il suono originale di ambienti, dialoghi degli attori e tutto il resto che si verifica sul set.\nTecnica.\nPer registrare l'audio in presa diretta si utilizzano speciali microfoni, montati su lunghe aste. Spesso ad integrare l'audio ricevuto dall'asta microfonica si utilizzano anche piccoli microfoni occultati sul corpo degli attori, che trasmettono con l'ausilio di piccoli radiotrasmettitori, il segnale audio al registratore, nonch\u00e9 microfoni ambientali posizionati su varie zone del set, onde poter avere varie sorgenti di ripresa che potranno essere utilizzate nelle successive fasi di lavorazione, detta postproduzione.\nLe tracce audio provenienti dai singoli microfoni presenti sul set, separate una dall'altra, vengono generalmente incise su registratori multitraccia. In alternativa le varie sorgenti sonore sono premissate dal tecnico del suono o fonico di presa diretta e direttamente trasferite sulle telecamere, che dispongono generalmente di due o pi\u00f9 canali audio. Quest'ultimo passaggio riguarda tutte quelle situazioni dove la postproduzione \u00e8 ridotta al minimo, quali riprese di attualit\u00e0 e notiziari. Il ridotto margine di tempo tra ripresa e messa in onda fa s\u00ec che si tenda ad avere gi\u00e0 le riprese video corredate dall'audio definitivo.\nLa sincronizzazione tra immagine ed audio, quindi tra macchina da presa e registratore audio, \u00e8 affidata ad un codice temporale, chiamato \"SMPTE timecode\", che suddivide il tempo in \"frame\" o fotogrammi. Le apparecchiature professionali usano questo codice di tempo per sincronizzarsi tra loro. Questi frame sono nel caso di registrazioni effettuate per la TV in numero di 25 al secondo, come richiesto da apposita normativa AES/EBU per l'Europa, mentre sono di 24 al secondo per le lavorazioni in pellicola con diffusione cinematografica e 30 al secondo per il sistema statunitense NTSC.\nDa notare che il numero dei frame al secondo, o Fps, per le lavorazioni televisive, \u00e8 sempre un sottomultiplo della frequenza della corrente elettrica di rete presente. Esempio: (220 Volt - 50 Hertz per l'Europa, quindi 25 frame per secondo, 30 frame al secondo per l'America, ove la tensione \u00e8 di 120 Volt - 60 Hertz). La presa diretta audio \u00e8 la base di partenza da cui si costruisce il programma sonoro di ogni prodotto cinetelevisivo, cui vengono aggiunti in genere effetti sonori, musiche, eventualmente parti di dialogo doppiato."}
{"id": "124293", "revid": "124705043", "url": "https://it.wikipedia.org/wiki?curid=124293", "title": "Azione!", "text": "Il termine Azione!, nel campo della cinematografia, \u00e8 usato dal regista, dopo che il tecnico del suono ha avviato la registrazione del sonoro e l'operatore alla macchina ha azionato la cinepresa, per annunciare agli attori l'inizio della scena da riprendere.\nUtilizzo.\nPrima di annunciare \"Azione!\", il regista dice \"Motore!\" per chiedere di iniziare a registrare il sonoro, ricevendo dai fonici la risposta \"Partito!\", l'operatore avvia la ripresa video annunciando il ciak, termine che \u00e8 anche il nome della tavoletta con i dati del film che viene posta davanti all'obiettivo all'inizio di ogni ripresa, ed un tecnico abbassa l'asticella di tale tavoletta, producendo un caratteristico schiocco. A questo punto viene impartito il comando di azione e, seguendo le istruzioni del regista, gli attori iniziano a recitare la scena in programma e tutti gli elementi davanti alla cinepresa si comportano al fine di ottenere la ripresa.\nIl termine viene usato abitualmente in tutte le cinematografie, nelle rispettive lingue."}
{"id": "124294", "revid": "174925", "url": "https://it.wikipedia.org/wiki?curid=124294", "title": "Anidride", "text": "In chimica organica, il termine anidride (dal greco \u03ac\u03bd\u03c5\u03b4\u03c1\u03bf\u03c2, \"\u00e1nhydros\", senza acqua) indica un composto organico contenente il gruppo funzionale -CO-O-CO-.\nComposizione.\nPossono essere formate da un acido tramite rimozione di molecole di acqua, reazione che pu\u00f2 avvenire anche in senso inverso.\nLa pi\u00f9 semplice \u00e8 l'anidride acetica, prodotta per condensazione di acido acetico con eliminazione di acqua:\nLe anidridi sono in genere pi\u00f9 reattive dei corrispondenti acidi, giacch\u00e9 possono reagire con l'acqua per formarli spontaneamente. Sono spesso ottimi disidratanti. L'anidride acetica \u00e8 utile nell'acetilazione dell'acido salicilico, al contrario dell'acido acetico, il quale, reagendo, produce acqua, in grado di deteriorare il prodotto, l'acido acetilsalicilico. L'acetilazione o in genere l'acilazione di gruppi funzionali idrossilici \u00e8 una metodica comune per la protezione dei gruppi stessi durante le sintesi organiche.\nIn biologia, la maggior parte dei legami del gruppo fosfato ad alta energia si realizzano per condensazione dello anione fosfato con zucchero fosforilato. Il legame risultante del pirofosfato \u00e8 un legame classico dell'ossido di fosforo, anche se nella realt\u00e0 quest'ultimo non interviene nel processo che \u00e8 invece condotto dall'ATP."}
{"id": "124297", "revid": "1354670", "url": "https://it.wikipedia.org/wiki?curid=124297", "title": "Corpo luteo", "text": "Il corpo luteo \u00e8 una ghiandola endocrina \"temporanea\" la cui funzione principale \u00e8 quella di produrre progesterone e, in quantit\u00e0 minori, estradiolo, estrogeni e inibina A. Sono i resti del follicolo ovarico che ha rilasciato un ovulo maturo durante una precedente ovulazione.\nSviluppo e struttura.\nIl corpo luteo si sviluppa da un follicolo ovarico durante la fase luteinica del ciclo mestruale, in seguito al rilascio di un ovocita secondario dal follicolo durante l'ovulazione. Il follicolo forma prima un corpo emorragico prima che diventi un corpo luteo, ma il termine si riferisce alla raccolta visibile del sangue, lasciato dopo la rottura del follicolo, che secerne il progesterone. Mentre l'ovocita (dopo lo zigote in caso di fecondazione) attraversa la tuba di Falloppio nell'utero, il corpo luteo rimane nell'ovaio.\nLe cellule della granulosa, rimaste sull'ovaio in seguito all'espulsione dell'ovocita, iniziano ad accumulare quantit\u00e0 crescenti di proteine, lipidi, e un pigmento carotenoide, la luteina, che gli conferisce un aspetto giallastro.\nQuesti processi di ipertrofia ne fanno aumentare le dimensioni fino a 30 mm.\nIl mantenimento del corpo luteo \u00e8 sostenuto dall'ormone luteinizzante (LH), dalla prolattina e dall'estradiolo.\nSe non avviene la fecondazione dell'uovo e l'impianto del blastomero nell'utero, il corpo luteo vive per 14 giorni e poi degenera rapidamente. Questa distruzione (luteolisi) avviene con un collasso delle cellule luteiniche, ischemia e progressiva morte cellulare, seguita dall'arresto della secrezione di progestinici. La cicatrice che resta sull'ovaio ha colore biancastro e prende il nome di corpo albicante (\"corpus albicans\").\nLa luteolisi \u00e8 un processo di degenerazione programmata a scadenza fissa che pu\u00f2 essere disinnescata solo dall'intervento dell'ormone gonadotropina corionica umana, secreto dalle cellule del corion embrionale, che provvede al mantenimento del corpo luteo, molto importante nella prima parte della gravidanza (fino alla comparsa della placenta definitiva).\nSe il corpo luteo viene salvato dalla luteolisi continua a produrre progesterone ed estrogeni, ormoni che hanno un effetto inibitore su ipotalamo e ipofisi reprimendo quindi la produzione di FSH e LH.\nIn questo modo non si raggiunge la concentrazione soglia di questi ormoni perch\u00e9 altri follicoli primari possano raggiungere l'ovulazione, sopprimendola del tutto.\n\u00c8 su questo stesso principio che si basa il funzionamento della pillola anticoncezionale che pu\u00f2 essere definita come un corpo luteo artificiale."}
{"id": "124299", "revid": "287204", "url": "https://it.wikipedia.org/wiki?curid=124299", "title": "Helston", "text": "Helston (in lingua cornica \"Hellys\" o \"Henlys\") \u00e8 un comune in Cornovaglia, nel Regno Unito, sulla punta nord-ovest della Penisola di Lizard. \u00c8 il comune pi\u00f9 meridionale della Gran Bretagna.\nStoria.\nL'ex cittadina mineraria \u00e8 famosa per la tradizionale Furry Dance, che risale al XVII secolo, ed \u00e8 la sede del Flambards Theme Park.\nGeografia fisica.\nHelston \u00e8 sita lungo le sponde del fiume Cober in Cornovaglia. Era un borgo mercatale con accesso al mare. Comunque questo accesso fu bloccato quando l'insenatura venne bloccata da una lingua di sabbia (il Loe Bar) dando origine al pi\u00f9 grande lago naturale della Cornovaglia, meglio noto come il Loe Pool. Questo fatto, sebbene abbia inciso sull'economia della citt\u00e0, non l'ha tuttavia distrutta e la citt\u00e0 ha continuato a prosperare negli ultimi anni grazie ai proventi industriali delle miniere di alluminio e della zecca. In tempi pi\u00f9 recenti la cittadina \u00e8 diventata pi\u00f9 orientata al turismo con l'apertura di molti bed and breakfast e di diversi negozi. I turisti sono attratti dalla zona per i meravigliosi scenari delle camminate di Penrose e per le vacanze-relax che si possono fare nella zona. Il mare \u00e8 ad appena , nella meravigliosa frazione di Porthleven. La citt\u00e0 prospera inoltre grazie allo sviluppo costante e all'espansione urbanistica. \u00c8 presente una scuola secondaria principale e tre scuole primarie locali. Sono presenti parecchie chiese quali la St. Michael's Church, una magnifica chiesa antica con rosoni e un campanile di dimensioni considerevoli.\nEconomia.\nTurismo.\nMolte persone arrivano in citt\u00e0 in seguito all'insediamento della base aeronavale di Culdrose. Questa base aerea offre lavoro ad un'alta percentuale della popolazione di Helston e ha contribuito parecchio alla comunit\u00e0 e all'atmosfera di Helston.\nInfrastrutture e trasporti.\nHelston gode di una buona rete di trasporti, non \u00e8 lontana dalla strada principale e dai collegamenti ferroviari e l'aeroporto pi\u00f9 vicino \u00e8 a Newquay."}
{"id": "124300", "revid": "831312", "url": "https://it.wikipedia.org/wiki?curid=124300", "title": "Giro d'Italia 2000", "text": "Il Giro d'Italia 2000, ottantatreesima edizione della \"Corsa Rosa\", si svolse in ventuno tappe precedute da un cronoprologo iniziale dal 13 maggio al 4 giugno 2000, per un percorso totale di 3\u00a0700,6 km. Fu vinto dall'italiano Stefano Garzelli.\nFu l'ultima edizione che vide Adriano De Zan come telecronista per conto della Rai.\nResoconto degli eventi.\nL'edizione part\u00ec da Roma per celebrare il Giubileo, tenutosi nello stesso anno: fra i favoriti spiccavano il campione in carica Ivan Gotti, Gilberto Simoni, Francesco Casagrande, Paolo Savoldelli, un promettente Stefano Garzelli e Marco Pantani atteso dopo l'epilogo del precedente anno, quando venne escluso per ematocrito fuori norma. Dopo il prologo vinto di misura da Jan Hru\u0161ka su Savoldelli, la prima settimana fu tranquilla e dedicata ai velocisti: vestirono la maglia rosa anche Mario Cipollini, Cristian Moreni e Matteo Tosatto. Al termine della nona tappa, la prima in salita, Casagrande divenne la nuova maglia rosa: vinse infatti in solitaria all'Abetone staccando di 1'39\" Garzelli e Dario Frigo, e di ben 6'54\" Pantani il quale lasci\u00f2 i gradi di capitano della Mercatone Uno-Albacom al giovane Garzelli.\nCasagrande riusc\u00ec a controllare la corsa nonostante gli attacchi di Simoni sulle Dolomiti, arrivando a giocarsi il Giro nelle ultime tappe. Nella diciottesima frazione Casagrande, Simoni e Garzelli staccarono tutti, e il giovane varesino and\u00f2 a vincere sul traguardo di Prato Nevoso riducendo il distacco da Casagrande a soli 25\"; nella tappa successiva il toscano port\u00f2 sullo stallo il gioco sicch\u00e9 si decise tutto nella penultima tappa, la cronoscalata tra Brian\u00e7on e il Sestriere: qui Garzelli riusc\u00ec a infliggere un distacco di 1'09\" a Simoni e 1'52\" a Casagrande, prendendo definitivamente la \"leadership\" della classifica generale. Tra gli altri Tonkov chiuse quinto, l'ex vincitore Gotti al diciannovesimo posto e Pantani al ventottesimo."}
{"id": "124301", "revid": "599013", "url": "https://it.wikipedia.org/wiki?curid=124301", "title": "Silvia Farina Elia", "text": "Considerata come una delle tenniste italiane pi\u00f9 forti di sempre, in carriera ha vinto 3 tornei WTA in singolare (tutti a Strasburgo consecutivamente dal 2001 al 2003) e 8 in doppio. Ex n\u00ba11 del mondo e presenza sempre fissa in Fed Cup, nel corso degli anni \u00e8 stata in grado di battere Lindsay Davenport, Monica Seles e le sorelle Williams. Il suo miglior risultato nei tornei del Grande Slam sono i quarti di finale raggiunti a Wimbledon nel 2003.\nHa dato l'avvio agli exploit di altre sue colleghe italiane negli anni successivi (Flavia Pennetta, Francesca Schiavone, Sara Errani e Roberta Vinci) e ha annunciato il ritiro dalle competizioni nel 2005, all'et\u00e0 di 33 anni. Dopo il ritiro ha ricoperto il ruolo di commentatrice TV per il canale sportivo SuperTennis.\nCarriera.\nNata Silvia Farina, ha assunto il secondo cognome Elia nel settembre 1999 in seguito al matrimonio con il suo storico allenatore, Francesco Elia.\nDivenuta professionista nel 1989, ha avuto una lunga carriera prima di ritirarsi, alla fine del 2005. Ha colto i suoi risultati pi\u00f9 importanti negli ultimi anni di carriera. A livello juniores, nel 1990 vinse il torneo Bonfiglio, un campionato internazionale che si svolge tutti gli anni a Milano.\nHa conquistato, a livello professionistico, venti tornei: otto nel circuito ITF (sei di doppio e due di singolo) e dodici in quello WTA (tre di singolo e nove di doppio). Dal 20 maggio 2002 deteneva il record della miglior posizione raggiunta da un'italiana nel ranking WTA insieme a Francesca Schiavone: entrambe sono riuscite a salire fino al numero 11, fino al 14 agosto 2009 quando Flavia Pennetta ha raggiunto il decimo posto.\nNel circuito maggiore WTA ha ottenuto il suo primo risultato di rilievo nel torneo di Taranto nel 1989 raggiungendo i quarti. Il suo ingresso nelle top-100 avviene nel 1991, anno in cui raggiunge la finale nel torneo WTA di San Marino e si aggiudica il torneo ITF di Caltagirone. Sempre in quell'anno gioca i suoi primi tornei del Grande Slam (Roland Garros e U.S Open) fermandosi al 1\u00ba turno.\nNel 1992 raggiunge il n\u00ba57 della classifica. Nel 1993 vince il torneo ITF di Limoges e la prima partita in un torneo del Grande Slam, a Wimbledon contro Radka Bobkov\u00e1. Nel corso del 1994 sconfigge Gabriela Sabatini (n\u00ba8 del mondo) al 1\u00ba turno del Roland Garros e Kimiko Date (n\u00ba6) nel 2\u00ba turno di Eastbourne. Grazie ad altri piazzamenti (semifinale agli Open della Stiria, quarti a Hobart, Eastbourne e Mosca) rientra nella top-100, chiudendo l'anno al n\u00ba54.\nNei successivi tre anni si conferma su questi livelli: tra i risultati le semifinali a Portorico e Hilton Head nel 1995, Parigi indoor e Palermo nel 1996. Nel maggio del 1995 tocca il 35\u00ba posto della classifica mondiale. Nel 1998 Francesco Elia diventa il suo allenatore e in quell'anno raggiunge 4 finali nel circuito WTA (Auckland, Budapest, Varsavia e Lussemburgo), la semifinale a Linz e i quarti a Miami e Mosca. Questi risultati le fanno raggiungere il 18\u00ba posto della classifica mondiale.\nNel 1999 arrivano la finale di Prostejov, la semifinale di Auckland e i quarti di Amburgo, Madrid, Portschasch, Lussemburgo e Mosca. Sempre in quell'anno ottiene la sua vittoria, nella prima semifinale raggiunta dall'Italia in Fed Cup, contro Monica Seles, ad Ancona. A settembre sposa il suo coach Francesco Elia, assumendo cos\u00ec il doppio cognome.\nIl 2001 segna il recupero dopo una serie di infortuni: ottiene la prima vittoria in un torneo WTA a Strasburgo, il raggiungimento della seconda settimana di una prova del Grande Slam (ottavi a Parigi), la qualificazione al Master di Monaco di Baviera, la finale di Gold Coast, le semifinali di Porto, Sopot e Mosca e i quarti in altri 7 tornei WTA. Chiude l'anno al 14\u00ba posto della classifica.\nNeil 2002 raggiunge la sua pi\u00f9 alta classifica (n\u00ba11). I risultati pi\u00f9 importanti sono la seconda vittoria a Strasburgo e le semifinali a Tokyo e Quebec City. Si qualifica per la seconda volta per il Master, a Los Angeles. L'anno successivo vince a Strasburgo, arriva in semifinale a Eastbourne (dove sconfigge Lindsay Davenport, n\u00ba5 del mondo) e ai quarti a Wimbledon dopo aver battuto Chanda Rubin. Nel 2004 \u00e8 in finale a Canberra e Anversa e in semifinale a Strasburgo, Stoccolma e Lussemburgo. Raggiunge i quarti in altri 4 tornei, tra cui gli Internazionali d'Italia di Roma.\nNell'ultima stagione come professionista raggiunge la finale ad Amelia Island e la semifinale a Gold Coast, le vittorie contro le sorelle Williams: sconfigge Venus Williams al 1\u00ba turno di Doha e Serena Williams nei quarti di Amelia Island. Gioca il suo ultimo match ad Hasselt, perdendo contro Kirsten Flipkens. Al momento del ritiro si trovava ancora nelle prime 30 giocatrici del mondo.\nHa partecipato alle Olimpiadi del 1996, del 2000 e del 2004, raggiungendo gli ottavi a Sydney. Ha fatto parte, spesso anche come capitano, della nazionale italiana di tennis nella Fed Cup dal 1993 al 1995, dal 1997 al 2000, nel 2002 e nel 2004. Il suo apporto \u00e8 stato significativo per riportare la squadra Italiana nel primo gruppo mondiale e al raggiungimento di due semifinali nel 1999 e nel 2002, risultato mai raggiunto prima dall'Italia.\nIl suo miglior risultato in una prova del Grande Slam \u00e8 il quarto di finale raggiunto a Wimbledon nel 2003. In altre 6 occasioni ha raggiunto gli ottavi (Australian Open 2004-2005, Roland Garros 2001-2002, Wimbledon 2004, Us Open 2002). In 12 occasioni ha battuto giocatrici comprese nelle top-10."}
{"id": "124302", "revid": "5456", "url": "https://it.wikipedia.org/wiki?curid=124302", "title": "Silvia Farina", "text": ""}
{"id": "124303", "revid": "1318658", "url": "https://it.wikipedia.org/wiki?curid=124303", "title": "Programma Mariner", "text": "Il programma Mariner fu un programma di esplorazione spaziale condotto dalla NASA. Esso consistette nel lancio di una serie di sonde spaziali interplanetarie tra il 1963 ed il 1973 destinate all'esplorazione di Marte, Venere e Mercurio. Dei dieci veicoli spaziali, ben sette ebbero successo, mentre gli altri tre vennero persi.\nAlcune missioni furono dedicate al sorvolo ravvicinato dei tre pianeti, mentre un paio di esse avrebbero dovuto orbitare attorno a Marte. Al programma spettano numerosi primati nell'esplorazione spaziale del sistema solare interno. Le missioni Mariner 11 e 12 vennero riconvertite nelle Voyager 1 e 2, nell'ambito del programma Voyager.\nIl costo complessivo del programma (dal Mariner 1 al 10) \u00e8 stato di 554 milioni di dollari.\nGli obiettivi delle sonde.\nLe Sonde Mariner erano una serie di navicelle, usate per esplorazioni planetarie in modalit\u00e0 fly-by e rappresentarono i primi successi statunitensi nell'esplorazione di Marte, inviando a Terra le prime fotografie della superficie marziana. Il Mariner 9 \u00e8 stato il primo \"orbiter\" del pianeta rosso.\nDelle tre missioni destinate a Venere, solo l'ultima, il Mariner 10, era dotata di fotocamere. Il Mariner 10 stessa \u00e8 stata la prima sonda ad utilizzare l'effetto fionda a scopo propulsivo, a sorvolare due pianeti, a rivisitare lo stesso pianeta e la prima ed unica per quasi trent'anni ad aver esplorato Mercurio.\nTra gli altri obiettivi delle missioni ci fu anche quello di caratterizzare il comportamento del vento solare nello spazio interplanetario del Sistema solare interno. Fornirono inoltre esperienze ed aumentarono le capacit\u00e0 nell'ingegneria dei voli interplanetari di lunga durata."}
{"id": "124313", "revid": "22475", "url": "https://it.wikipedia.org/wiki?curid=124313", "title": "Emissario", "text": "Un emissario \u00e8 un corso d'acqua che esce da un lago.\nTipologia.\nCi sono casi in cui l'immissario, cio\u00e8 un fiume che versa l'acqua in un lago, e l'emissario hanno nomi diversi.\nI laghi che non hanno emissari vengono detti endoreici.\nCorrenti di emissario.\nNella zona del lago circostante allo sbocco nell'emissario, possono venirsi a creare delle correnti, chiamate \"correnti di emissario\", che modificano localmente la normale stratificazione termica delle acque lacustri.\nIn Italia.\nIn Italia, il lago pi\u00f9 grande, che \u00e8 il Lago di Garda, ha l'immissario principale, chiamato Sarca, e l'unico emissario chiamato Mincio; vicevera, nel caso del secondo lago italiano pi\u00f9 grande, cio\u00e8 il Lago Maggiore, l'immissario principale \u00e8 il fiume Ticino, che rappresenta anche l'unico emissario."}
{"id": "124314", "revid": "455046", "url": "https://it.wikipedia.org/wiki?curid=124314", "title": "Xinjiang", "text": "Lo Xinjiang (talvolta romanizzato in \"Sinkiang\", ; in cinese: ; abbreviato , \"X\u012bn\"), ufficialmente Regione autonoma uigura dello Xinjiang (; in cinese: ) \u00e8 una regione autonoma della Repubblica Popolare Cinese dal 1955.\nConfina con i territori cinesi della Regione Autonoma del Tibet a sud e con le province cinesi di Qinghai e di Gansu a sud-est. Confina inoltre con i seguenti stati stranieri: Mongolia a nord-est, Russia a nord; Kazakistan, Kirghizistan, Tagikistan (Gorno-Badach\u0161an), Afghanistan (Corridoio del Vacan), Pakistan (Trans-Karakorum) e la parte del Kashmir controllata dall'India a ovest. Comprende inoltre buona parte dell'Aksai Chin, una regione reclamata dall'India come parte del territorio di Ladakh.\nOspita numerosi gruppi etnici tra cui uiguri, han, kazaki, tibetani, hui, tagiki, kirghizi, mongoli, russi e xibe. La maggioranza della sua popolazione \u00e8 uigura (45%). Pi\u00f9 di una dozzina di prefetture e contee autonome per le minoranze si trovano nello Xinjiang. Le opere di riferimento pi\u00f9 vecchie spesso si riferiscono all'area come Turkestan cinese. Lo Xinjiang \u00e8 diviso tra bacino della Zungaria a nord e bacino del Tarim a sud, separati dalla catena montuosa del Tian Shan. Solo circa il 9,7% della superficie dello Xinjiang \u00e8 adatto all'abitazione umana.\n\"Xinjiang\" letteralmente significa \"Nuova Frontiera\", un nome dato durante la Dinastia Qing. Il nome \u00e8 considerato offensivo dai molti sostenitori dell'indipendenza che preferiscono usare nomi storici o etnici come Uiguristan o Turkestan Orientale. A loro volta questi nomi, essendo associati al movimento di indipendenza, sono considerati offensivi dal governo della Repubblica Popolare Cinese e dai molti residenti cinesi locali di etnia han (41% della popolazione). La capitale e citt\u00e0 pi\u00f9 popolata dello Xinjiang \u00e8 \u00dcr\u00fcmqi. La provincia occupa una superficie di 1.650.000\u00a0km\u00b2 e la popolazione \u00e8 di circa 22 milioni di abitanti.\nCon una storia documentata di almeno 2.500 anni, un susseguirsi di imperi hanno gareggiato per il controllo su tutto o parte di questo territorio. Il territorio pass\u00f2 sotto il dominio della dinastia Qing nel XVIII secolo, che fu successivamente sostituito dal governo della Repubblica di Cina. Dal 1949, fa parte della Repubblica Popolare Cinese dopo la guerra civile cinese. Nel 1954, lo Xinjiang Bingtuan fu istituito per rafforzare la difesa delle frontiere contro l'Unione Sovietica e promuovere anche l'economia locale. Nel 1955, lo Xinjiang fu trasformato in una regione autonoma da una provincia. Negli ultimi decenni, il movimento indipendente del Turkestan orientale, il conflitto separatista, l'influenza dell'Islam radicale, le repressioni violente del governo cinese e l'introduzione di campi di \"rieducazione\" per gli uiguri ed altre minoranze, dove alcuni osservatori ONU e diverse relazioni mediatiche internazionali stimano sia plausibile la detenzione di 1-3 milioni di persone e la cui detenzione \u00e8 condannata da 22 Stati membri dell'ONU, hanno provocato tensioni e disordini nella regione, con occasionali attentati terroristici, scontri tra forze separatiste e governative e accuse di genocidio culturale o etnocidio degli uiguri al governo cinese.\nA fine agosto 2021 \u00e8 iniziata la produzione da un nuovo impianto di etilene nella regione autonoma Xinjiang Uygur della Cina nordoccidentale. Lo ha reso noto la Dushanzi Petrochemical Company di PetroChina, il pi\u00f9 grande produttore cinese di petrolio e gas.\nSituato nella citt\u00e0 di Korla, nello Xinjiang meridionale, l'impianto dovrebbe avere una capacit\u00e0 di produzione di etilene di 600.000 tonnellate all'anno.\nStoria.\nAttraversato dalla Via della seta, lo Xinjiang \u00e8 il nome cinese per le regioni del Tarim e dello Jungar dell'odierna Cina nord-occidentale. Nel corso degli ultimi due millenni, la regione dello Xinjiang \u00e8 stata governata dal Tibet, dal Regno Uiguro di Idiqut, dal Khanato moghul dello Yarkland, dagli Zungari e per circa 125 anni dalla Dinastia Han e dalla Dinastia Tang. L'impero Qing controll\u00f2 il territorio della regione fino alla conquista da parte dell'imperatore manci\u00f9 Qianlong nel 1758. Il controllo Manci\u00f9 era esercitato dal Generale di Ili, di stanza a Gulja. Yaqub Beg ottenne l'indipendenza dello Xinjiang a spese del governo manci\u00f9 nel 1864. Nel 1877 i Manci\u00f9 ripresero il controllo del territorio e nel 1884 stabilirono la provincia dello Xinjiang (nuova frontiera). Durante la tarda Dinastia Qing la maggior parte dello Xinjiang nord-occidentale fino al lago Balkhash fu governata dall'Impero russo. Questa area corrisponde oggi a parte del Kazakistan, del Kirghizistan e del Tagikistan.\nRepubblica del Turkestan Orientale.\nPrima Repubblica del Turkestan Orientale.\nNei primi anni trenta del secolo scorso la Ribellione Kumul contro il governatore Yang Zengxin port\u00f2 alla fondazione della Prima Repubblica del Turkestan orientale. Sheng Shicai, signore della guerra di etnia Han, controll\u00f2 l'odierno Xinjiang per il decennio successivo con la Cricca dello Xinjiang.\nSeconda Repubblica del Turkestan Orientale.\nGrazie all'aiuto sovietico alla Ribellione Ili venne fondata nel 1944 la Seconda Repubblica del Turkestan orientale (conosciuta anche come \"ribellione dei tre distretti\") nel territorio dell'attuale prefettura autonoma di Ili Kazakh, nel nord dello Xinjiang. L'esperienza della Seconda Repubblica del Turkestan orientale si concluse nel 1949 quando l'Esercito Popolare di Liberazione prese il controllo dello Xinjiang.\nSecondo la Repubblica Popolare Cinese l'esercito popolare venne accolto con ospitalit\u00e0 e ricevette la cooperazione della Seconda Repubblica del Turkestan orientale. Il processo \u00e8 conosciuto come \"la pacifica liberazione dello Xinjiang\". La Repubblica Popolare Cinese considera l'esperienza della Seconda Repubblica del Turkestan orientale positiva e parte integrante della Rivoluzione comunista cinese. Al contrario i sostenitori dell'indipendenza dello Xinjiang ritengono la Seconda Repubblica del Turkestan orientale un tentativo per ottenere la piena indipendenza e considerano l'entrata dell'Esercito Popolare di Liberazione un'invasione. Il 1\u00ba ottobre, 1955 la regione autonoma sostitu\u00ec la provincia.\nContinuano tuttora a esserci tensioni nella regione, dovute sia alle aspirazioni d'indipendenza e al risentimento degli uiguri nei confronti di quella che viene percepita come una repressione della cultura non han (Amnesty International, Human Rights Watch), sia al risentimento dei cinesi han nei confronti di tali aspirazioni e della politica di autonomia etnica da parte della Repubblica Popolare Cinese, percepita come discriminatoria verso i cinesi han. I sostenitori dell'indipendenza dello Xinjiang ritengono che il controllo cinese e politiche come il corpo di produzione e costruzione dello Xinjiang siano segni tangibili dell'imperialismo cinese.\nQueste tensioni occasionalmente provocano incidenti e violenti scontri come l'esodo kazako del 1962, quando rifugiati entrarono nel territorio dell'Unione Sovietica; la rivolta di Baren del 5 aprile 1990, durante la quale si registrarono 50 morti; la rivolta di Ghulja del 5 febbraio 1997, quando un migliaio di uiguri si scontrarono con la polizia militare; le bombe sui bus di \u00dcr\u00fcmqi del 25 febbraio 1997 che provocarono 9 morti e 68 feriti. Di recente l'opposizione uighura esule in America e nel mondo ha trovato la sua voce nella \"pasionaria\" e scrittrice Rebiya Kadeer, gi\u00e0 imprenditrice di successo in Cina e deputata all'Assemblea del Popolo, ove tenne nel 1997 un duro discorso a porte chiuse di fronte alla dirigenza cinese, a seguito del quale ebbe a conoscere il carcere e pi\u00f9 tardi l'esilio negli Stati Uniti.\nScontri di luglio 2009.\nA seguito della decisione, da parte della autorit\u00e0 cinese, di radere al suolo il centro storico della citt\u00e0 di Kashgar, abitata quasi esclusivamente da uiguri, si sono riaccesi gli odi razziali..Da domenica 5 luglio del 2009, nello Xinjiang si sono verificati scontri violenti fra gli abitanti di etnia han e uigura; l'agenzia di informazioni cinese \"Xinhua\", ripresa dalle fonti occidentali, ha riferito che negli scontri hanno perso la vita 156 persone, mentre Dolkun Isa, portavoce del \"World Uyghur Congress\", ha contestato le cifre ufficiali, affermando che avevano partecipato alle proteste 10.000 persone e che le vittime erano state 600. Gli scontri sarebbero iniziati alla fine di una manifestazione nella quale si chiedeva giustizia per due membri della etnia uigura uccisi il 25 giugno 2009\uff0caccusati di aver violentato due donne cinesi di etnia han nella provincia di Guangdong.\nLa Cina ha disposto il coprifuoco dalle 21 alle 8 del mattino, e ha previsto la pena di morte per coloro che fomentano i disordini. L'agenzia \"Xinhua\" ha in seguito fornito un nuovo numero degli scontri, riportando che al 10 luglio il numero di vittime era di 184 morti, di cui 137 di etnia han, 46 di etnia uigura ed una vittima di etnia Hui.\nCampi di \"rieducazione\" e genocidio culturale uiguro.\nIn un rapporto pubblicato il 10 giugno 2021, \"Amnesty International\" ha accusato le autorit\u00e0 cinesi di aver creato nello Xinjiang \"un inferno distopico di dimensioni sbalorditive\" ed ha invitato le Nazioni Unite a indagare sul regime di detenzione di massa, sorveglianza e tortura, cui il governo cinese avrebbe sottoposto uiguri, kazaki e gli altri musulmani della regione..\nGeografia fisica.\nLo Xinjiang \u00e8 la pi\u00f9 estesa divisione amministrativa della Repubblica Popolare Cinese. \u00c8 diviso in due bacini idrografici dal monte Tianshan. Il bacino Dzungarian \u00e8 nel nord dello Xinjiang e quello del Tarim nel sud. Il deserto del Taklamakan occupa un'area di 270.000\u00a0km\u00b2 del bacino del Tarim. Il punto pi\u00f9 basso della regione \u00e8 a 155 metri sotto il livello del mare (corrisponde al punto pi\u00f9 basso della Repubblica Popolare Cinese). La vetta pi\u00f9 alta della regione raggiunge gli 8611 metri sopra il livello del mare lungo il confine con il Kashmir.\nIl punto della terra pi\u00f9 distante dal mare () si trova nello Xinjiang, nel deserto Dzoosotoyn Elisen a 2648\u00a0km in linea d'aria dalla pi\u00f9 vicina costa. Il confine tra Xinjiang e Kirghizistan \u00e8 segnato dalla catena dei monti Tian Shan. Lungo la catena e sul confine \u00e8 posto il passo Torugart a 3752 metri di altezza. Scorre nella regione il fiume Tarim; nella parte settentrionale (Zungaria), il fiume Ulungur, che sfocia nel lago omonimo.\nIl lago Tianchi, a quota 2000\u00a0m sui monti del Tian Shan, \u00e8 considerato tra i pi\u00f9 belli della Cina. Le principali citt\u00e0 sono \u00dcr\u00fcmqi, Turfan, Kashgar, Karamay, Yining, Shihezi.\nClima, flora e fauna.\nlo Xinjiang \u00e8 la regione pi\u00f9 arida della Cina. Nessun'altra nel paese \u00e8 cos\u00ec riparata dall'apporto di umidit\u00e0 degli oceani. La maggior parte della regione, principalmente nel bacino del Tarim, riceve meno di 50\u00a0mm annui di pioggia, con un minimo assoluto attorno a Ruoqiang di meno di 5\u00a0mm all'anno. Sulle montagne che circondano il fiume Tarim si arriva a 100\u00a0mm e solo nella Zungaria settentrionale ai 200\u00a0mm. La scarsa umidit\u00e0 che la regione riceve proviene non solo dal golfo del Bengala e dal mare di Oman, ma anche dall'Atlantico, e lo Xinjiang \u00e8 l'unica regione della Cina in cui l'andamento mensile delle precipitazioni non ha i caratteristici massimi estivi. Dalle rilevazioni dei due osservatori meteorologici di \u00dcr\u00fcmqi e Kashgar si osserva invece un andamento ondulatorio delle precipitazioni piovose con massimi in primavera ed in autunno.\nLa temperatura media annua prevalente \u00e8 sui 10\u00a0\u00b0C, ma esistono notevoli differenze stagionali e locali. Nel bacino del Tarim si arriva a -8\u00a0\u00b0C in gennaio e 24\u00a0\u00b0C in luglio, nella depressione del Turfan rispettivamente -10\u00a0\u00b0C e 32\u00a0\u00b0C (il massimo assoluto di tutta la Cina), nella valle dell'alto Irtysh rispettivamente -12\u00a0\u00b0C e 22\u00a0\u00b0C. Sulle montagne la temperatura \u00e8 pi\u00f9 fresca in relazione all'altitudine. Date queste temperature si hanno nel Tarim circa 200 giornate libere dal gelo e nella Zungaria meno di 150. Ai forti sbalzi stagionali si accompagnano anche le maggiori escursioni termiche tra i massimi delle ore meridiane e i minimi delle ore notturne. Ci\u00f2 \u00e8 in relazione con la straordinaria limpidezza dell'aria e con la forte irradiazione, per le quali si hanno in media 2750 ore di insolazione nella maggior parte del territorio, con massimi di oltre 3000 ai confini con la Mongolia e minimi di 2500 sull'orlo montano meridionale.\nBench\u00e9 le condizioni climatiche facciano dello Xinjiang la regione della Cina in cui la porzione occupata dal deserto - oltre met\u00e0 della superficie totale - sia la maggiore del paese, sono presenti manifestazione di vita vegetale talora anche lussureggiante. Ampie praterie, simili a quelle della Mongolia orientale, si trovano sugli Altaj a nord della valle dell'Irty\u0161 e nella magnifica vallata dell'Ili. Foreste di conifere, miste a latifoglie nelle pendici pi\u00f9 basse, coprono le vallate del Tien Shan e delle maggiori catene periferiche, miste a pascoli e a distese di arbusti montani.\nIl resto della superficie \u00e8 coperto di steppa arida, che grazie alla presenza di acqua corrente in superficie o emergente da falde sotterranee, d\u00e0 luogo talora ad estesi acquitrini salmastri bordati di tamarischi e \"tacamahac\". Frequenti sono le oasi e gruppi o catene di oasi, che punteggiano tutta la fascia pedemontana, sia attorno al Taklamakan che a nord del Tien Shan. Altre zone ricche di oasi sono quelle lungo il Tarim, il Manas e gli altri pi\u00f9 importanti fiumi. Da oltre 2000 anni gli abitanti di queste zone coltivano le terre delle oasi impiegando il sistema di irrigazione detto \"qanat\", diffuso in tutta l'Asia centrale e anteriore, ottenendo meravigliosi raccolti di cereali e frutta. Tale sistema consiste nello sfruttamento delle falde acquifere e nell'adduzione delle acque per via di canali sotterranei in modo da evitare le dispersioni per evaporazione.\nI principali sforzi per migliorare la produttivit\u00e0 del suolo consistono nell'utilizzare al massimo tutte le risorse idriche esistenti, nell'allargare le superfici messe a coltura, nel liberare ampie distese irrigue dalla salinit\u00e0, nel difendere le zone coltivate dall'invasione delle sabbie e nell'aumentare al massimo le superfici boschive ed erbose.\nData la generale povert\u00e0 di vegetazione, lo Xinjiang non \u00e8 molto ricco di animali selvatici. Si trovano tuttavia alcuni grossi ungulati come buoi, cavalli e cammelli selvatici, daini, gazzelle, antilopi, capre siberiane, cinghiali e, tra i carnivori, linci, gatti selvatici e lontre.\nSuddivisione amministrativa.\nIl primo livello di suddivisione amministrativa dello Xinjiang \u00e8 composto da due citt\u00e0-prefettura, 7 prefetture e 5 prefetture autonome (2 delle 7 prefetture sono subordinate alla prefettura autonoma di Ili). Il livello successivo comprende 11 distretti, 20 citt\u00e0 con status di contea, 62 contee e 6 contee autonome; 4 citt\u00e0 con status di contea non appartengono a nessuna prefettura e sono \"de facto\" amministrate dal \"Corpo di produzione e costruzione dello Xinjiang\".\nEconomia.\nUna buona parte dell'economia dello Xinjiang \u00e8 legata all'agricoltura e le principali colture sono uva, meloni, noci, frumento, cotone e seta.\nEsistono anche allevamenti di pecore.\nIl PIL nominale dello Xinjiang ammontava a circa 187 miliardi di renminbi nel 2003. La crescita del PIL nel 2004, pari a 220 miliardi di renminbi, \u00e8 stata incentivata dalla politica di sviluppo delle regioni occidentali della repubblica messa in atto dalle autorit\u00e0 centrali.\nIl PIL pro capite ammontava nel 2003 a circa 9710 renminbi.\nLa regione dello Xinjiang dispone di vasti giacimenti di minerali, gas e petrolio e l'industria petrolifera nelle prefetture di Aksu e Karamay \u00e8 in piena espansione. Un progetto prevede la costruzione di un oleodotto tra il Kazakistan, lo Xinjiang e la citt\u00e0 di Shanghai. Il bacino del Tarim \u00e8 anche un'importante riserva di gas naturale. Il governo cinese ha avviato la costruzione di un gasdotto con l'aiuto di diverse imprese straniere.\nL'attenzione delle autorit\u00e0 governative nei confronti delle riserve energetiche dello Xinjiang \u00e8 dettata dalle crescenti esigenze energetiche delle dinamiche regioni orientali. Le frequenti sospensioni nell'erogazione di elettricit\u00e0, dovute al progressivo esaurimento dei giacimenti orientali, hanno spinto il governo ad investire nelle regioni occidentali. La distanza dello Xinjiang dalla province orientali della repubblica, la profondit\u00e0 dei giacimenti e le difficili condizioni climatiche creano difficolt\u00e0 all'attivit\u00e0 di sfruttamento dei giacimenti di petrolio e gas.\nLe esportazioni dello Xinjiang ammontavano a 3 miliardi circa di dollari nel 2004; le importazioni a circa 2,5 miliardi di dollari. La maggior parte degli scambi commerciali della regione passano attraverso il passo di Ala, sito al confine con il Kazakistan.\nSociet\u00e0.\nAnche se ufficialmente tutta la Cina adotta il \"Tempo di Pechino\" (UTC+8), nello Xinjiang, sia per la sua posizione all'estremo ovest del Paese, sia per ragioni etniche, \u00e8 assai diffuso, parallelamente, il \"Tempo dello Xinjiang\", spostato due ore pi\u00f9 indietro (UTC+6).\nEvoluzione demografica.\nNello Xinjiang vivono diversi gruppi di musulmani di origine turca, tra i quali gli uiguri e i kazachi. Sono presenti anche diverse minoranze etniche della Repubblica Popolare Cinese: cinesi hui, kirghizi, mongoli, russi, xibe, tagichi, uzbechi, tartari e mancesi.\nIn virt\u00f9 del processo di sinizzazione portato avanti dal governo di Pechino, la percentuale di cinesi di etnia han sul totale della popolazione dello Xinjiang \u00e8 cresciuta dal 6% del 1949 al 33% del 1964 fino al 40,6% del 2000.\nQuesto dato non tiene conto del personale militare, dei loro familiari e dei molti lavoratori immigrati non registrati. Buona parte di questa crescita della percentuale dei cinesi han pu\u00f2 essere attribuita al \"Corpo di produzione e costruzione dello Xinjiang\", un'organizzazione para-militare di coloni che ha costruito fattorie, villaggi e citt\u00e0 sparse per il territorio dello Xinjiang.\nLa trasformazione demografica viene comunemente considerata una minaccia alla conservazione della cultura dell'etnia uigura e di altri gruppi non han.\nGli uiguri sono il gruppo etnico maggioritario dello Xinjiang occidentale, che comprende le prefetture di Kashgar, Khotan e Aqsu e della prefettura di Turpan nello Xinjiang orientale. Gli uiguri sono passati dal costituire il 75% della popolazione secondo il censimento del 1953 al 54% del 1964, per poi scender ulteriormente al 45% del 2000.\nI cinesi han sono la maggioranza nello Xinjiang orientale e settentrionale, incluse le citt\u00e0 di \u00dcr\u00fcmqi, Karamay, Shihezi e le prefetture di Changji, Bayin'gholin, Ili (specialmente la citt\u00e0 di Kuitun) e Kumul. I Kazaki sono concentrati nella prefettura di Ili nel nord dello Xinjiang.\nQualche studioso uiguro sostiene che il suo popolo discenda sia dagli uiguri turcomanni sia dai pre-turcomanni indoeuropei tocari. Alcuni tipici tratti fisici \"caucasoidi\" come il colore relativamente chiaro della pelle, degli occhi e dei capelli (depigmentazione) sono abbastanza comuni tra gli uiguri. Generalmente assomigliano alle popolazioni che vivono in Afghanistan, Pakistan e India settentrionale.\nNel 2002 risiedevano nello Xinjiang 9.632.600 abitanti di sesso maschile (tasso di crescita 1,0%) e 9.419.300 abitanti di sesso femminile (tasso di crescita 2,2%).\nCultura.\nMusica.\nLa regione autonoma dello Xinjiang \u00e8 caratterizzata da una tradizione musicale variegata per via dei numerosi gruppi etnici presenti, tra i quali il maggiore \u00e8 quello degli uiguri di origine turcomanna. Esistono differenze nei vari stili musicali tra le varie regioni dello Xinjiang. Nell'area meridionale sono diffusi il genere musicale Hotan, la danza Kuga e il complesso ritmo delle canzoni Kashgar.\nLa regione di Ili molto probabilmente offre la tradizione musicale meglio conosciuta dello Xinjiang. Maida, Eytixish e Kuxak sono generi musicali popolari di canzoni solitamente d'amore. La Sanam \u00e8 una tradizionale danza altrettanto popolare tra gli uiguri.\nLa composizione pi\u00f9 famosa della musica uigura \u00e8 la On Ikki Muqam, una complessa \"suite\" di dodici sezioni con riferimenti a forme musicali uzbeche e tagiche. I tipici strumenti della composizione Muqam sono percussioni, violini, liuti e salteri. Pipa, konghou, rawap, tanbur e dutar completano il quadro degli strumenti della tradizione musicale uigura.\nOggi, grazie alle minori restrizioni culturali, la scena musicale dello Xinjiang include produzioni di nuovi generi musicali che sono il risultato di commistioni tra le tradizioni uigure e i generi pop e rap occidentali. Alim Jan \u00e8 un famoso musicista dello Xinjiang, conosciuto per il contributo dato alla colonna sonora del film \"La tigre e il dragone\".\nCucina musulmana uigura.\nI piatti tradizionali della cucina uigura sono:\nI ristoranti gestiti da cinesi musulmani dello Xinjiang sono molto diffusi nelle principali citt\u00e0 della Repubblica Popolare Cinese: non servono carne di maiale e offrono una maggiore variet\u00e0 di carne di agnello e montone rispetto ai tipici ristoranti mandarini.\nI locali sono generalmente addobbati con rappresentazioni e scritte tradizionali musulmane. Gli \"yang rou chuan\" sono diffusi ovunque in Cina, dove vengono venduti anche nei banchetti in strada."}
{"id": "124315", "revid": "466539", "url": "https://it.wikipedia.org/wiki?curid=124315", "title": "Carlo Presotto", "text": "Biografia.\nDirettore Artistico de La Piccionaia Centro di Produzione Teatrale con sede a Vicenza\nDopo gli esordi nell'ambito del teatro animazione entra nella compagnia della famiglia Carrara nel 1982 ed inizia l'apprendistato della maschera con Titino Carrara.\nDopo alcuni anni di tourn\u00e9e internazionali, nel 1990 realizza il progetto di ricerca teatrale \"La necessit\u00e0 di un tempo inutile\". Collabora con artisti che frequentano il pubblico dei ragazzi nell'ambito della loro ricerca sui linguaggi teatrali (Marco Baliani, Giacomo Verde) come interprete e come ricercatore.\nCura numerosi testi originali e drammaturgie di testi letterari: le fiabe Barba Blu e Il Principe Granchio Le Stagioni di Giacomo (con Mario Rigoni Stern), La storia di una Gabbianella e del Gatto (con Luis Sep\u00falveda). Nel 1996 partecipa come interprete al progetto \"I Porti del Mediterraneo\" con 23 attori di diversi paesi.Pubblica saggi e testi per ragazzi, in collaborazione tra gli altri con Silvia Roncaglia. Vince il premio Eti Stregagatto 2003-2004 per il progetto teatrale su Andrea Palladio \"I quattro libri di Andrea\". Nel 2008 dirige il progetto di creazione collettiva \"Viaggio naufragio e nozze di Ferdinando Principe di Napoli\", per la prima edizione del Napoli Teatro Festival Italia.\nNel 2009 interpreta al Napoli Teatro Festival \"Special Price\" per il testo e la regia di Babilonia Teatri\nSviluppa una particolare cifra stilistica in cui il lavoro di attore elaborato alla scuola della commedia dell'arte si fonde con l'utilizzo del video in una forma di digital storytelling, costituendo un percorso originale all'interno del fenomeno del teatro di narrazione italiano.\nDal 2010 conduce il gruppo di lavoro Silent Play, che crea performances teatrali utilizzando sistemi di radioguide e di interazione digitale con lo spettatore."}
{"id": "124316", "revid": "1442080", "url": "https://it.wikipedia.org/wiki?curid=124316", "title": "Travis Barker", "text": "\u00c8 principalmente conosciuto per essere il batterista del gruppo pop punk blink-182, dal 1998 al loro scioglimento nel 2005, e dalla reunion del 2009.\nBiografia.\nTravis nacque nei pressi di Fontana, California, da una famiglia di origini inglesi, irlandesi e italiane. Ricevette la sua prima batteria all'et\u00e0 di quattro anni, e cominci\u00f2 le sue prime lezioni (anche di tromba) all'et\u00e0 di cinque anni. La vigilia del suo primo giorno di scuola alle superiori sua madre mor\u00ec; prima di morire gli disse di continuare a suonare la batteria, perch\u00e9 secondo lei era molto bravo.\nDopo la sua morte Travis cominci\u00f2 a suonare seriamente la batteria; si un\u00ec alla banda della scuola e partecip\u00f2 a diverse competizioni e festival e durante l'ultimo anno di high school form\u00f2 la sua prima band, i Feeble. Nel 1993, al termine della scuola, suon\u00f2 anche in altri gruppi come i Suicide Machines e gli Aquabats (dove era conosciuto sotto lo pseudonimo di Baron Von Tito) come batterista rock. Per mantenersi fino al 1998 diede lezioni private, anche a bambini, di batteria.\nblink-182.\nNel 1998, durante un tour assieme agli Aquabats come supporto ai blink-182 gli fu chiesto da questi ultimi di sostituire il loro batterista Scott Raynor. Mark Hoppus e Tom DeLonge rimasero molto soddisfatti e dopo qualche settimana gli proposero di unirsi stabilmente al gruppo. Con i blink-182 ottiene immediato successo con l'album \"Enema of the State\", presto seguito da \"Take Off Your Pants and Jacket\" e \"Blink-182\". Nel 2005 il gruppo si \u00e8 sciolto per poi riformarsi nel 2009 e pubblicare il quinto album in studio \"Neighborhoods\" nel 2011.\nIl 1\u00ba luglio 2016, i Blink pubblicarono il loro settimo album in studio \"California\" con successo commerciale e critico. Per completare il progetto, i membri dei Blink e Barker furono costretti a sostituire il co-fondatore dei Blink Tom DeLonge con il cantante e chitarrista Matt Skiba degli Alkaline Trio. Barker ha citato DeLonge come causa principale della sostituzione. Citando la presunta riluttanza di DeLonge a impegnarsi a lavorare su nuovi progetti Blink.\nAltri progetti e vita privata.\nBarker si sposa con Melissa Kennedy per un breve periodo, dal 22 settembre 2001 al 6 agosto 2002. Si \u00e8 poi risposato nel 2004 con l'attrice televisiva ed ex-\"playmate\" Shanna Moakler con la quale ha avuto due figli, Landon Asher, nato il 9 ottobre 2003, e Alabama Luella, nata il 24 dicembre 2005. La famiglia \u00e8 stata protagonista del reality show \"Meet the Barkers\" prodotto da MTV. Shanna e Travis hanno partecipato ad una puntata del telefilm CSI (06x20, Poppin' Tags). Il 6 agosto 2006 la coppia ha divorziato. Nella mattina del 19 settembre 2008 Barker \u00e8 rimasto coinvolto insieme a DJ AM in un incidente con un aereo privato che si \u00e8 schiantato in Columbia, nella Carolina del Sud. Nell'impatto sono morte quattro persone, tra cui Chris Baker, assistente personale di Barker.\nNel 2002 assieme al membro dei Rancid Tim Armstrong e Rob Aston Travis crea un progetto parallelo, i Transplants, con i quali produce due album. Nel 2003, durante una pausa con i blink-182 crea assieme a Tom DeLonge una nuova band, i Box Car Racer, a cui collaborano anche David Kennedy ed Anthony Celestino; la band si scioglier\u00e0 nel 2003. Nel 2005 fonda assieme a Mark Hoppus i +44. Inizialmente la band era formata dai due pi\u00f9 Carol Heller, una sua amica di vecchia data, che per\u00f2 decide di lasciare la formazione dopo aver inciso qualche canzone (\"Make You Smile\" e \"No, It Isn't\").\nI motivi furono due: la Heller disse di non trovarsi pi\u00f9 bene nella direzione che la band stava prendendo, cio\u00e8 il Punk rock, e decise di lasciare il gruppo per dedicarsi alla famiglia; viene dunque sostituita da Craig Fairbaugh e Shane Gallagher. Oltre ai +44 Travis si \u00e8 anche dedicato ad altri progetti, tra cui uno con DJ AM che svaria tra hip hop e musica dance. Nel 2008 Perry Farrell dei Jane's Addiction riunisce i pi\u00f9 grandi musicisti della musica rock per suonare insieme al Justice Tour: tra essi, oltre a Barker, figuravano Flea, Tom Morello, Slash e Dave Navarro.\nIl 15 marzo 2011 \u00e8 uscito il suo album da solista \"Give the Drummer Some\", che ha visto la partecipazione di numerosi artisti, tra cui Yelawolf, Slaughterhouse, Lil Jon, Tom Morello, Busta Rhymes e Slash. Tra settembre e ottobre 2012 Barker ha pubblicato un EP con il rapper Yelawolf intitolato \"Psycho White\".\nNel 2015 Barker ha pubblicato il libro \"Can I Say: Living Large, Cheating Death, and Drums, Drums, Drums\" e nello stesso anno ha collaborato con il rapper italiano Salmo alla realizzazione dei brani \"Il messia\" e \"Bentley vs. Cadillac\", presenti nell'album \"Hellvisback\" del 2016.\nNel 2018, Travis Barker \u00e8 apparso sul brano del musicista trap-metal Ghostemane, \"D(R)EAD\". Inoltre, \u00e8 presente nell'album postumo di XXXTentacion \"Skins\", ha suonato la batteria nel brano \"One Minute\" con Kanye West.\nNel 2019, Barker si \u00e8 unito al famoso duo hip-hop alternativo di New Orleans, $uicideboy$ per annunciare \"LIVE FAST DIE WHENEVER\", un EP collaborativo. Prima dell'uscita del progetto, sono stati pubblicati i singoli \"nothingleftnothingleft\" (una canzone punk hardcore) e \"Aliens Are Ghosts\" (che campiona la recensione del critico musicale Anthony Fantano sull'album di debutto dei $uicideboy$ ). L'EP \u00e8 stato pubblicato il 24 maggio. Insieme ai singoli principali, l'EP includeva anche le canzoni \"Killing 2 Birds with 22 Stones\", \"Sour Grapes\", \"Don't Trust Anyone!\" e \"Individuality Was So Last Year\". Il 12 luglio 2019, Travis ha remixato la traccia postuma di Lil Peep e XXXTentacion \"Falling Down\".\nNel 2020 Barker ha collaborato e prodotto l'album \"Tickets to My Downfall\" di Machine Gun Kelly.\nDal 2021 ha una relazione con Kourtney Kardashian.\nInfluenze e batteristi preferiti.\nBarker ha detto alla CBS che il suo primo eroe in assoluto \u00e8 stato Animal dei The Muppets, accreditando a quest'ultimo l'ispirazione per perseguire con la batteria. Cita anche John Bonham dei Led Zeppelin, Alex Van Halen di Van Halen, Tommy Lee di M\u00f6tley Cr\u00fce e Danny Carey di Tool come suoi batteristi preferiti. In una domanda e risposta del 2016 con Vevo, Barker ha accreditato Buddy Rich come il pi\u00f9 grande batterista di tutti i tempi. Ha anche affermato che Jump dei Van Halen \u00e8 stata la prima canzone che ha imparato alla batteria.\nStrumentazione.\nTravis Barker suona batterie Orange County Drums &amp; Percussion (OCDP), piatti Zildjian e Pelli Remo.\nBatteria: OCDP\nPiatti: Zildjian\nAd eccezione di hi-hat, ride e china, Travis varia spesso i suoi crash e stack in base agli artisti con cui si esibisce, quindi non \u00e8 possibile stilare una lista precisa e definitiva. Tuttavia, questi sono i piatti che utilizza maggiormente.\nPelli: Remo\nBacchette:\nAltre attivit\u00e0.\nBarker dirige una casa d'abbigliamento di skate/street wear, la Famous Stars And Straps, che ha fondato nel 1999, ed un ristorante vegano a Norco (California)."}
{"id": "124317", "revid": "198277", "url": "https://it.wikipedia.org/wiki?curid=124317", "title": "Napoletano", "text": "Il termine \"Napoletano\" pu\u00f2 genericamente riferirsi:"}
{"id": "124318", "revid": "125445106", "url": "https://it.wikipedia.org/wiki?curid=124318", "title": "Campionato europeo di calcio", "text": "Il Campionato europeo di calcio UEFA (in inglese UEFA European Football Championship) \u00e8 il massimo torneo calcistico per squadre nazionali maschili europee. Ufficialmente la fase finale \u00e8 nota con il nome commerciale di UEFA EURO seguito dall'anno dell'edizione. Nato nel 1960 da un'idea del dirigente sportivo francese Henri Delaunay, \u00e8 organizzato dalla UEFA e si disputa ogni quattro anni.\nLe prime edizioni della manifestazione negli anni sessanta e settanta videro un numero ristretto di partecipanti, ma eventi come la dissoluzione dell'Unione Sovietica e della Cecoslovacchia, nonch\u00e9 la progressiva disgregazione politica della Jugoslavia, hanno provocato un considerevole aumento del numero degli Stati europei e dei paesi membri dell'UEFA, con un conseguente incremento del numero di nazionali partecipanti alle fasi di qualificazione ed alla fase finale.\nDalla prima edizione del 1960 fino a quella del 1976 vi erano solamente quattro squadre partecipanti alla fase finale; dall'edizione del 1980 il numero fu aumentato ad otto e rimase tale fino al 1992. Dal 1996 fu introdotta la formula con sedici partecipanti, rimasta in vigore fino al 2012. Dal 2016 si \u00e8 passati a ventiquattro squadre.\nPer accedere alla fase finale, per una nazionale \u00e8 necessario qualificarsi attraverso i gironi di qualificazione. La squadra del paese ospitante \u00e8 l'unica ad essere ammessa d'ufficio alla fase finale. Dal 1980 la sede \u00e8 assegnata prima delle qualificazioni. Dall'edizione del 1984 l'UEFA ha abolito la finale per il terzo posto, disputata nelle sei edizioni dal 1960 al 1980; nelle edizioni del 2008 e del 2012 l'UEFA ha assegnato alle semifinaliste perdenti la medaglia di bronzo.\nNessuna nazionale ha partecipato a tutte le edizioni del campionato europeo; quella con pi\u00f9 partecipazioni \u00e8 la , che ha partecipato a tredici edizioni su sedici complessive, e che dal 1972 si \u00e8 sempre qualificata alla fase finale. Altro primato che vanta la Germania, condiviso con la , \u00e8 quello del numero di trionfi: tre. Nell'albo d'oro, seguono le due vittorie dell' e della , e i trionfi singoli di , , , , e . La Spagna \u00e8 stata l'unica nazionale a vincere la competizione per due volte consecutive, nel 2008 e nel 2012. Quattro squadre hanno vinto il campionato europeo alla prima partecipazione alla fase finale: l' nel 1960, la nel 1964, l' nel 1968 e la nel 1972.\nL'attuale detentrice del trofeo \u00e8 l'Italia, vincitrice dell'edizione 2020 posticipata al 2021 a causa della pandemia di COVID-19 e giocata in modalit\u00e0 itinerante con le semifinali e la finale disputate al Wembley Stadium, dopo aver battuto nell'atto conclusivo la nazionale padrona di casa per 3-2 ai tiri di rigore dopo l'1-1 dei tempi supplementari.\nPer quanto riguarda la premiazione, tutti i componenti della rosa che vengono omaggiati con la medaglia alla cerimonia di premiazione risultano essere campioni europei.\nStoria.\nNato nel 1960, il campionato europeo di calcio fu organizzato dalla UEFA, che scelse, in base alle squadre qualificate, di disputare tale torneo in Francia.\nNell'edizione del 1960 presero parte alla fase finale solo quattro squadre e cos\u00ec fu fino al 1976. Dal 1980, invece, la UEFA sceglie una nazione ospitante qualificata di diritto ed il torneo si estese prima ad otto squadre, poi dal 1996 a sedici e, dal 2016, a ventiquattro. Nelle qualificazioni, tutte le squadre nazionali affiliate alla UEFA si sfidano in un lungo torneo a gironi che si tiene nei due anni precedenti alla fase finale.\nLa sedicesima edizione, in occasione del sessantesimo anniversario della prima edizione, ha un'organizzazione paneuropea e, per la prima volta dal 1980, non c'\u00e8 stata alcuna nazionale qualificata d'ufficio alla fase finale; venti posti (o meno, a seconda di paesi ospitanti) sono stati assegnati con le qualificazioni, mentre quattro attraverso la UEFA Nations League.\nTale edizione, inizialmente prevista tra giugno e luglio 2020, \u00e8 stata rinviata di dodici mesi in modo da poter completare le coppe europee e i campionati nazionali della stagione 2019-2020, sospesi per la pandemia di COVID-19 in Europa.\nTrofeo.\nIl trofeo assegnato alla squadra vincitrice si chiama ufficialmente Coppa Henri Delaunay in onore del primo segretario generale dell'UEFA e promotore della prima edizione della manifestazione. La coppa in palio dall'edizione del 2008 \u00e8 in argento puro, pesa ed \u00e8 alta .\nEsistono, in realt\u00e0, due versioni del trofeo. Il primo \u00e8 stato usato dall'edizione del 1960 a quella del 2004. Questo primo trofeo fu realizzato dall'orafo Chobillon, su progetto di Arthus Bertrand.\nA partire dall'edizione del 2008, viene consegnato un nuovo trofeo, simile tuttavia a quello originario. La differenza pi\u00f9 evidente \u00e8 la mancanza della base a forma di parallelepipedo quadrato su cui venivano inseriti i nomi delle nazioni vincitrici in passato. Nella nuova versione il nome dei vincitori non viene pi\u00f9 inciso sul piedistallo, ma sul retro del trofeo. Inoltre, il nuovo trofeo \u00e8 pi\u00f9 alto di diciotto centimetri e pesa due chilogrammi in pi\u00f9 del precedente; la base, in conseguenza della rimozione del piedistallo, \u00e8 stata leggermente allargata per dare maggior stabilit\u00e0 al trofeo. A livello decorativo, evidente \u00e8 il cambiamento della lingua in cui sono scritte le incisioni: dall'originaria versione in francese, si \u00e8 passati all'inglese. Per finire, la piccola figura con il pallone che campeggiava nella parte posteriore del trofeo \u00e8 stata rimossa. La nuova coppa \u00e8 stata forgiata dalla Asprey London, nota casa orafa che vanta una lunga tradizione nell'ambito dei trofei, risalente alla creazione dell'America's Cup, disegnata dalla consociata Garrard nel 1848. L'UEFA ha deciso di rinnovare il trofeo, soprattutto aumentandone le dimensioni, per segnalarne il prestigio e l'importanza, in quanto simbolo del massimo torneo continentale organizzato dalla stessa federazione. La coppa originale resta in ogni caso alla UEFA. Infatti, la squadra vincitrice dell\u2019Europeo alza la coppa originale, con sopra le incisioni dei passati vincitori, ma al termine della cerimonia di premiazione il trofeo viene riconsegnato alla UEFA. La UEFA consegna quindi alla squadra vincitrice una replica della coppa, delle stesse dimensioni e con sopra la sola incisione della Nazionale vincitrice dell'ultima edizione, che viene mantenuta dalla nazione vincitrice.\nNazioni vincitrici.\nDalla prima edizione ad oggi sono dieci le nazionali che hanno vinto il trofeo nelle sedici edizioni sinora disputate: l'albo d'oro raffigura tre vittorie per la (due come Germania Ovest, 1972 e 1980, e una dopo la riunificazione, nel 1996) e la (1964, 2008, 2012), due vittorie per l' (1968, 2020) e la (1984, 2000), una vittoria per l' (1960), la (1976), i (1988), la (1992), la (2004) ed il (2016).\nLa Spagna nel 1964 e l'Italia nel 1968 sono riuscite a vincere la competizione nella prima occasione in cui la stessa si disputava nel rispettivo territorio nazionale. La Francia vi riusc\u00ec solo nella seconda occasione (1984). Singolarmente la Germania, ovvero la nazione che ha vinto pi\u00f9 titoli nella storia della competizione a pari merito con la Spagna, non \u00e8 mai riuscita ad aggiudicarsi il trofeo quando l'evento si svolgeva sul proprio territorio.\nFormula del torneo.\nFase di qualificazione.\nGi\u00e0 dalla prima edizione del torneo,l'UEFA inser\u00ec nel regolamento una fase di qualificazione volta a restringere il lotto delle partecipanti alla fase finale. In quest'occasione furono diciassette le selezioni iscritte alla fase di qualificazione, con turni successivi ad eliminazione diretta. La modalit\u00e0 fu confermata anche nelle due edizioni seguenti, che pure videro la crescita del numero di partecipanti a ventinove e trentuno partecipanti. A partire dal terzo europeo, i primi due turni vennero sostituiti da otto gironi, con qualificazione per le vincenti di ogni gruppo e successivo play-off, in doppia gara, tra esse. Il successo dell'innovazione fu tale da venire confermato anche per la quarta e la quinta edizione, ognuna delle quali vide trentadue nazionali iscritte alle eliminatorie. In tal modo, venivano selezionate le quattro partecipanti alla fase finale, ad una delle quali veniva affidata l'organizzazione della manifestazione.\nPoich\u00e9 gli anni ottanta videro un'ulteriore crescita delle partecipanti alle qualificazioni, sino a raggiungere la quota di trentaquattro squadre, si opt\u00f2 per un cambio di formato. A partire dall'edizione del 1980, la fase finale venne allargata ad otto formazioni e la nazione ospitante era ammessa d'ufficio.\nPer l'edizione del 1996 si cambi\u00f2 ancora: la fase finale comprese sedici squadre (su quarantasette iniziali), quattordici delle quali provenienti dai gironi ed una dallo spareggio (cui prendevano parte le due peggiori seconde). La formula era tuttavia destinata a rivelarsi provvisoria, in quanto alle eliminatorie del successivo torneo presero parte quarantanove formazioni, ci\u00f2 anche a causa dell'organizzazione congiunta tra due paesi, Belgio e Paesi Bassi. La qualificazione era diretta per le vincitrici di ciascun raggruppamento e per la migliore seconda, prevedendo quattro spareggi (con gare di andata e ritorno) tra le altre otto squadre giunte in seconda posizione. Con l'eccezione dell'Europeo del 2004, (dieci gironi da cinque squadre, con qualificazione diretta solo per le prime e spareggi tra le seconde), nel nuovo millennio la formula rimase in vigore: sia l'edizione del 2008 che quella del 2012, infatti, sono state ancora organizzate congiuntamente da due nazioni. Nell'ultima edizione si \u00e8 inoltre toccato il tetto delle cinquantatr\u00e9 iscritte.\nPoich\u00e9 nel 2016 alla fase finale hanno partecipato ventiquattro formazioni, la quota di iscrizioni ha raggiunto la cinquantaquattresima unit\u00e0: dal torneo preliminare sono uscite le altre ventitr\u00e9 finaliste, che hanno conteso il titolo alla , paese ospitante. Nel 2020, invece, a causa di un'organizzazione paneuropea, nessuna delle tredici, successivamente ridotte ad undici, federazioni ospitanti l'evento \u00e8 stata ammessa a priori.\nLa nazionale detentrice del titolo non \u00e8 mai stata qualificata d'ufficio.\nFase finale.\nIndipendentemente dal numero di partecipanti alla fase finale, peraltro pi\u00f9 volte mutato, essa prevede inizialmente gironi all'italiana: le squadre che superano questa fase accedono al tabellone dell'eliminazione diretta.\nA partire dall'edizione 2016, con l'allargamento a ventiquattro squadre, vengono introdotti i ripescaggi delle terze classificate dei gruppi, escludendo le due peggiori, e gli ottavi di finale. Rispetto al \"format\" precedente, le partite necessarie per vincere la manifestazione passano quindi da sei a sette.\nIl sorteggio per la composizione dei gruppi avviene, di norma, nel dicembre dell'anno precedente il torneo: in questo senso, la prassi ricalca quella utilizzata per i campionati mondiali. Le squadre riconosciute \"teste di serie\" sono sei: tra esse la nazione ospitante e, se qualificati, gli eventuali detentori del titolo. Le restanti vengono divise in urne, sulla base dei risultati conseguiti nelle eliminatorie e nell'ultimo mondiale.\nLa nuova formula prevede cos\u00ec sei gruppi iniziali, con i seguenti criteri per eventuale parit\u00e0 in classifica di due o pi\u00f9 squadre:\nSe due squadre che si affrontano nell'ultima gara hanno conseguito lo stesso numero di punti (segnando e subendo le stesse reti) e l'incontro termina in parit\u00e0, si procede all'esecuzione dei tiri di rigore (senza tempi supplementari) per determinare la classifica finale. Questa eventualit\u00e0, introdotta nel 2004, \u00e8 valida solamente se nessuna delle altre squadre ha totalizzato gli stessi punti in classifica.\nLe gare della fase a eliminazione diretta sono in partita unica, con eventuale ricorso a tempi supplementari e rigori in caso di pareggio.\nDi seguito, viene proposto un riassunto delle formule precedenti:\nScelta del paese ospitante.\nIn passato, dopo che si erano svolte le qualificazioni, si decideva di disputare la competizione in uno dei quattro paesi la cui nazionale era riuscita a qualificarsi.\nDall'edizione del 1980, svolta in Italia, non \u00e8 pi\u00f9 cos\u00ec, in quanto ogni federazione pu\u00f2 presentare la propria candidatura e i rappresentanti della UEFA votano a scrutinio segreto uno dei candidati (singole federazioni o candidature congiunte di due federazioni).\nPer l'edizione 2020, in occasione del sessantesimo anniversario del primo campionato europeo, la UEFA ha deciso di assegnare l'organizzazione a tredici diverse citt\u00e0 europee (poi ridotte a undici), con le sole semifinali e la finale svoltesi in un'unica citt\u00e0.\nCopertura mediatica.\nA differenza dei campionati mondiali di calcio, tutte le edizioni dei campionati europei hanno avuto copertura mediatica almeno nei paesi interessati, cio\u00e8 nei paesi dove le rispettive nazionali disputavano il torneo.\nMascotte.\nTutte le edizioni dei campionati europei, a partire dal 1980, hanno avuto la propria mascotte. Essa cerca di rappresentare i valori del paese e dell'Euro, e questo diverte i bambini che si avvicinano cos\u00ec al calcio e allo sport in generale.\nLe mascotte adottate dall'edizione del 1980 fino ad oggi sono state:\nEdizioni.\nPer vedere soltanto i tabellini delle finali:\nMedagliere.\nSegue una lista delle squadre che hanno raggiunto le prime tre posizioni in almeno un europeo. La Germania e la Spagna detengono il record di vittorie della competizione, tre. La Spagna \u00e8 stata finora l'unica a vincere due europei consecutivi, mentre la Germania detiene il record di partecipazioni alla fase finale (tredici), di finali disputate (sei), di finali consecutive (tre), di piazzamenti tra le prime quattro (nove volte complessivamente) e di partite disputate nelle fasi finali. Dal 1984 non si disputa la finale per il terzo posto (nel 2008 e nel 2012 le medaglie di bronzo sono state consegnate in forma privata alle semifinaliste sconfitte).\nPartecipazioni e prestazioni nelle fasi finali.\n-: non qualificata.\"R\": ritiratasi prima dell'inizio del torneo o durante le qualificazioni (\"per incontri non disputati\").\"S\": squalificata.Q: qualificata per un torneo ancora da disputarsi.1T: eliminata nella fase a gironi (\"dal 1980 in poi\").OF: eliminata agli ottavi di finale (\"dal 2016 in poi\").QF: eliminata ai quarti di finale (\"dal 1996 in poi\").SF: eliminata in semifinale (\"dal 1984 in poi\").4\u00aa: quarta classificata (\"dal 1960 al 1980\").3\u00aa: terza classificata (\"dal 1960 al 1980\").2\u00aa: seconda classificata.V: vincitrice. \u00a0\u00a0: Nazione ospitante.\nStatistiche.\nMaggior numero di partite giocate.\nIn grassetto i calciatori in attivit\u00e0 con le proprie nazionali. Statistiche aggiornate all'edizione 2020.\nClassifica assoluta dei marcatori.\nIn grassetto i calciatori in attivit\u00e0 con le proprie nazionali. Statistiche aggiornate all'edizione 2020.\nStadi del campionato europeo di calcio.\nGli stadi ad aver ospitato due edizioni del campionato europeo di calcio sono il Parco dei Principi di Parigi, lo Stade V\u00e9lodrome di Marsiglia, lo Stadio Olimpico di Roma, lo Stadio Diego Armando Maradona di Napoli, lo Stadio di Wembley di Londra, lo Stade Roi-Baudouin/Heysel di Bruxelles e lo Sclessin Stadion di Liegi. Di questi stadi, gli unici ad aver ospitato due finali del campionato sono il Parco dei Principi di Parigi, lo Stadio Olimpico di Roma e lo Stadio di Wembley di Londra.\nLisbona (con lo Stadio Jos\u00e9 Alvalade e l'Est\u00e1dio da Luz) e Oporto (con l'Est\u00e1dio do Bessa S\u00e9culo XXI e l'Est\u00e1dio do Drag\u00e3o) sono le uniche due citt\u00e0 ad aver ospitato delle gare del campionato europeo in due impianti differenti. Peraltro i quattro impianti hanno ospitato delle gare in un'unica edizione (2004).\nLo Stadio Olimpico di Roma \u00e8 l'impianto ad avere ospitato il maggior numero di partite, cio\u00e8 11, anche se le gare di Roma sono state disputate in tre edizioni differenti (1968, 1980 e 2020).\nLo stadio con la maggiore capienza \u00e8 stato il Camp Nou di Barcellona, nel 1964, per un totale di spettatori."}
{"id": "124319", "revid": "287204", "url": "https://it.wikipedia.org/wiki?curid=124319", "title": "Commodore Plus/4", "text": "Il Commodore Plus/4 (in Canada talvolta Commodore +4) \u00e8 un home computer della Commodore Business Machines Inc. commercializzato dal 1984 al 1986 in vari Paesi del mondo.\nAppartiene alla serie \"Commodore 264\", una famiglia di home computer della Commodore Business Machines Inc. che prende il nome dal prototipo su cui \u00e8 basata la stessa macchina, ovvero \"Commodore 264\".\nStoria.\nL'ideazione e il prototipo.\nVerso la fine del 1982, la Commodore inizi\u00f2 a pensare allo sviluppo di un nuovo home computer; Jack Tramiel era preoccupato riguardo alla concorrenza della Sinclair Research e della Timex Corporation; cos\u00ec si inizi\u00f2 a pensare ad un progetto il cui obiettivo era quello di realizzare una macchina pi\u00f9 economica del Commodore 64 e che avesse anche delle migliorie. Si pens\u00f2 quindi ad un nuovo home computer che avrebbe dovuto basarsi su un nuovo \"chip\" integrato, il MOS TED che avrebbe dovuto gestire sia la grafica, sia il suono (riprendendo l'approccio del circuito VIC del VIC 20). I progettisti riuscirono in questo intento, offrendo delle caratteristiche simili a quelle del MOS VIC-II del C64, con delle migliorie ma tuttavia con delle lacune; infatti offriva soltanto due canali ad onda quadra, uno dei quali poteva essere impostato, a scelta, anche a rumore bianco per simulare i rumori. Alla MOS Technology svilupparono anche una nuova versione del MOS 6510, il MOS 7501. Questa CPU presentava una velocit\u00e0 di clock pari a 1,78 MHz e consentiva una gestione della memoria mediante un bank switching dotato di un chip MMU dedicato.\nFurono messi insieme questi due integrati nell'ambito di una nuova architettura e, dopo alcuni prototipi, fu realizzato, nel 1983, il Commodore 264, battezzato poi Commodore Plus/4 a causa del software aggiuntivo presente.\nLa presentazione e la commercializzazione.\nInizialmente era stata prevista la commercializzazione del Commodore 264 presentato in anteprima mondiale all'International Winter Consumer Electronics Show del 1984 (7\u201310 gennaio 1984 \u2013 Las Vegas Convention Center \u2013 Las Vegas, Nevada, Stati Uniti) assieme al Commodore V364. La commercializzazione del Commodore 264 e del Commodore V364 era stata confermata anche in Europa dove i due computer erano stati mostrati al CeBIT del 1984 (4\u201311 aprile 1984 \u2013 Messegel\u00e4nde Hannover \u2013 Hannover, Germania Ovest). La macchina fu presentata in anteprima mondiale all'International Summer Consumer Electronics Show del 1984 (3\u20136 giugno 1984 \u2013 McCormick Place \u2013 Chicago, Illinois, Stati Uniti). Nel giugno 1984 inizia negli Stati Uniti la vendita al dettaglio con un prezzo di lancio fissato a 299 dollari. Nel settembre 1986, a fine commercializzazione, negli Stati Uniti lo si poteva invece acquistare al dettaglio (in liquidazione) per 79 dollari.\nIn Italia l'importazione e la distribuzione autorizzata del Commodore Plus/4 \u00e8 stata curata direttamente dalla Commodore International Ltd. attraverso la controllata italiana Commodore Italiana S.r.l. che lo ha reso disponibile per la vendita al dettaglio a partire dal novembre 1984 con un prezzo di listino di 1.150.500 lire (che equivalevano a circa 650 dollari). Nel listino della Commodore Italiana S.r.l. il Commodore Plus/4 \u00e8 rimasto fino all'ottobre 1986 con un prezzo ribassato pi\u00f9 volte: nel febbraio 1985 a 997.100 lire, nel settembre 1985 a 588.820 lire e nel dicembre 1985 a 529.820 lire. Commodore Italiana S.r.l. ha distribuito in Italia il Commodore Plus/4 in una confezione localizzata con scritte in inglese e in italiano. All'interno anche i due manuali in dotazione al Commodore Plus/4, uno dedicato al computer e l'altro dedicato alla suite da ufficio 3-Plus-1, erano in italiano. Il primo era intitolato \"Manuale per l'utente\", il secondo era intitolato \"Manuale del software integrato\".\nPer il mercato canadese \u00e8 stata anche realizzata un'edizione del computer commemorativa dei XIV Giochi Olimpici Invernali che si contraddistingue per l'utilizzo della diversa grafia \"Commodore +4\" riportata sul case.\nL'insuccesso e la fine della produzione.\nSecondo i piani originali della Commodore, il Plus/4 avrebbe dovuto essere commercializzato in differenti serie, ognuna dotata di software applicativo (su ROM) di tipo diverso. Un solo mese prima del lancio sul mercato venne per\u00f2 deciso di concentrare i programmi applicativi in un'unica ROM. Tuttavia la necessit\u00e0 di concentrare tutto su un ristretto spazio di memoria rese necessario limitare od eliminare parecchie funzionalit\u00e0, a scapito della qualit\u00e0 del software. Alcuni dei software originali (non ridotti) furono pubblicati successivamente su floppy disk. Il fatto che il Plus/4 fosse in parte compatibile col Commodore 16 permise agli utenti del Plus/4 di usare molti programmi, in gran parte giochi, che furono venduti per tale macchina, ma che ovviamente non sfruttavano tutte le potenzialit\u00e0 di memoria che il sistema offriva.\nNelle intenzioni iniziali del management la serie Commodore 264, cui il Plus/4 apparteneva, era destinata a sostituire i predecessori Commodore VIC-20 e Commodore 64, entrambi non compatibili a livello software con la serie 264 (solo il Kernal del sistema operativo era compatibile) ma l'incompatibilit\u00e0 della nuova macchina con questi ultimi ne decret\u00f2 lo scarso successo; un ultimo modello di Plus/4 fu il Commodore V364 dotato di tastierino numerico e la circuiteria modificata per alloggiare un circuito di uscita vocale a parole campionate, stile Magic Voice, ma la produzione cess\u00f2 nel 1986.\nCaratteristiche.\nIl Plus/4 presentava 64K di RAM e un notevole quantitativo di memoria ROM in quanto, oltre a contenere il KERNAL, il cuore del sistema operativo dei computer Commodore, l'interprete BASIC e il generatore dei caratteri, sulla ROM erano presenti anche dei software di produttivit\u00e0 personale. La schermata di presentazione era molto simile a quella del Commodore 16, con la sola variante di dichiarare 60671 bytes liberi contro i 12277 del Commodore 16, e con l'aggiunta della dicitura \"3-PLUS-1 ON KEY F1\".\nIl Plus/4 era infatti dotato del software di produttivit\u00e0 personale \"3-Plus-1\", programmato da David W. Johnson della International Tri Micro Incorporated. Pigiando il tasto F1 o impartendo il comando SYS 1525 era possibile accedere al pacchetto completo, subito disponibile perch\u00e9 precaricato in una apposita ROM e comprendente un programma di videoscrittura, un foglio elettronico e un gestore di database, integrati tra loro. Tuttavia, questi applicativi si dimostrarono essere di modesta qualit\u00e0 dovendo coesistere in soli 16K e furono poco utilizzati, anche perch\u00e9 non prevedevano il supporto dell'unit\u00e0 a nastro, ma solo quello dell'unit\u00e0 a disco.\nLa gestione dinamica della memoria consentiva di avere molto spazio libero per i programmi BASIC (circa 60K). L'interprete utilizzato fu il BASIC 3.5. Erano presenti comandi specializzati per l'I/O, per la grafica e per il suono, oltre a un utilissimo assemblatore/disassemblatore per il linguaggio macchina (\"TEDmon\"). Tutto ci\u00f2 costitu\u00ec un notevole miglioramento rispetto al C64. A ci\u00f2 si aggiunga la notevole palette offerta dal TED, ben 121 colori, che era molto per quell'epoca, e la possibilit\u00e0 di suddividere l'area di testo in finestre, indipendenti tra loro, dove \u00e8 possibile concentrare separatamente porzioni di testo.\nDi contro, l'assenza di un sintetizzatore all'altezza e l'assenza degli sprite, unite a un costo elevato, decretarono l'insuccesso di questa macchina, dovuto senz'altro anche a scelte infelici sui connettori per collegare alcune periferiche, che rendevano difficoltoso utilizzare le periferiche con connettori standard. Ad esempio, per i joystick sono utilizzati dei connettori tipo mini-DIN studiati per ridurre le interferenze RF; parimenti il connettore del registratore non era lo stesso utilizzato nel VIC-20 e nel Commodore 64.\nIl maggior difetto della macchina fu la non totale compatibilit\u00e0 con il suo predecessore C64, fatta salva la possibilit\u00e0 di eseguire almeno i pi\u00f9 semplici tra i programmi in BASIC. Appartengono a tale categoria tutti quelli privi di istruzioni PEEK, POKE e SYS per il pilotaggio diretto dei chip o per l'accesso alle funzioni in linguaggio macchina.\nVa inoltre detto che, dovendo il TED gestire sia la parte grafica sia quella sonora in contemporanea, era soggetto molto spesso a problemi di surriscaldamento e quindi a malfunzionamenti. Si \u00e8 anche osservato che alcuni joystick dotati della funzione di auto-fire erano in grado di danneggiare il chip.\nPeriferiche.\nCommodore 1551.\nFu sviluppata specificamente per questa serie di computer anche una nuova unit\u00e0 a floppy disk da 5\"1/4, modello Commodore 1551. Esteriormente \u00e8 simile a un 1541, di colore nero e collegata non pi\u00f9 sul bus seriale Commodore, che pure i computer di questa serie possiedono, ma tramite una cartuccia sulla porta espansioni; cio\u00e8 affacciata direttamente sul bus della CPU. Questa periferica, concepita per essere fino a 12 volte pi\u00f9 veloce di un 1541, in realt\u00e0 senza avere caricato sul Plus/4 un software specifico, arriva a 2x in scrittura e 3x in lettura. Questo drive era estremamente raro in America, invece abbastanza diffuso in Germania e Ungheria; una sua denominazione iniziale \u00e8 stata SFD-481.\nProgrammazione.\nEsempi.\n10 GRAPHIC 2,1\n20 CIRCLE 1,50,50\n30 DRAW 1 TO 10,100\n40 CHAR 1,0,0,\"PROVE GRAFICHE IN ALTA RISOLUZIONE\"\n10 SCNCLR\n20 PRINT\"PROVIAMO A CAMBIARE IL TEMA GRAFICO DEL PLUS 4\"\n30 PRINT\"SARA' POSSIBILE CAMBIARE IL TESTO, LA CORNICE E LO SFONDO\"\n40 PRINT\"CON I COLORI CHE PIU' VI PIACCIONO\"\n50 PRINT\"I VALORI DA INTRODURRE SONO I SEGUENTI:\"\n60 PRINT\"1 NERO\"\n70 PRINT\"2 BIANCO\"\n80 PRINT\"3 ROSSO\"\n90 PRINT\"4 CIANO\"\n100 PRINT\"5 VIOLA\"\n110 PRINT\"6 VERDE\"\n120 PRINT\"7 BLU\"\n130 PRINT\"8 GIALLO\"\n140 PRINT\"9 MARRONE\"\n150 PRINT\"10 SABBIA\"\n160 PRINT\"11 GIALLO CHIARO\"\n170 PRINT\"12 ROSA\"\n180 PRINT\"13 BLU ACQUA\"\n190 PRINT\"14 AZZURRO MARE\"\n200 PRINT\"15 FUCSIA\"\n210 PRINT\"16 VERDE CHIARO\"\n220 PRINT\"PREMETE UN TASTO PER INIZIARE\"\n230 GETKEY A$\n235 SCNCLR\n240 PRINT\"SCEGLI UN COLORE PER LA CORNICE\"\n250 INPUT A\n260 COLOR 4,A\n270 PRINT\"BENE,ORA SCEGLI IL COLORE PER LO SFONDO DI TESTO\"\n280 INPUT B\n290 COLOR 0,B\n300 PRINT\"E A CONCLUDERE, SCEGLI IL COLORE DEI CARATTERI DI TESTO\"\n310 INPUT C\n320 COLOR 1,C\n330 PRINT\"COMPLIMENTI !!! HAI APPENA CREATO IL TUO TEMA PERSONALIZZATO PER IL TUO COMMODORE PLUS/4\"\n10 COLOR 0,1\n20 COLOR 4,1\n30 COLOR 1,7,5\n40 GRAPHIC 3,1\n50 CIRCLE 1,80,100,50,50\n60 CHAR 1,17,12,\"TESTING\"\n70 VOL 8\n80 SOUND 2,878,20\n90 GOTO 80\nConfronto con il Commodore 64.\nQui alcune differenze e alcuni comandi presenti nel Basic 3.5 in dotazione al Commodore Plus/4 ma mancanti al Basic 2.0 del Commodore 64.\nSOUND A, B, C\ndove A \u00e8 il generatore di voce (1 e 2 per note musicali, 3 per rumore bianco), B la frequenza in hertz (compresa tra 0 e 1023) e C la durata (tra 0 e 65535 sessantesimi di secondo, esempio SOUND 1,865,60 andr\u00e0 a produrre una nota utilizzando la voce 1 con una frequenza di 865 hertz per 1 secondo; la stessa nota la otterremmo con la voce 2 quindi SOUND 2,865,60 mentre assegnando ad A il valore 3, quindi SOUND 3,865,60 il TED generer\u00e0 un rumore bianco e non una nota propriamente detta; ancora, prima di adoperare il comando SOUND, si dovr\u00e0 sempre prima agire sul comando VOL precedentemente spiegato in quanto di default il volume del Plus/4 \u00e8 pari a zero e dunque non verrebbe prodotto alcun suono, generalmente si soleva digitare VOL 7 o VOL 8 in quanto essi erano i massimi livelli di volume disponibili.\n10 PRINT \"TEST\"\n20 GOTO 10\nlo si pu\u00f2 anche trasformare in:\n10 DO\n20 PRINT \"TEST\"\n30 LOOP\nQuesta combinazione non \u00e8 per\u00f2 possibile con il Commodore 64, per il quale \u00e8 solo disponibile il comando GOTO.\nDiffusione.\nComplessivamente nel mondo sono stati venduti circa 400.000 esemplari di Commodore Plus/4, 150.000 dei quali negli Stati Uniti e i rimanenti nel resto del mondo.\nI Paesi nei quali ebbe maggiore diffusione furono nell'Europa dell'est, dove fu venduto a basso costo, in particolare in Ungheria dove considerevoli stock di Plus/4 furono acquistati per le scuole. Molto software venne realizzato proprio in Ungheria, dove tra l'altro un'attiva comunit\u00e0 homebrew ha convertito molti classici del Commodore 64 per il Plus/4.."}
{"id": "124323", "revid": "125377948", "url": "https://it.wikipedia.org/wiki?curid=124323", "title": "Nomenklatura", "text": "Il termine russo nomenklatura (\u043d\u043e\u043c\u0435\u043d\u043a\u043b\u0430\u0442\u0443\u0301\u0440\u0430), derivante dal latino \"nomenclatura\", ovvero \"elenco di nomi\", indicava in origine l'elenco delle posizioni o dei lavori di maggiore responsabilit\u00e0, i cui occupanti dovevano essere approvati dal Partito Comunista dell'Unione Sovietica. Per estensione o metonimia, il termine inizi\u00f2 ad essere usato in modo figurato, per indicare le persone che occupavano effettivamente tali posizioni.\nStoria.\nEra in effetti un sistema per far funzionare l'amministrazione di una nazione enorme con 300 milioni di abitanti. Ci\u00f2 permise al Partito di controllare attraverso procedure stringenti, la selezione dei candidati alle posizioni amministrative. Dopo l'abolizione della nomenclatura attorno al 1990, gli standard in Russia divennero pi\u00f9 indulgenti. \nLa nomenklatura era solo un piccolo sottoinsieme elitario della popolazione complessiva dei membri del Partito, che era essenzialmente composta da colletti blu. Essa aveva pi\u00f9 livelli; occupare una posizione pi\u00f9 importante richiedeva un pi\u00f9 alto livello di approvazione nella gerarchia del Partito.\nQuesta copriva tutti i tipi di incarichi, tecnici o meno; un direttore di teatro necessitava dello stesso livello di approvazione di un manager industriale, poich\u00e9 produrre contenuti per la visione di massa era sempre questione di grande preoccupazione per il Partito (tali istituzioni usavano dei censori per la visione e l'approvazione dei contenuti, prima della pubblicazione).\nLa nomenklatura non aveva sempre bisogno di essere composta da membri del Partito Comunista, soprattutto nei paesi satelliti che talvolta disponevano di partiti \"fantoccio\", ma il Partito doveva essere convinto che queste persone fossero affidabili e degne di fiducia. Una volta che un non-membro veniva promosso, era spesso invitato (gentilmente) ad entrare nel partito, per assicurarsi la promozione.\nNon deve essere confusa con gli apparatchik o con il \"blocco di partito\" dei regimi comunisti, o con i funzionari di partito in generale. Ad esempio, in una fabbrica statale, i pi\u00f9 alti dirigenti erano ovviamente parte della nomenklatura e dovevano essere approvati dal Partito, ma i funzionari di partito che lavoravano nella fabbrica costituivano una gerarchia separata ed indipendente, e potevano anche essere tutti semplici operai. Il \"segretario\" del Partito faceva rapporto al direttore come un impiegato, ma il direttore avrebbe fatto rapporto al segretario in qualit\u00e0 di membro ordinario del partito. Comunque, i manager pi\u00f9 importanti appartenevano di solito ai livelli pi\u00f9 alti del partito, piuttosto che alla cellula locale.\nMilovan \u0110ilas scrisse della nomenklatura come della \"classe nuova\", e questa veniva ampiamente vista (e disprezzata) dai cittadini comuni, come una \u00e9lite burocratica che godeva di speciali privilegi e aveva semplicemente soppiantato la precedente \u00e9lite capitalista benestante. I sostenitori del socialismo di stato, comunque, sostengono che il punto di vista di \u0110ilas non \u00e8 suffragato dai fatti, dichiarando che i privilegi di cui godevano gli appartenenti alla nomenklatura erano di almeno un ordine di grandezza inferiori, rispetto a quelli di cui godono imprenditori e alti dirigenti in nazioni come gli USA. Ad esempio, la moglie di Stalin scrisse una volta al marito del fatto che era andata a degli esami in tram. Dovette prendere un taxi solo perch\u00e9 il tram si guast\u00f2 (2 settembre 1929). In un altro esempio i suoceri di Stalin vivevano in un appartamento comunale. Naturalmente, dopo la guerra questo stile di vita ascetico non venne mantenuto, ma ci\u00f2 avvenne di pari passo a miglioramenti simili nella qualit\u00e0 della vita del cittadino sovietico medio. Molti membri della nomenklatura spiegarono in seguito che i privilegi non erano qualcosa che veniva fornito dal sistema, ma dalla possibilit\u00e0 di corruzione che veniva usata dai meno onesti tra loro.\nEvoluzione.\nDopo la caduta dei regimi comunisti nell'Europa orientale, l'apparato politico che manteneva la nomenklatura nella sua posizione collass\u00f2 con essi. Gran parte della nomenklatura, tuttavia, mantenne le sue posizioni amministrative. Alcuni furono in grado di usare la loro influenza per guadagnare posizioni nel nuovo governo o assicurarsi posti redditizi in ex-aziende statali.\nQuesta evoluzione pu\u00f2 essere spiegata notando che la nomenklatura era basilarmente composta da dirigenti del regime comunista, gente che aveva:\nAl di fuori della nomenklatura si trovavano solo lavori semplici o persone che non possedevano tali abilit\u00e0. Quindi era abbastanza naturale per la nomenklatura adattarsi ai regimi post-comunisti, perch\u00e9 si trattava di inseguire gli stessi obbiettivi senza dover difendere una specifica ideologia (nella quale molti di loro non credevano comunque).\nIn paesi diversi dall'Unione Sovietica, dove era permesso creare piccole imprese private, il fenomeno dell\"'oligarchia degli affari\" fu meno intenso."}
{"id": "124325", "revid": "117412662", "url": "https://it.wikipedia.org/wiki?curid=124325", "title": "Nomenclatura", "text": "La nomenclatura \u00e8 un sistema di denominazione di oggetti, procedure o principi in una data categoria. Il principio di assegnazione di un nome pu\u00f2 variare, ma solitamente esso \u00e8 basato su convenzioni relative all'ambiente in cui si sta agendo (eg. geografia, astronomia, biologia, chimica). Linneo ne rese popolare uno dei pi\u00f9 noti esempi: egli us\u00f2 il sistema di nomenclatura binomiale per dare un nome agli animali e alle piante.\nEtimologia.\nIl termine nomenclatura deriva dal latino \"nomen\" (nome) e \"calare\" (chiamare). Il termine latino \"nomenclatura\" era riferito ad una lista di nomi.\nAltro.\nL'espressione russa nomenklatura fa riferimento ad un sistema di patronaggio governativo usato in molti paesi governati da dittature di stampo socialista."}
{"id": "124332", "revid": "226458", "url": "https://it.wikipedia.org/wiki?curid=124332", "title": "Agassou", "text": "Agassou (chiamato anche Ati-A-Sou) \u00e8, nella religione Vodun, un loa, posto a protezione delle antiche tradizioni dei Dahomey.\nSi racconta che sia figlio di una principessa e di un leopardo."}
{"id": "124334", "revid": "729019", "url": "https://it.wikipedia.org/wiki?curid=124334", "title": "Tori Amos", "text": "\u00c8 una figura cantautorale di precipua importanza e innovativit\u00e0 negli anni a cavallo della fine del '900 e dell'inizio del duemila, grazie a lavori come \"Little Earthquakes\" (1992), \"Under the Pink\" (1994), \"Boys for Pele\" (1996), \"From the Choirgirl Hotel\" (1998), \"To Venus and Back\" (1999) e \"Scarlet\u2019s Walk\" (2002), per citarne alcuni. Durante la sua carriera ha venduto oltre 12 milioni di album.\nBiografia.\nInfanzia.\n\u00c8 figlia di un reverendo metodista e di un'insegnante di origini indiane cherokee.\nInizia a suonare il pianoforte a soli due anni e a 5 anni vince una borsa di studio in uno dei conservatori pi\u00f9 prestigiosi d'America (il Peabody Conservatory di Baltimora). Tuttavia il conflitto con l'impostazione classica del conservatorio e con le tendenze conservatrici della famiglia nasce dopo aver fatto ingresso nella scuola; Myra Ellen Amos era diventata una ribelle che preferiva improvvisare al pianoforte le canzoni dei suoi miti (Led Zeppelin, The Doors, Elton John, Jimi Hendrix per citarne alcuni) piuttosto che eseguire a memoria le sonate di Beethoven, come richiesto dagli studi. In seguito Tori Amos (il soprannome Tori le verr\u00e0 dato da un amico \u2013 in giapponese Tori significa uccello) inizia a esibirsi in vari pub e a inseguire il successo trasferendosi a Los Angeles. \u00c8 proprio qui che dopo un suo concerto viene stuprata, avvenimento che la segna profondamente.\nIl successo con la Atlantic.\nAlla fine degli anni ottanta la Atlantic Records finalmente la nota e nel 1988 le fa incidere con il suo gruppo \"Y Kant Tori Read\" (che vedeva tra gli altri anche la presenza di Matt Sorum, futuro batterista dei Guns N' Roses) l'omonimo album. Questo album caratterizzato da sonorit\u00e0 hard rock fu un enorme flop che spinse l'Atlantic a \"esiliare\" l'artista temporaneamente nel Regno Unito in piccole collaborazioni.\n\"Little Earthquakes\".\nSebbene non in patria, Amos non si diede per vinta, anzi ritorn\u00f2 al suo primo amore e cio\u00e8 la canzone d'autore. Diede vita a \"Little Earthquakes\", inizialmente respinto dalla sua casa discografica, ma poi pubblicato nel 1992. Il risultato fu molto buono: 2 milioni di copie vendute negli Stati Uniti e 5 milioni in tutto il mondo. In quest'album ricorrono tutti i temi principali della crescita di Amos: il difficile rapporto con la religione e con il padre reverendo, il suo femminismo, la vicenda dello stupro, la guerra agli stereotipi. La cantautrice compie virtuosismi pianistici e vocali eccellenti, donando alle tracce una musicalit\u00e0 del tutto particolare e dando al rock nuove sfumature: il pianoforte \u00e8 impiegato in quasi tutte le canzoni (fa eccezione \"Me and a Gun\" che \u00e8 eseguita a cappella ed \u00e8 incentrata proprio sulla violenza subita), gli acuti strazianti sottolineano ancora di pi\u00f9 la rabbia e il dolore della cantante. Il rapporto con il suo strumento diventa famoso grazie alla postura che assume solitamente mentre lo suona nei suoi concerti dal vivo: gambe divaricate e testa china indietro, come a mimare un rapporto sessuale.\nNel 1992 viene pubblicato l'EP di \"Crucify\" che contiene 5 brani; la versione \"remix\" di \"Crucify\", un altro brano estratto dal precedente disco (\"Winter\") e 3 cover: \"Smells Like Teen Spirit\" dei Nirvana, \"Thank You\" dei Led Zeppelin e \"Angie\" dei Rolling Stones.\n\"Under the Pink\".\nIl 1994 \u00e8 l'anno della rivelazione per Tori Amos; il suo secondo album \"Under the Pink\" la consacra come una delle figure femminili principali della musica rock degli anni novanta. Il nuovo album, lanciato dal singolo \"Cornflake Girl\", vende oltre tre milioni di copie solo negli Stati Uniti e 8 milioni in tutto il mondo. La cantautrice si concentra nuovamente nel conflitto Chiesa-Libert\u00e0 nella canzone \"God\", ma questa volta sposta la sua attenzione sull'animo femminile, sulle relazioni che intercorrono tra le donne. Protagoniste di quest'album diventano quindi le figure femminili. Eccezionali in \"Under the Pink\" sono la voce di Amos e la tecnica pianistica, sempre pi\u00f9 raffinata e ricercata, che si fondono e si susseguono in un gioco di continui acuti potentissimi e sussurri sensuali (come ad esempio in \"Yes, Anastasia\", dedicata alla granduchessa Anastasia di Russia).\nNel 1995 collabora alla colonna sonora di \"Higher Learning\", con una nuova canzone, \"Butterfly\", e l'ennesima cover, \"Losing my religion\" dei R.E.M..\n\"Boys for Pele\".\nNel 1996 Tori Amos incide in Irlanda \"Boys for Pele\", chiamato cos\u00ec in onore di Pele, dea hawaiana del fuoco. Nelle 18 tracce che costituiscono l'album, l'artista suona, oltre che il suo fedele pianoforte B\u00f6sendorferl, il clavicembalo. Abbiamo cos\u00ec modo di ascoltare canzoni in cui questo strumento assume connotazioni sonore ricordanti quelle di una chitarra elettrica, come ad esempio in \"Professional Widow\". Ricordiamo che con un remix dance di questa canzone, curato da Armand van Helden, Amos diventa anche un idolo delle discoteche. Le altre tracce sono caratterizzate da una sonorit\u00e0 cupa, quasi spettrale che portano Tori Amos a comporre canzoni come \"Talula\" o \"Way Down\". Il disco replica il successo del precedente con 6 milioni di copie vendute in tutto il mondo.\n\"Caught a Lite Sneeze\".\nCon questo mini disco Tori Amos continua il percorso intrapreso dall'album precedente, i brani contenuti in ordine sono \"Caught a Lite Sneeze\", \"This Old Man\", \"Hungarian Wedding Song\" e \"Toodles Mr. Jim\".\n\"From the Choirgirl Hotel\".\nDue anni pi\u00f9 tardi la cantautrice della Carolina del Nord pubblica \"From the Choirgirl Hotel\", un album concepito dopo un aborto naturale, episodio vissuto in maniera sentitamente drammatica da Tori Amos, come ci fa capire nel brano rock di apertura \"Spark\". In questo album Amos affronta nuove sonorit\u00e0 completamente differenti dalle sue opere precedenti, come si pu\u00f2 ascoltare in \"Raspberry Swirl\", nella quale il pianoforte diventa addirittura uno strumento con cui suonare musica dance. Vi sono tuttavia anche brani pi\u00f9 dolci come \"Jackie's Strength\", che narra delle vicende di Jacqueline Kennedy. Ancora una volta il disco riscuote un grande successo sia in patria che all'estero, vendendo pi\u00f9 di 5 milioni di copie in tutto il mondo.\n\"To Venus and Back\".\nSolo un anno dopo assistiamo alla pubblicazione di \"To Venus and Back\", un doppio album comprendente una strepitosa performance dal vivo. Il disco inedito pu\u00f2 essere considerata come la naturale evoluzione di \"From the Choirgirl Hotel\"; l'utilizzo innovativo dell'elettronica rende totalmente nuovo il sound di Tori, permettendole di esprimere ulteriori sfaccettature della sua anima poliedrica. Il progetto, molto ambizioso e particolare, non ottiene lo stesso successo dei precedenti lavori di Amos, ma riesce comunque a vendere 3 milioni di copie.\n\"Strange Little Girls\".\nNel 2001 la dea del rock (cos\u00ec la chiamano i suoi fan) si cimenta in un'opera ambiziosa, \"Strange Little Girls\", un album composto di sole cover, 12 in totale. Le canzoni originali erano tutte cantate da uomini e trattano tutte lo stesso argomento, ovvero le donne. Amos d\u00e0 un'interpretazione completamente diversa di ogni canzone e cos\u00ec 12 strane piccole ragazze (anzi 13, due sono gemelle) prendono vita; canzoni come quelle di Neil Young, degli Stranglers, di Tom Waits, di Eminem, degli Slayer e dei Beatles vengono completamente stravolte dalla cantautrice, che questa volta suona, oltre il pianoforte, il pianoforte elettrico Wurlitzer. Tuttavia l'opera non raggiunge il successo sperato; l'album si presenta alquanto noioso e scialbo. Tori Amos sembra quasi esagerare con gli acuti prolungati che caratterizzano alcune delle canzoni. Restano insomma da citare due sole delle strane piccole ragazze, \"Strange Little Girl\" e \"Heart of Gold\". Nonostante un buon inizio (debutta al quarto posto negli Stati Uniti), non riesce a replicare il successo dei precedenti lavori. I due milioni di copie vendute non sono considerati un risultato soddisfacente dalla Atlantic, che decide di licenziare Amos, la quale passa alla casa discografica Epic.\nPer la Atlantic pubblicher\u00e0 nel 2003 \"Tales of a Librarian\", un'\"autobiografia musicale\" come lo definisce l'artista stessa, ossia un album con una raccolta dei suoi successi rimixati per l'occasione.\nIl passaggio alla Epic.\n\"Scarlet's Walk\".\nCos\u00ec, dopo un matrimonio con il suo tecnico del suono Mark Hawley e l'inizio di una gravidanza, Tori Amos compone nel 2002 \"Scarlet's Walk\", un album romanzato che narra le vicende appunto di Scarlet (Rossella, in onore di Rossella O'Hara del romanzo \"Via col vento\"). Un album molto pi\u00f9 tranquillo rispetto agli altri, un album in cui la cantautrice di Newton s'immedesima completamente in Scarlet raccontandone le vicende, un album politico \u2013 Tori Amos si dichiar\u00f2 sinceramente colpita dagli avvenimenti dell'11 settembre 2001) \u2013 album che tratta, come di consueto, la religione. Qui l'artista riesce a donarci melodie pi\u00f9 semplici da seguire grazie a un approccio completamente diverso con il pianoforte elettrico Wurlitzer, strumento che accompagna dolcemente la voce di Amos questa volta pi\u00f9 pacata e riflessiva. \"Scarlet's Walk\" rappresenta uno dei capitoli pi\u00f9 importanti e artisticamente maturi della cantante; come tutto ci\u00f2 composto da Tori Amos, anche \"Scarlet's Walk\" pu\u00f2 inizialmente disorientare, non trattandosi di un \"easy\" album. Nelle classifiche il disco riscuote un discreto successo vendendo 2 milioni di copie, ma gli anni d'oro per Amos sembrano definitivamente passati.\n\"The Beekeeper\".\nTre anni dopo, in seguito alla nascita della figlia Natashya, Tori Amos pubblica \"The Beekeeper\", nel quale vengono affrontati molteplici argomenti che l'artista racchiude in piccoli nuclei tematici, appunti simili alle celle di un favo. In quest'album \u00e8 presente anche un duetto con il cantautore irlandese Damien Rice. \"The Beekeeper\", a detta di Tori Amos, \u00e8 il frutto di enormi cambiamenti nella sua vita privata (la nascita della figlia) e di una maggiore pace con s\u00e9 stessa e col passato non sempre felice. \"The Beekeeper\" presenta brani pi\u00f9 orecchiabili e radiofonici, senza necessariamente risentire di una mancanza di qualit\u00e0. Argomento particolarmente importante dell'album \u00e8 la religione, soprattutto la questione delle due Marie e la concezione limitata che si ha di queste due figure. Ancora una volta il disco riesce a vendere piuttosto bene, superando i due milioni di copie.\nNel 2005 Tori Amos \u00e8 stata impegnata nel suo settimo tour mondiale \"Original Sinsuality\". Tra l'agosto e l'autunno 2005 sono stati pubblicati sei bootleg live.\n\"American Doll Posse\".\nIl 1\u00ba maggio 2007 viene pubblicato l'album, registrato in Cornovaglia come il precedente, \"American Doll Posse\". Secondo le dichiarazioni della cantante stessa e della casa discografica, il nuovo album di Tori, coprodotto dalla poetessa statunitense Erzsebet Beck, si presenta con uno stampo fortemente rock, presentando melodie pi\u00f9 forti e meno soft. Affronta come sempre temi forti come la religione e la politica. Ha destato molto scalpore la fotografia pubblicata durante il comunicato del nuovo album; Amos si presenta con un nuovo taglio di capelli, in una mano stringe la Bibbia e sull'altra porta la scritta shame, vergogna in inglese, mentre scorre del sangue mestruale lungo una gamba. Il disco vende 1 milione e mezzo di copie in tutto il mondo, vendendo molto bene negli Stati Uniti, ma non altrettanto in Gran Bretagna.\nL'artista vive in Inghilterra. Tori Amos \u00e8 considerata da critici e pubblico una delle pi\u00f9 importanti figure del rock degli anni novanta; la sua influenza si nota ampiamente in alcuni nuovi artisti emergenti come Rufus Wainwright, The Dresden Dolls o Fiona Apple. Tori Amos rappresenta in ogni modo quasi un unicum, per le sue peculiarit\u00e0 vocali e di compositrice e per l'instancabile voglia di sperimentare. Anche se a livello commerciale il suo seguito non \u00e8 pi\u00f9 cos\u00ec forte come negli anni novanta, Amos rimane una delle pi\u00f9 luminose stelle del rock femminile.\n\"Abnormally Attracted to Sin\".\nNel maggio del 2008 il portavoce di Tori Amos ha annunciato che l'artista, dopo aver lavorato per diversi anni con importanti case discografiche, ha abbandonato la Epic Records per comporre musica in totale autonomia. Come previsto, il 19 maggio del 2009 la cantautrice statunitense torna sulle scene della musica internazionale con la pubblicazione del suo decimo lavoro, intitolato \"Abnormally Attracted To Sin\". L'album, registrato nello studio del marito Mark Hawley in Cornovaglia, esplora nuove tematiche, come la concezione di potere nei rapporti interpersonali, in particolare tra le donne, il peccato, la religione, la famiglia e il modo in cui definirle. I brani dell'album, spiega l'artista, sono stati concepiti in un momento molto particolare, in cui la societ\u00e0 \u00e8 stata costretta ad affrontare una profonda crisi economica. Tori Amos ha voluto preparare, inoltre, una versione deluxe dell'album a tiratura limitata, accompagnando a ogni canzone delle \"visualetts\", che provvedano a narrare visivamente il senso del testo. Il primo singolo estratto \u00e8 Welcome to England, scesa alla posizione numero 10 della classifica statunitense \"Triple A\".\n\"Midwinter Graces\".\nIl 10 novembre del 2009 Tori Amos ha pubblicato l'album intitolato \"Midwinter Graces\". Si tratta della prima raccolta di canzoni natalizie e canti popolari che la cantautrice ha registrato nel suo studio domestico, per un totale di 12 canzoni tra inediti e cover.\n\"Night of Hunters\".\nAd agosto 2011 \u00e8 uscito \"Carry\", brano che anticipa l'album \"Night of Hunters\" uscito il 20 settembre 2011.\n\"Gold Dust\".\nIl 1\u00ba ottobre 2012 viene pubblicato \"Gold Dust\", una raccolta di quattordici brani registrati con il contributo della Metropole Orchestra diretta da Jules Buckley."}
{"id": "124335", "revid": "1305772", "url": "https://it.wikipedia.org/wiki?curid=124335", "title": "Dipartimento dell'Alto Paraguay", "text": "Il dipartimento dell'Alto Paraguay \u00e8 il diciassettesimo dipartimento del Paraguay; \u00e8 situato nella parte nord-occidentale del paese.\nDivisione politica.\nIl dipartimento \u00e8 diviso in 4 distretti: \nGeografia fisica.\nIl territorio consiste in un esteso altopiano situato a circa 300 e dominato dal fiume Paraguay e dai suoi numerosi affluenti alcuni dei quali navigabili. Questi formano numerosi laghi salmastri. Il terreno \u00e8 secco per quasi tutto il tempo dell'anno; alla prolungata siccit\u00e0 seguono spesso piogge torrenziali ed allagamenti.\nIl clima \u00e8 tropicale.\nConfini.\nIl dipartimento confina a nord con la Bolivia; il fiume Paraguay lo separa inoltre dal Brasile a nord e a est, mentre a sud lo circondano i dipartimenti di Presidente Hayes e di Boquer\u00f3n, che si estende fino al suo margine occidentale.\nStoria.\nIl territorio dipartimentale \u00e8 rimasto a lungo privo di insediamenti stabili a causa della presenza di trib\u00f9 nomadi di indigeni bellicosi. Nel 1790 fu fondato il presidio militare di \"Fuerte Borb\u00f3n\" a poca distanza dal fiume Paraguay, con lo scopo di arrestare l'espansione dei portoghesi nella zona; dopo l'indipendenza paraguaiana il forte fu rinominato Fuerte Olimpo.\nAl termine della guerra della Triplice Alleanza il governo favor\u00ec lo stanziamento nel luogo di imprese private dedite alla produzione di tannino e all'allevamento. \nIl dipartimento.\nLa prima legge di divisione territoriale del paese cre\u00f2 nel 1906 la \"Regione Occidentale\", posta sotto amministrazione militare. Nel 1945 l'intera regione fu suddivisa in 3 dipartimenti, che divennero 5 nel 1973; nel 1992 il \"dipartimento del Chaco\" fu inglobato nel \"dipartimento dell'Alto Paraguay\", che torn\u00f2 ai confini del 1945.\nEconomia.\nL'attivit\u00e0 economica prevalente \u00e8 l'allevamento. Nel dipartimento non si trovano industrie mentre negli ultimi anni vi \u00e8 stato un incremento dell'attivit\u00e0 turistica da parte di brasiliani che vi si recano a praticare la pesca sportiva. \nLa popolazione \u00e8 composta al 20% da indigeni.\nParchi nazionali.\nLa grande variet\u00e0 ambientale del dipartimento ha stimolato la creazione di diversi parchi nazionali, ciascuno con caratteristiche proprie.\nIl \"Parco Nazionale \"Defensores del Chaco\"\", il pi\u00f9 esteso del paese, contiene al suo interno il massiccio montuoso del \"Cerro Le\u00f3n\" e i territori del popolo indigeno degli \"ayorei\". Sul suolo, per lo pi\u00f9 arido, si trovano diverse specie di flora autoctona. Tra le specie animali presenti si contano il tagua, il jaguarondi, l'armadillo gigante e l'ocelot.\nIl \"Parco Nazionale \"Rio Negro\"\" invece abbraccia un territorio composto da laghi e acquitrini che offrono riparo ad uccelli, anfibi e \"yacar\u00e9\" (Caiman yacare).\nAltri progetti.\n "}
{"id": "124337", "revid": "436907", "url": "https://it.wikipedia.org/wiki?curid=124337", "title": "Through Her Eyes", "text": "Through Her Eyes \u00e8 un singolo del gruppo musicale statunitense Dream Theater, pubblicato il 10 marzo 2000 come secondo estratto dal quinto album in studio \"\".\nDescrizione.\nBrano conclusivo del primo atto, \"Through Her Eyes\" \u00e8 una power ballad calata nell'atmosfera concept dell'album (del quale rappresenta la scena conclusiva del primo atto) e presenta un arrangiamento molto semplice rispetto agli standard del gruppo. Esso \u00e8 infatti caratterizzato da un riff di chitarra acustica di John Petrucci e dalla totale assenza di Mike Portnoy, che lascia il posto ad una batteria elettronica. John Myung, invece, esegue continue fioriture nei passaggi tra un accordo e l'altro mediante un basso fretless.\nDel brano esiste anche una versione alternativa (presente come b-side del singolo) che presenta un assolo di sassofono eseguito da Jay Beckenstein, noto per aver collaborato in precedenza con i Dream Theater al singolo \"Another Day\".\nTracce.\nMusiche dei Dream Theater."}
{"id": "124340", "revid": "1924342", "url": "https://it.wikipedia.org/wiki?curid=124340", "title": "Live Scenes from New York", "text": "Live Scenes from New York \u00e8 il terzo album dal vivo del gruppo musicale statunitense Dream Theater, pubblicato l'11 settembre 2001 dalla Elektra Records.\nIl disco.\nL'album contiene l'esecuzione completa dell'album \"\", seguita da una lunga seconda parte in cui vengono eseguiti quelli che, al tempo, erano i brani pi\u00f9 lunghi mai incisi dal gruppo. Vi sono presenti infatti l'esecuzione integrale delle suite \"A Mind Beside Itself\" (\"Erotomania\", \"Voices\" e \"The Silent Man\") e \"A Change of Seasons\". Il concerto ha visto anche l'esecuzione del brano \"Acid Rain\" (composto originariamente dai Liquid Tension Experiment) e di \"Caught in a New Millennium\", mash-up dei brani \"Caught in a Web\" (da \"Awake\", 1994) e \"New Millennium\" (da \"Falling into Infinity\", 1997). Inoltre, il finale del brano \"The Mirror\" fu esteso con quello di \"Lie\".\nLa copertina originaria di \"Live Scenes from New York\" ritraeva le Torri Gemelle, la Statua della Libert\u00e0 e la Grande mela (simboli di New York) avvolte nelle fiamme, in una sorta di citazione dell'iconografia del Sacro Cuore di Ges\u00f9, gi\u00e0 utilizzata in passato dai Dream Theater. Questa immagine era gi\u00e0 stata utilizzata nel DVD \"\", uscito qualche mese prima. Tuttavia, a causa di una sfortunata coincidenza, il disco usc\u00ec proprio nel giorno degli attentati dell'11 settembre 2001. L'etichetta discografica ritenne pertanto opportuno ritirare tutte le copie del CD, e in seguito usc\u00ec con una nuova copertina. Tuttavia, alcune copie erano gi\u00e0 state vendute ed ora risultano oggetti da collezione."}
{"id": "124341", "revid": "118862261", "url": "https://it.wikipedia.org/wiki?curid=124341", "title": "Ladro nella legge", "text": "Un ladro nella legge (; , Kanonieri K'urdi), all'interno del mondo criminale russo, ed in particolare nella cosiddetta \"organizacija\", \u00e8 una figura specializzata, in particolare un ladro, che soddisfa determinate caratteristiche della tradizione criminale russa.\nStoria.\nAnche se la Russia ha avuto per lungo tempo criminali e banditi che operavano nelle vaste aree periferiche della nazione, durante i disordini della rivoluzione russa le bande armate proliferarono fino a diventare un fattore significativo della societ\u00e0. Queste divennero note come \"vorovskoj mir\" o \"mondo dei ladri\".\nQuando l'Unione Sovietica venne riportata all'ordine, il NKVD distrusse completamente il sottobosco criminale dell'URSS. Comunque, fu nei campi di prigionia di Stalin che sorse un nuovo sistema, i \"vory v zakone\".\nI \"ladri nella legge\" si formarono come una societ\u00e0 di mutuo supporto all'interno dei campi di prigionia, adott\u00f2 un sistema di responsabilit\u00e0 collettiva e il giuramento su un codice di \"completa sottomissione alle leggi della vita criminale, compreso l'obbligo di sostenere l'ideale criminale, il rifiuto del lavoro e delle attivit\u00e0 politiche\". I gruppi organizzarono inoltre i loro tribunali attorno ad un codice di onore ladresco e di tradizione. L'accettazione nel gruppo era spesso segnalata da grandi tatuaggi.\nDurante la seconda guerra mondiale molti ladri nella legge decisero di entrare nell'esercito pur di sfuggire ai lager venendo meno alle loro regole. Al termine della guerra si generarono scontri fra chi rest\u00f2 nei gulag e chi torn\u00f2 dalla guerra.\nDopo il crollo dell'Unione Sovietica il \"vor\" assunse un ruolo guida all'interno della gerarchia criminale russa (si veda Mafia russa). Essi ottengono il titolo da altri \"vory\" e allo scopo di essere accettati devono dimostrare notevoli doti di comando, abilit\u00e0 personale, intelletto e carisma. Una volta accettati devono vivere seguendo il codice. La pena per la violazione di questo codice \u00e8 spesso la mutilazione o la morte.\nUn gruppo criminale internazionale attuale i cui membri si ispirano all'ideologia dei Ladri nella legge \u00e8 il Brothers' Circle.\nI 10 comandamenti.\nI 10 comandamenti che deve seguire un ladro nella legge:"}
{"id": "124342", "revid": "118862205", "url": "https://it.wikipedia.org/wiki?curid=124342", "title": "Vor v zakone", "text": ""}
{"id": "124347", "revid": "141", "url": "https://it.wikipedia.org/wiki?curid=124347", "title": "Candoglia", "text": ""}
{"id": "124348", "revid": "141", "url": "https://it.wikipedia.org/wiki?curid=124348", "title": "Marmo rosa di Candoglia", "text": ""}
{"id": "124349", "revid": "1337338", "url": "https://it.wikipedia.org/wiki?curid=124349", "title": "Ibanez", "text": "Ibanez \"(\u30a2\u30a4\u30d0\u30cb\u30fc\u30ba, Aiban\u012bzu)\" \u00e8 un marchio sotto cui l'azienda giapponese Hoshino Gakki Co.LTD. produce chitarre e bassi, sia elettrici che acustici.\nProduce anche amplificatori, effetti e altri dispositivi elettronici per chitarre e bassi.\nHoshino Gakki produce anche batterie e percussioni sotto il marchio Tama. Ibanez e Tama non esistono sotto forma di stabilimenti di produzione veri e propri, sono solo marchi con cui la Hoshino produce strumenti musicali.\nLa produzione Ibanez \u00e8 interamente dislocata nel continente asiatico.\nNascita del marchio.\nNei primi del Novecento, la Hoshino Bookstore di Nagoya, una delle pi\u00f9 grandi e fornite librerie dell'intero Giappone, inizia a produrre strumenti musicali di vario genere (organi a pedale, flauti ecc.) da poter vendere insieme agli spartiti nel proprio reparto musicale. Nel 1908, dopo un inatteso boom di vendite, il ventitreenne Yoshitaro Hoshino decide di fondare la Hoshino Gakki Ten, un'azienda che produrr\u00e0 strumenti musicali. Nel 1929 la Hoshino Gakki Ten inizia ad importare chitarre classiche di produzione spagnola, le Salvador Ib\u00e1\u00f1ez e Hijos, dal nome del fondatore. Hoshino inizi\u00f2 la propria produzione nel 1935. Chiam\u00f2 le sue chitarre \"Ib\u00e1\u00f1ez Salvador\" e, pi\u00f9 tardi \"Ibanez\". Questo \u00e8 il momento in cui nasce ufficialmente la Ibanez.\nProduzione.\nLa Ibanez produce in quel periodo esclusivamente chitarre classiche, fino circa agli anni sessanta in cui iniziano le prime copie dei classici del tempo, Gibson, Fender, Rickenbacker, Gretsch ecc.\nIntorno agli anni settanta . Fu inoltre la prima azienda ad offrire ai clienti dei negozi strumenti perfettamente settati, contrariamente alle rivali blasonate. Questo pu\u00f2 apparentemente sembrare un dettaglio, in realt\u00e0 fece la differenza nel numero di vendite, esattamente quanto i prezzi convenienti. I grandi marchi corsero quindi ai ripari, vietando alla Ibanez di riprodurre i propri modelli. Verso la met\u00e0 degli anni settanta la Ibanez inizia a sfornare modelli propri, molti dei quali sarebbero poi divenuti dei classici, come la Iceman e la Artist.\nAlcuni dei chitarristi pi\u00f9 famosi, come Jerry Garcia e Bob Weir dei Grateful Dead, iniziano ad offrire la loro immagine alla Ibanez. Nascono cos\u00ec i primi \"endorsement\".\nStrumenti.\nNegli anni ottanta la Ibanez produce modelli sempre pi\u00f9 versati alla moda del momento, lo \"shred\" e il virtuosismo, pur cercando di mantenere rapporti col mondo del jazz. George Benson e Pat Metheny utilizzavano gi\u00e0 chitarre Ibanez.\nBen presto il marchio diventa uno dei leader del mercato con modelli rivoluzionari e molto apprezzati dai musicisti professionisti. Sul finire degli anni ottanta diventa anche sinonimo di innovazione, avanguardia e irriverenza nei confronti della tradizione. Nasce infatti il modello JEM dal \"look\" scioccante, disegnato da Steve Vai. Da questa nasce poi la versione meno costosa, denominata RG, da allora il vero simbolo della Ibanez, e ormai diventato un classico al pari della Fender Stratocaster o della Gibson Les Paul.\nTra le tantissime novit\u00e0 immesse nel mercato della chitarra elettrica, la Ibanez ha introdotto nuovi modelli di ponti tremolo derivanti dall'ottimizzazione del sistema Floyd Rose (\u00e8 recente l'introduzione di un modello con cuscinetti a sfera, ZR - Zero Resistance Tremolo), manici dai profili ultrasottili (come il manico \"Wizard\", introdotto nel 1987, dallo spessore di appena 17 millimetri al primo tasto), pick-up prestanti (solitamente DiMarzio nei modelli di punta) e forme tendenzialmente aggressive o estremamente ergonomiche, che la rendono presto il modello preferito dai virtuosi. Altro merito \u00e8 stato quello di aver portato alla diffusione del modello a 7 corde (Universe o RG7), la cui prima apparizione nella storia fu nei primi anni del XX secolo ad opera di alcuni jazzisti, ma poi presto dimenticato. Steve Vai \u00e8 stato il pi\u00f9 illustre utilizzatore di questo modello, uscito nel 1991.Dal 2007, \u00e8 in produzione anche un modello a 8 corde (RG2228) usato soprattutto nel metal, che oltre alla settima corda del Si basso, presenta anche un'ottava corda, il Fa# basso. Da segnalare come novit\u00e0 del 2009, uno strumento a met\u00e0 tra chitarra e basso, o basso a 7 corde, l'SR7VIISC, vero e proprio ibrido con manico scala 30 pollici, pick-up Seymour Duncan ed equalizzazione attiva.\nNel 2010 Ibanez ha rilanciato la serie RG eliminando alcuni modelli, come la RG320DX, e aggiungendo nuove finiture soprattutto alla serie RG prestige. Vengono raffinate alcune chitarre della serie Artcore, e la serie RGA acquista sette nuovi modelli, tra cui una 8 corde, una 7 corde, e alcune con ponte tremolo. La RGD, che si rif\u00e0 alle RG seppur con smussi agli spigoli pi\u00f9 accentuati per garantire una maggiore ergonomia, e per l'idea che sta alla base di questa chitarra: suonare con accordature ribassate rispetto alla accordatura standard, ad esempio la \"drop-D\" (accordatura abbassata in Re), da cui la D nel nome; queste chitarre hanno una scala maggiore rispetto alla media delle chitarre, pick-up appositi per riuscire a suonare anche con note molto basse e molto potenti, adatte per il metal.\nAmplificatori.\nOltre a bassi e chitarre elettriche e acustiche, l'Ibanez produce varie serie di amplificatori, dedicate a basso, chitarra acustica e chitarra elettrica; nel catalogo sono presenti amplificatori valvolari, ibridi e a transistor.\nEffetti.\nTra i tanti altri meriti, la Ibanez vanta quello di aver creato il Tubescreamer, effetto overdrive a pedale per chitarra reso celebre da esponenti del blues come Stevie Ray Vaughan. Il TubeScreamer \u00e8 divenuto popolare nei primi anni ottanta. La versione TS808 \u00e8 la pi\u00f9 famosa, e la riedizione in chiave pi\u00f9 moderna, la TS09, \u00e8 la base di partenza per tutti gli overdrive moderni che si rifanno a questo come suono e concezione costruttiva.\nTra i pedali signature spiccano il Jemini di Steve Vai, un pedale che incorpora due distorsori, il Flanger AF2 di Paul Gilbert, e il rivoluzionario wah wah WD7. Ibanez produce anche il Tube King, un distorsore completamente valvolare pensato per suonare dall'hard rock fino al metal pi\u00f9 estremo.\nTra i musicisti di spicco nel panorama musicale mondiale che hanno ufficialmente usato o usano strumenti Ibanez si ricordano:"}
{"id": "124350", "revid": "767487", "url": "https://it.wikipedia.org/wiki?curid=124350", "title": "T. J. Helmerich", "text": " \u00c8 famoso per la padronanza della tecnica chiamata \"tapping\" a 8 dita e per le sue collaborazioni come ingegnere del suono e in team con l'altro virtuoso chitarrista Brett Garsed"}
{"id": "124356", "revid": "486946", "url": "https://it.wikipedia.org/wiki?curid=124356", "title": "Nintendo Gamecube", "text": ""}
{"id": "124358", "revid": "2", "url": "https://it.wikipedia.org/wiki?curid=124358", "title": "Nomenclatura delle stelle", "text": ""}
{"id": "124359", "revid": "767487", "url": "https://it.wikipedia.org/wiki?curid=124359", "title": "Dipartimento dell'Alto Paran\u00e1", "text": "Il dipartimento dell'Alto Paran\u00e1 \u00e8 il decimo dipartimento del Paraguay. Il capoluogo \u00e8 Ciudad del Este.\nDivisione politica.\nIl dipartimento \u00e8 diviso in 19 distretti:\nGeografia fisica.\nIl dipartimento dell'Alto Paran\u00e1 confina a nord con il dipartimento di Canindey\u00fa, a est con il Brasile e l'Argentina, a sud con il dipartimento di Itap\u00faa e ad ovest con i dipartimenti di Caaguaz\u00fa e Caazap\u00e1.\nIl territorio \u00e8 prevalentemente pianeggiante o con bassissime colline. Il fiume principale \u00e8 il Paran\u00e1 che separa il dipartimento dall'Argentina e dal Brasile. Il territorio \u00e8 attraversato tra gli altri dal fiume Monday che sfociando nel Paran\u00e1 d\u00e0 origine a delle cascate.\nStoria.\nTra il XVI e il XVIII secolo l'intero territorio del dipartimento rimase spopolato a causa delle continue incursioni dei bandeirantes; soltanto dopo la guerra della Triplice Alleanza il governo cominci\u00f2 a vendere vasti appezzamenti allo scopo di favorirne lo sfruttamento agricolo e forestale. Soltanto negli anni sessanta, con la costruzione del ponte sul Paran\u00e1 e, in seguito, con la costruzione del grande complesso idroelettrico di Itaip\u00fa, il dipartimento cominci\u00f2 il suo vero sviluppo.\nIl dipartimento.\nIl decreto 8494 del 1945 cre\u00f2 il dipartimento dell'Alto Paran\u00e1, su porzioni di territorio che appartenevano ai dipartimenti di Itap\u00faa e di San Pedro. Nel 1973 si design\u00f2 come capoluogo la citt\u00e0 di Presidente Stroessner, che nel 1989 cambi\u00f2 il proprio nome in Ciudad del Este.\nEconomia.\nL'attivit\u00e0 prevalente \u00e8 l'allevamento. Per quanto riguarda l'agricoltura il dipartimento \u00e8 il maggior produttore paraguaiano di soia. Sono coltivati anche grano, mais, girasoli, cotone e tapioca.\nIl dipartimento e in particolare l'area urbana del capoluogo sono una delle aree di sviluppo industriale principali del paese. In particolare vi si trovano numerose industrie alimentari e manifatturiere.\nTurismo.\nIl dipartimento dispone di diverse attrattive, ma manca di adeguate infrastrutture per saperle sfruttare. La centrale idroelettrica di Itaip\u00fa riceve migliaia di visitatori, mentre l'immenso lago artificiale da essa formato \u00e8 sfruttato turisticamente solo nella sua sponda brasiliana. Tra le bellezze naturali del territorio spiccano le cascate del Monday, cos\u00ec come le riserve biologiche di \"Tati Yup\u00ed\" e \"Itab\u00f3\", curate dalla \"Itaip\u00fa Binacional\", la societ\u00e0 che gestisce l'omonimo complesso idroelettrico."}
{"id": "124360", "revid": "3535", "url": "https://it.wikipedia.org/wiki?curid=124360", "title": "Colletto blu", "text": ""}
{"id": "124363", "revid": "1305772", "url": "https://it.wikipedia.org/wiki?curid=124363", "title": "Dipartimento di Amambay", "text": " \nIl dipartimento di Amambay \u00e8 il tredicesimo dipartimento del Paraguay situato nella parte orientale del paese. Il capoluogo \u00e8 la citt\u00e0 di Pedro Juan Caballero.\nDivisione politica.\nIl dipartimento \u00e8 diviso in 3 distretti:\nGeografia fisica.\nIl dipartimento \u00e8 diviso dal Brasile tramite la \"cordillera di Amambay\" i cui prolungamenti danno luogo ad uno dei paesaggi collinari pi\u00f9 belli del Paraguay; vi nascono inoltre molti fiumi che attraversano l'intero territorio nazionale. Il punto pi\u00f9 alto \u00e8 rappresentato dal Cerro Punta Por\u00e1 (700 ).\nLe temperature medie sono lievemente inferiori a quelle del resto del paese; nell'area vi sono abbondanti precipitazioni, il mese pi\u00f9 secco \u00e8 agosto. \nConfini.\nIl dipartimento confina a nord e a est con il Brasile, a sud con il dipartimento di Canindey\u00fa e a ovest con i dipartimenti di San Pedro e Concepci\u00f3n.\nDelimita il confine col Brasile il fiume Apa i cui affluenti attraversano il dipartimento.\nStoria.\nLo sviluppo del territorio dipartimentale cominci\u00f2 dopo la fine della guerra della Triplice Alleanza, che vide svolgersi proprio qui i suoi ultimi fatti d'arme: nel fiume \"Aquidab\u00e1n Nigui\" mor\u00ec il presidente paraguaiano Francisco Solano L\u00f3pez.\nAl termine della guerra si cominci\u00f2 a privatizzare le terre per lo sfruttamento delle risorse forestali e la coltivazione del mate. La popolazione del territorio ebbe inizio dalla fondazione nel 1893 di Pedro Juan Caballero e da quella di Bella Vista nel 1902.\nIl dipartimento.\nIl dipartimento fu creato nel 1945; in precedenza il territorio dipartimentale era integrato in altri dipartimenti, in special luogo quello di Concepci\u00f3n. Nel 1973 ne furono modificati i confini.\nEconomia.\nIl terreno del dipartimento \u00e8 caratterizzato dal colore rosso, \u00e8 infatti ricco di ossido di ferro; ci\u00f2 ha favorito l'agricoltura. In anni recenti molti terreni sono stati disboscati per fare spazio per l'allevamento di bovini. In passato la silvicoltura e la produzione di legname erano una risorsa importante ma anni di sfruttamento e di contrabbando hanno distrutto questa risorsa e creato danni anche a livello idrogeologico. \nVi si coltivano grano, mais, soia, riso, girasoli, tapioca, ortaggi e frutta. \nCaratteristica dell'allevamento sono i bovini della razza Nelore, ottenuta con incroci con bovini europei, una razza molto precoce e con alta produttivit\u00e0 di carne. \nL'industria \u00e8 concentrata nel settore alimentare, fa eccezione una manifattura di ceramiche che si trova nella localit\u00e0 di Itapop\u00f3."}
{"id": "124365", "revid": "110157", "url": "https://it.wikipedia.org/wiki?curid=124365", "title": "Distretto di Asunci\u00f3n (Paraguay)", "text": "Il distretto di Asunci\u00f3n (in spagnolo: \"Distrito Capital\") \u00e8 un'entit\u00e0 amministrativa del Paraguay, non fa parte di alcun dipartimento.\nIl suo territorio comprende la capitale del paese, la citt\u00e0 di Asunci\u00f3n."}
{"id": "124368", "revid": "469589", "url": "https://it.wikipedia.org/wiki?curid=124368", "title": "Haguenau", "text": "Haguenau (\"Hagenau\" in tedesco, \"Havena\" in alsaziano) \u00e8 un comune francese di 34.280 abitanti (2010) situato nel dipartimento del Basso Reno nella regione Grand Est.\nStoria.\nUna volta quarta citt\u00e0 per grandezza e importanza dell'ex regione dell'Alsazia e seconda del Basso Reno, il comune ha la particolarit\u00e0 di avere una foresta molto ampia, la quale era la pi\u00f9 grande dell'ex regione dell'Alsazia. I suoi abitanti sono detti \"Haguenovien\".\nAmministrazione.\nGemellaggi.\n&lt;br&gt;"}
{"id": "124369", "revid": "106456", "url": "https://it.wikipedia.org/wiki?curid=124369", "title": "Molsheim", "text": "Molsheim \u00e8 un comune francese di 9.466 abitanti situato nel dipartimento del Basso Reno nella regione del Grand Est.\nL'etimologia vuole che si pronunci \"Mols-heim\". I suoi abitanti sono noti come \"Molsheimiens\".\nLa cittadina \u00e8 nota per essere la sede storica del fabbricante di automobili sportive Bugatti e della produzione di autoveicoli industriali Mercedes-Benz. Essa ha lo \"status\" di sottoprefettura.\nIl suo territorio \u00e8 attraversato dal fiume Bruche."}
{"id": "124372", "revid": "125256306", "url": "https://it.wikipedia.org/wiki?curid=124372", "title": "S\u00e9lestat", "text": " \nS\u00e9lestat (in alsaziano \"Schlettst\u00e0dt\", in tedesco \"Schlettstadt\") \u00e8 un comune francese di 19.252 abitanti situato nel dipartimento del Basso Reno nella regione del Grand Est.\nMonumenti e luoghi d'interesse.\nLa cittadina possiede due belle chiese medievali: quella della \"Ste-Fois\", di struttura romanica, del XII secolo, e quella di \"St-Georges\", edificata fra il XIII e il XV secolo.\nNella \"Biblioth\u00e8que Humaniste\" \u00e8 conservato uno dei tre manoscritti della Mappae Clavicula (MS 17), nonch\u00e9 l'intera biblioteca che fu dell'umanista Beatus Rhenanus, da lui lasciata in eredit\u00e0 alla sua citt\u00e0 natale."}
{"id": "124373", "revid": "110157", "url": "https://it.wikipedia.org/wiki?curid=124373", "title": "Wissembourg", "text": "Wissembourg (\"Wei\u00dfenburg\" in tedesco, \"Wisseburi\" in dialetto alsaziano) \u00e8 un comune francese di 8.090 abitanti situato nel dipartimento del Basso Reno nella regione del Grand Est. Il nome significa Borgo Bianco.\nGeografia fisica.\nWissembourg \u00e8 situato in Alsazia nel nord-est della Francia, al confine con la Germania, pi\u00f9 precisamente con la regione della Renania-Palatinato. \u00c8 attraversato dalla Lauter, affluente alla sinistra orografica del Reno.\nIl comune fa parte del parco naturale regionale dei Vosgi del Nord."}
{"id": "124374", "revid": "124145920", "url": "https://it.wikipedia.org/wiki?curid=124374", "title": "Pietro II del Portogallo", "text": "Si guadagn\u00f2 il soprannome di \"il Pacifico\" perch\u00e9 durante la sua reggenza sigl\u00f2 una pace con la Spagna (nel 1668) che finalmente mise fine ad una secolare lotta ed al riconoscimento dell'indipendenza nazionale portoghese.\nBiografia.\nGiovinezza.\nPietro era l'ultimo figlio di re Giovanni IV e di Luisa di Guzm\u00e1n; il padre gli concesse il titolo di Duca di Beja, facendogli dono di quella citt\u00e0 e di tutti i beni confiscati al marchese di Vila Real e a suo figlio, il Duca di Caminha. In pi\u00f9 gli vennero assegnati alcuni villaggi nel Portogallo settentrionale. Con tutti questi beni venne costituito un appannaggio, definito \"Casa do Infantado\", assegnato al principe gi\u00e0 all'et\u00e0 di cinque anni e quando questi divenne re, fu affidato ad uno dei suoi figli.\nD'aspetto, Pietro appariva ben proporzionato, con occhi e capelli scuri. Come molti aristocratici della sua epoca, rifacendosi al \"grandeur\" francese, amava molto la caccia che praticava spesso nel Palazzo di Salvaterra de Magos ed eccelleva particolarmente nel cavalcare destrieri al contrario, spettacolarizzando le sue uscite col resto della corte.\nReggenza, usurpazione del trono e gestione \"de facto\" del regno.\nDopo la morte del padre, sua madre divenne reggente per il nuovo sovrano Alfonso VI, fratello maggiore dello stesso Pietro, il quale era parzialmente paralizzato e mentalmente instabile. Nel 1662 Alfonso decise che era giunto il momento di liberarsi dell'influenza di sua madre e prese personalmente il controllo dello stato. \nNel gennaio del 1668, poco prima del riconoscimento dell'indipendenza del Portogallo da parte della Spagna, Pietro inizi\u00f2 ad acquisire sempre maggiore influenza sul fratello al punto da costringerlo a nominarlo reggente in sua vece. Durante questo periodo, si pu\u00f2 dire che di fatto Pietro II govern\u00f2 in quasi totale autonomia in quanto releg\u00f2 il fratello alle isole Azzorre, sperdute a chilometri di distanza dalle coste lusitane. Durante il periodo di questa reggenza, Pietro II consolid\u00f2 ulteriormente l'indipendenza del Portogallo con la firma del Trattato di Lisbona nel 1668 che pose fine al conflitto con la Spagna iniziato con la proclamazione d'indipendenza del Portogallo del 1640. Questo risultato fu reso possibile grazie al decisivo sostegno dell'Inghilterra nella questione, al punto che lo stesso Pietro II offr\u00ec sua sorella, la principessa Caterina di Braganza, quale moglie del sovrano Carlo II d'Inghilterra nel 1661. Lo scopo di tanta benevolenza furono una serie di trattati commerciali favorevoli tra i due paesi oltre ad una protezione militare che la Gran Bretagna avrebbe fornito alle navi portoghesi nel Mediterraneo. \nL'alleanza con gli inglesi si dimostr\u00f2 un punto decisivo nel consolidamento del potere di Pietro, che centralizz\u00f2 il potere della monarchia portoghese e disciolse quasi completamente l'eccessiva influenza della nobilt\u00e0 che aveva fortemente voluto l'indipendenza del regno del Portogallo e l'ascesa di Giovanni IV nel 1656. Nel 1671 Pietro II, sempre in nome del fratello Alfonso, concesse la libert\u00e0 di commercio per i residenti inglesi in Portogallo che avviarono la creazione di diverse industrie tessili in loco.\nUn'altra delle preoccupazioni di Pietro II fu quella di migliorare le difese del suo regno e per questo nel 1674 convoc\u00f2 le \"cortes\" per chiedere i fondi necessari a mantenere le guarnigioni di frontiera, il loro armamentario e le opere indispensabili nei castelli e nelle fortezze marittime.\nOttenne dalla Santa Sede il permesso di elevare la diocesi di Bahia al rango arcivescovile e cre\u00f2 nuove diocesi a Olinda ed a Rio de Janeiro nel 1676. Nel 1677 venne creata la diocesi di Maranh\u00e3o, alle dirette dipendenze dell'arcivescovado di Lisbona.\nAlfonso, formalmente ancora sovrano, venne trasferito per ordine del fratello a Sintra dove visse i suoi ultimi anni in un carcere dorato, spegnendosi nel 1683. Pietro a quel punto eredit\u00f2 formalmente il trono dal fratello. Quasi contemporaneamente, la scoperta di grandi miniere d'oro in Brasile ampliarono di molto il patrimonio di Pietro che fu in grado di sciogliere le \"cortes\" portoghesi nel 1697 e governare senza il parere dei parlamentari per il resto del suo regno.\nPrimo matrimonio.\nLa prima moglie di Pietro II fu in realt\u00e0 quella che gi\u00e0 era sua cognata, la regina Maria Francesca di Savoia-Nemours, moglie del defunto fratello. I due si sposarono nel 1668 dopo un processo iniziato dallo stesso presso la Santa Sede per chiedere ufficialmente l'annullamento del precedente matrimonio della moglie col fratello adducendo come causa la non consumazione per inettitudine del defunto sovrano. Questo procedimento, apparentemente inutile, era in realt\u00e0 necessario perch\u00e9 secondo il costume dell'epoca non era idoneo che un fratello sposasse la moglie del fratello anche se questo era defunto. \nSecondo matrimonio.\nDopo la morte della prima moglie, Pietro II si rispos\u00f2 nel 1687 in seconde nozze con Maria Sofia del Palatinato-Neuburg, figlia di Filippo Guglielmo, conte palatino di Neuburg. Il matrimonio fu prettamente politico dal momento che tra le sorelle di Maria Sofia vi erano Eleonora Maddalena, terza moglie dell'imperatore Leopoldo I, e Maria Anna, seconda moglie di Carlo II di Spagna. \nRegno.\nPietro inizialmente support\u00f2 la Francia e la Spagna nella Guerra di successione spagnola (1701\u20131714), ma il 16 maggio 1703, il Portogallo sigl\u00f2 con la Gran Bretagna il Trattato di Methuen. Questo accordo commerciale garantiva per\u00f2 interessanti privilegi ai mercanti di vino portoghese e di tessuti inglesi e pertanto pose la Gran Bretagna in una posizione molto influente nell'economia lusitana. \nQuesto accordo venne seguito nel dicembre del 1703 da un'alleanza militare tra Portogallo, Austria e Gran Bretagna per un comune accordo di invasione della Spagna. Le forze portoghesi ed alleate, al comando del Marchese di Minas, catturarono Madrid nel 1706, durante la campagna che port\u00f2 poi ad una sconfitta di questi stessi alleati nella Battaglia di Almansa.\nMorte.\nIl 9 dicembre 1706 mor\u00ec e gli succedette il figlio Giovanni V di Portogallo.\nDiscendenza.\nPietro II del Portogallo e la sua prima moglie Maria Francesca di Savoia-Nemours ebbero i seguenti figli:\nDalle seconde nozze del re Peietro con Maria Sofia del Palatinato-Neuburg nacquero:\nDa Maria da Cruz Mascarenhas ebbe:\nDa Anna Maria Armande de Verger ebbe:\nDa Francesca Clara da Silva ebbe:"}
{"id": "124377", "revid": "111515845", "url": "https://it.wikipedia.org/wiki?curid=124377", "title": "Braunau", "text": "Braunau (toponimo tedesco) \u00e8 un comune svizzero di 765 abitanti del Canton Turgovia, nel distretto di M\u00fcnchwilen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "124378", "revid": "124036749", "url": "https://it.wikipedia.org/wiki?curid=124378", "title": "Pentium FDIV bug", "text": "Il Pentium FDIV bug \u00e8 un difetto diffuso tra le FPU dei primi processori Intel Pentium.\nFu scoperto dal professore Thomas Nicely del Lynchburg College, era presente negli esemplari funzionanti fino ai 100\u00a0MHz. Intel ha attribuito l'errore alle voci mancanti nella tabella di ricerca utilizzata dal circuito di divisione in virgola mobile.\nStoria.\nLa scoperta avvenne nel giugno del 1994, quando il professore, intento nella sua opera di ricerca, tent\u00f2 di calcolare il risultato di una particolare espressione matematica (la costante di Brun); il risultato ottenuto era ben lontano da quanto si era prospettato teoricamente, anche considerando possibili errori di arrotondamento. Allora Nicely prov\u00f2 ad effettuare il calcolo su una macchina che montava il pi\u00f9 vecchio processore 486, notando con immenso stupore che quest'ultimo risultato appariva corretto.\nDurante esperimenti successivi Nicely scopr\u00ec che il processore sbagliava a calcolare espressioni semplici come formula_1 se x era un numero contenente diverse cifre dopo la virgola. Allora Nicely contatt\u00f2 la casa produttrice, la quale dichiar\u00f2 di essere gi\u00e0 a conoscenza del problema e che si stava lavorando per eliminare il bug sui nuovi processori.\nIl 30 ottobre 1994, Nicely invi\u00f2 una e-mail che descriveva l'errore che aveva scoperto nell'unit\u00e0 in virgola mobile Pentium a vari contatti, richiedendo rapporti di test per la falla sui 486-DX4, Pentium e cloni Pentium.\nLa storia fu pubblicata nella stampa, per la prima volta il 7 novembre 1994, in un articolo in \"Electronic Engineering Times\", \"Intel fixes a Pentium FPU glitch\" by Alexander Wolfe.\nLa storia \u00e8 stata ripresa dalla CNN in una news trasmessa il 21 novembre 1994. Ci\u00f2 lo ha portato alla ribalta dell'opinione pubblica.\nMoltissimi utenti, venuti a conoscenza del problema, fecero pressioni sulla Intel affinch\u00e9 sostituisse tutti i processori difettosi, ma dall'altra parte Intel propose inizialmente la sostituzione del processore solo per coloro i quali avessero dimostrato di avere necessit\u00e0, nel proprio lavoro, di effettuare calcoli molto precisi (difatti un utente normale non avrebbe mai notato il difetto del processore). Alla fine Intel dovette cedere e fu costretta a sostituire tutti i chip incriminati con i nuovi affrontando una spesa di circa 475 milioni di dollari. Alcuni dei chip difettosi sono stati successivamente trasformati in portachiavi da Intel.\nUn articolo del 1995 pubblicato su \"Science\" descrive il ruolo della teoria dei numeri nella scoperta dei bug dei computer e fornisce il background e la storia matematica della costante di Brun, il problema a cui stava lavorando Nicely quando ha scoperto il bug.\nDescrizione.\nQuesto difetto causava un piccolo errore sistematico in alcune operazioni di divisione effettuate dalle unit\u00e0 dei processori colpiti (il nome deriva appunto da \"FDIV\", l'istruzione in assembly x86 per le divisioni in virgola mobile), e fu verificato da molti utenti di Internet, i quali lo battezzarono col nome che porta oggi."}
{"id": "124379", "revid": "125744284", "url": "https://it.wikipedia.org/wiki?curid=124379", "title": "Pietro III d'Aragona", "text": "Origine.\nPietro era figlio di Giacomo I \"il Conquistatore\", re d'Aragona, di Valencia e di Maiorca e conte di Barcellona, di Berga, Besal\u00fa, Gerona e Osona, di Emp\u00faries e Urgell, di Pallars Juss\u00e0 e Pallars Sobir\u00e0, di Rossiglione e Cerdagna, Marchese di Lerida e Tortosa e Signore di Val d'Aran, signore di Montpellier e Carlad\u00e8s, e di Violante, figlia del re di Ungheria Andrea II e della principessa di Costantinopoli Iolanda di Courtenay.\nBiografia.\nSecondo la \"Cronaca Piniatense\", Pietro era il figlio primogenito dei tre figli maschi ancora in vita (gli altri due erano Giacomo e Sancho; mentre altri due Ferdinando e Sancho erano morti bambini) di Giacomo e della sua seconda moglie, Violante.\nNel 1241, a Pietro furono destinati i regni di Valencia e Maiorca e la signoria di Montpellier. Nel 1242, alla morte di Nu\u00f1o S\u00e1nchez d'Aragona, ottenne la signoria del Rossiglione e della Cerdagna. Un nuovo progetto di spartizione del regno (Corona d'Aragona), del 1244, prevedeva che Pietro, alla morte del padre, ottenesse tutte le contee di Catalogna. Nel 1257 il padre lo nomin\u00f2 procuratore per la Catalogna, ed in tale veste partecip\u00f2 alle campagne contro i nobili ribelli catalani, nel periodo tra il 1258 ed il 1261. Infine, nel 1262, dopo la morte del fratellastro, Alfonso, a Pietro furono destinati i regni d'Aragona e Valencia e le contee catalane. \nNel 1262, il 15 luglio, a Montpellier, Pietro spos\u00f2 Costanza II di Sicilia, figlia del re di Sicilia Manfredi e di Beatrice di Savoia (1223-1259). Nel 1266, Manfredi, alla battaglia di Benevento contro Carlo I d'Angi\u00f2, oltre che il regno perse la vita, mentre le pi\u00f9 influenti famiglie siciliane come i Lauria, i Lanza e i Procida si rifugiarono in Aragona.\nNel 1275, Pietro partecip\u00f2 attivamente al soffocamento della sedizione aragonese.\nNel 1276, alla morte del padre, suo fratello Giacomo eredit\u00f2 il Regno di Maiorca (con il nome di Giacomo II), mentre Pietro eredit\u00f2 il Regno di Aragona (con il nome di Pietro III) e il Regno di Valencia (con il nome di Pietro I), la contea di Barcellona (con il nome di Pietro II) e le altre contee catalane e in novembre fu incoronato a Saragozza.\nAppena salito al trono, Pietro dovette domare le rivolte dei \"moriscos\" del regno di Valencia che si conclusero nel 1277, con la conquista della citt\u00e0 di Montesa. In quel periodo, dopo la morte (1275) dell'erede al trono di Castiglia Ferdinando de la Cerda, figlio di Alfonso X e di Violante d'Aragona, quest'ultima, sorella di Pietro, chiese al re di proteggere e custodire in Aragona, nella fortezza di X\u00e0tiva, i figli di Ferdinando, gli \"Infanti de la Cerda\", Alfonso e Ferdinando, cosa che Pietro fece. La vedova e madre degli infanti, Bianca di Francia, riparava invece presso il fratello Filippo l'Ardito, re di Francia.\nA seguito dell'imposizione dell'imposta sul bestiame, i nobili catalani si ribellarono: la rivolta si infiamm\u00f2 soprattutto nelle contee di Urgell, di Foix, di Pallars e di Cardona, oltre che nella Baronia di Erill, e condusse nel 1280 all'assedio di Balaguer, alla cui caduta l'opposizione feudale catalana fu definitivamente sconfitta.\nPietro III, che mirava a riconquistare alla moglie il regno di Sicilia ed aveva contatti con la nobilt\u00e0 che era scontenta della dominazione angioina, nel 1281 indisse una crociata contro il Nordafrica e, senza aver ottenuto n\u00e9 l'approvazione n\u00e9 i soldi chiesti a papa Martino IV, nel giugno del 1282 sbarc\u00f2 in Barberia, non lontano da Tunisi, e qui estese il suo protettorato.\nNel 1282, durante i Vespri siciliani, dopo che i siciliani avevano inutilmente offerto al papa la loro confederazione repubblicana di liberi comuni in feudo al Papa, inviarono una delegazione in Nordafrica che offr\u00ec a Pietro l'ambita corona del Regno di Sicilia, in quanto marito di Costanza, legittima erede del regno normanno; Pietro accett\u00f2 ed il 31 agosto sbarc\u00f2 a Trapani, con 600 armigeri e 8.000 \"almugaveri\" (fanteria da guerriglia che sarebbe divenuta famosa per coraggio e crudelt\u00e0). Carlo I d'Angi\u00f2, che il 25 luglio aveva messo l'assedio alla citt\u00e0 di Messina, dopo lo sbarco aragonese tent\u00f2 un ultimo vano assalto a Messina e poi si ritir\u00f2. Pietro occup\u00f2 di l\u00ec a poco tutto il resto dell'isola ed il 26 settembre sbarc\u00f2 in Calabria, dove gli \"almugaveri\", anche siciliani, fecero solo azioni di guerriglia senza reali conquiste territoriali. Alla fine dell'anno si era determinato uno spaccamento del Regno di Sicilia in due parti, la Sicilia (l'isola) in mano agli aragonesi ed il resto del regno, sul continente, in mano agli Angioini.\nDopo essersi proclamato re di Sicilia (con l'antico titolo federiciano Pietro I \"Rex Siciliae, ducatus Apuliae et principatus Capuae\"), nomin\u00f2, sempre nel 1282, Ruggiero di Lauria capo della flotta e Giovanni da Procida Gran Cancelliere del regno aragonese di Sicilia. Al contempo, promise che la successione tra regno aragonese e regno siciliana sarebbe stata separata.\nA seguito di tutto ci\u00f2, nel novembre dello stesso anno, fu scomunicato dal papa Martino IV, che non lo riconobbe re di Sicilia, anzi lo dichiar\u00f2 decaduto anche dal regno di Aragona che offr\u00ec a Carlo terzogenito (secondogenito vivente) del re di Francia, Filippo l'Ardito e futuro conte di Valois. Pietro, allora lasciata la moglie Costanza in Sicilia come reggente, nel maggio del 1283, rientr\u00f2 in Aragona, anche per preparare una tenzone, che prevedeva 100 cavalieri per parte (che non si fece mai), con Carlo I d'Angi\u00f2.\nNel luglio del 1283, gli angioini tentarono un'invasione della Sicilia concentrando una flotta a Malta, ma l'ammiraglio Ruggiero di Lauria svent\u00f2 il tentativo sorprendendola e distruggendone una parte.\nNel 1284, papa Martino IV, oltre all'assistenza spirituale (scomunica e crociata contro la Sicilia) diede una consistente somma di denaro a Carlo I d'Angi\u00f2 che prepar\u00f2 una flotta in Provenza che avrebbe dovuto unirsi a parte della flotta che l'attendeva nel porto di Napoli e poi incontrarsi ad Ustica con il resto della flotta composto da trenta galere con l'armata italo-angioina, proveniente da Brindisi. Ma il 5 giugno la flotta siciliano-aragonese, sotto il comando del Lauria si present\u00f2 dinanzi al porto di Napoli e il principe di Salerno, il figlio di Carlo I, Carlo lo Zoppo, disobbedendo all'ordine del padre di non muoversi, prima del suo arrivo dalla Provenza, usc\u00ec dal porto con la sua flotta napoletana, per combattere il Lauria che lo sconfisse e fece prigioniero lui e parecchi nobili napoletani. Quando Carlo I arriv\u00f2 a Gaeta e seppe della sconfitta maledisse il figlio, ma dovette rinunciare all'invasione della Sicilia, assedi\u00f2 invano Reggio e poi, per riorganizzarsi, si ritir\u00f2 in Puglia dove, a Foggia, il 7 gennaio 1285, mor\u00ec.\nSempre nel 1284, il signore di Albarrac\u00edn Juan N\u00fa\u00f1ez I si alle\u00f2 col re di Francia Filippo e si ribell\u00f2 all'autorit\u00e0 di Pietro III, che per\u00f2 lo sconfisse, stroncando la ribellione.\nNel 1285 il papa Martino IV, dopo che i maggiorenti francesi ne avevano discusso alle assemblee di Bourges (novembre 1283) e Parigi (febbraio 1284), aveva proclamato la crociata contro il regno d'Aragona, a cui avevano aderito con entusiasmo sia Carlo I d'Angi\u00f2 che Filippo III di Francia, cognato di Pietro III, avendone sposato la sorella, Isabella d'Aragona. La crociata part\u00ec nel marzo del 1285, sotto una cattiva stella, per la morte del papa, il 28 marzo a Perugia, dopo che a gennaio era gi\u00e0 morto Carlo I d'Angi\u00f2; Filippo III era accompagnato dai due figli, Filippo il Bello e Carlo e dal legato del papa. I crociati, un esercito imponente, attraversato il Rossiglione, dove seminarono terribili atrocit\u00e0, ed i Pirenei posero l'assedio a Gerona che cadde dopo dieci settimane, il 7 settembre.\nPer\u00f2 dato che la flotta di appoggio francese, che assicurava i rifornimenti ai crociati, tra la fine di agosto e i primi di settembre sub\u00ec una terribile disfatta da parte della flotta siciliana-aragonese, comandate dal Lauria, dopo una settimana gli invasori, in preda alle malattie dovute al gran caldo, si dovettero ritirare e, durante la ritirata, Filippo III il 5 ottobre mor\u00ec a Perpignano.\nPietro III mor\u00ec a Vilafranca del Pened\u00e8s, l'11 novembre 1285, (lo stesso anno del suo avversario Carlo I d'Angi\u00f2 e circa un mese dopo il cognato Filippo III), lasciando i regni di Aragona e di Valencia, le contee catalane (inclusa Barcellona) al figlio primogenito, Alfonso mentre, sul letto di morte, per rappacificarsi con la chiesa, rinunci\u00f2 al regno di Sicilia il cui trono spettava al figlio secondogenito, Giacomo, che invece non rinunci\u00f2 e si rec\u00f2 immediatamente in Sicilia.\nPietro III fu inumato nel monastero della Santa Croce, nelle vicinanze di Aiguam\u00farcia.\nPietro III in letteratura.\n\"Divina Commedia\".\nNella \"Divina Commedia\", Dante cita Pietro III nel settimo canto del \"Purgatorio\": lo incontra accanto ai figli Alfonso III, detto \"il Liberale\", e Giacomo II, detto \"il Giusto\", oltre a Carlo I d'Angi\u00f2 e Filippo III di Francia, fuori dai cancelli del Purgatorio, nella Valletta dei Principi dell'Antipurgatorio, per la continua lotta che li oppose, insieme agli altri monarchi da lui ritenuti colpevoli per la disastrosa situazione politica nell'Europa del XIII secolo.\nDante cita ancora Giacomo \"il Giusto\" nel terzo canto del \"Purgatorio\", dove menziona anche il fratello Federico, nelle parole di suo nonno Manfredi di Sicilia, che si trova fuori dai cancelli del Purgatorio, nel primo ripiano dell'Antipurgatorio.\n\"Decameron\".\nPietro d'Aragona (Re \"Piero di Raona\") \u00e8 l'oggetto del perduto amore di Lisa Puccini nella novella narrata da Pampinea durante la decima giornata del \"Decameron\" di Giovanni Boccaccio. Si tratta della sopravvivenza di un'eco distante, della passione turbolenta (a quanto pare, non ricambiata) che l'avventuriera siciliana Macalda di Scaletta nutriva per il sovrano aragonese. Questa vicenda storica ci \u00e8 nota, con diversi tenori, dalle cronache coeve, tra cui spicca la narrazione \u00abvelenosa\u00bb dell\"'Historia Sicula\" di Bartolomeo di Neocastro.\nEnorme \u00e8 per\u00f2 la disparit\u00e0 di accenti che separa la malevola narrazione di Neocastro dall'episodio boccaccesco, che colloca l'eco di quell'episodio in un ben pi\u00f9 rarefatto contesto cortese e cavalleresco.\nDiscendenza.\nPietro e Costanza ebbero sei figli:\nPietro ebbe anche figli illegittimi da due amanti, di cui non si conoscono gli ascendenti. da Maria Nicolau, ne ebbe tre:\nDa un\u2019ignota amante ebbe:\nDa Ines Zapata ne ebbe quattro:"}
{"id": "124381", "revid": "1543377", "url": "https://it.wikipedia.org/wiki?curid=124381", "title": "Colmar", "text": "Colmar (\"Colmer\" in alsaziano, \"Kolmer\" in tedesco) \u00e8 una citt\u00e0 della Francia di 68.843 abitanti capoluogo del dipartimento dell'Alto Reno nella regione Grand Est.\nI suoi abitanti vengono chiamati in francese \"Colmariens\" (uomini) e \"Colmariennes\" (donne).\nGeografia fisica.\nColmar si trova ai piedi del massiccio dei Vosgi. \u00c8 la terza citt\u00e0 dell'Alsazia e la seconda del dipartimento dell'Alto Reno, dopo Mulhouse.\nColmar, bench\u00e9 situata in una zona di clima semi-continentale (come il resto dell'Alsazia, della Lorena e della Franca Contea) \u00e8 la citt\u00e0 pi\u00f9 secca di Francia. La media delle precipitazioni \u00e8 di 53\u00a0cm (530\u00a0mm) all'anno, anche se va notato che spesso viene registrata una piovosit\u00e0 superiore. In effetti, alcuni dati si basano sulle cifre fornite da M\u00e9t\u00e9o-France, che sono in realt\u00e0 quelle rilevate alla base aerea di Colmar-Meyenheim, distante una ventina di chilometri e soprattutto situata ai piedi dei Vosgi. Questo fenomeno si deve al fatto che Colmar \u00e8 situata ai piedi della parte pi\u00f9 alta dei Vosgi: le nuvole, bloccate dalle creste dei monti, riversano la maggior parte della loro acqua sul versante della Lorena, lasciando Colmar a secco.\nStoria.\nColmar (dal latino \"columbarium\"), antica citt\u00e0 libera del Sacro Romano Impero, figura tra le dieci citt\u00e0 della Decapoli d'Alsazia. Divenne francese nel 1648 a seguito del Trattato di Vestfalia. Nel 1789, contava 11.000 abitanti.\nDopo l'annessione all'Impero tedesco, successiva al Trattato di Francoforte (10 maggio 1871), divenne il capoluogo del distretto dell'Alta Alsazia, all'interno del \"Reichsland\" dell'Alsazia-Lorena, e rimase tale fino alla firma del Trattato di Versailles (28 giugno 1919) che mise fine alla I guerra mondiale.\nColmar rimase francese fino al 1940, con l'annessione dell'Alsazia al Terzo Reich durante la II guerra mondiale. Il 2 febbraio 1945, Colmar fu l'ultima citt\u00e0 alsaziana ad essere liberata dall'occupazione tedesca, dopo una lunga resistenza della \"sacca di Colmar\".\nMonumenti e luoghi d'interesse.\nLa citt\u00e0 \u00e8 un vero complesso urbanistico medievale con un centro caratterizzato dall'architettura a graticcio alsaziana con molti edifici degni di attenzione.\nCultura.\nNei Media.\nIl paese \u00e8 stato d'ispirazione per l'anime \"Il Castello Errante Di Howl\".\nAmministrazione.\nColmar \u00e8 capoluogo di due cantoni:"}
{"id": "124383", "revid": "400694", "url": "https://it.wikipedia.org/wiki?curid=124383", "title": "Scambio (economia)", "text": "In economia, per scambio si intende la cessione di un bene o servizio che si possiede in cambio di moneta. Lo scopo di ogni scambio \u00e8 soddisfare i bisogni delle parti che, di conseguenza, decidono di instaurare tra loro un accordo di compravendita.\nStoria.\nNella preistoria, i primi atti economici tra gli uomini erano il baratto (scambio) fisico delle merci con il problema evidente di riuscire a trovare un individuo che avesse bisogno del bene in offerta e che contemporaneamente possedesse qualcosa di valido da offrire in contropartita. \nPer ovviare a questo inconveniente nacque la moneta, cio\u00e8 un bene accettato da tutti e che poteva essere considerato come una specie di unit\u00e0 di misura del valore delle merci. Dal baratto si passa dunque alla compravendita e da qui al vero e proprio commercio. \nLa nascita fu un dato di fatto, principalmente dovuto a motivi pratici, mentre in diritto nemmeno gli antichi romani, gli \"inventori\" del diritto, vollero e furono capaci di chiarire la questione della \"propriet\u00e0 della moneta\".\nLa moneta ebbe l'effetto di aumentare numero e valore dei singoli scambi.\nTipologie e classificazioni.\nLo scambio \u00e8 semplificando un \"do ut des\" (dare qualcosa per avere qualcosa), e pu\u00f2 essere:\nIl denaro scambiato pu\u00f2 essere moneta, valuta, divisa o titoli.\nIl bene scambiato pu\u00f2 essere un bene materiale o tangibile:\no un bene immateriale (brevetto, diritto d'autore di un'opera di ingegno digitale).\nPu\u00f2 essere un bene mobile oppure, un bene immobile (una casa). Esiste anche in economia una classificazione dei beni: bene primario, bene rifugio, bene succedaneo.\nLo scambio di denaro contro beni pu\u00f2 essere assistito da una garanzia reale da una parte a favore dell'altra: "}
{"id": "124387", "revid": "671029", "url": "https://it.wikipedia.org/wiki?curid=124387", "title": "Distretto di Frauenfeld", "text": "Il distretto di Frauenfeld \u00e8 un distretto del Canton Turgovia, in Svizzera. Confina con i distretti di Steckborn a nord, di Weinfelden a nord-est e di M\u00fcnchwilen a sud-est e con il Canton Zurigo (distretti di Winterthur e di Andelfingen) a ovest. Il capoluogo \u00e8 Frauenfeld.\nComuni.\nAmministrativamente \u00e8 diviso in 23 comuni:"}
