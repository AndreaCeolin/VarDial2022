{"id": "114407", "revid": "125912497", "url": "https://it.wikipedia.org/wiki?curid=114407", "title": "Streghe (serie televisiva 1998)", "text": "Streghe (\"Charmed\") \u00e8 una serie televisiva statunitense di genere fantasy, andata in onda tra la fine degli anni novanta e la prima met\u00e0 degli anni 2000. Pi\u00f9 precisamente \u00e8 stata trasmessa negli Stati Uniti dal 1998 al 2006 sul canale The WB, mentre in Italia dal 1999 al 2006 su Rai 2.\nLa serie segue le avventure delle sorelle Halliwell, Prue (Shannen Doherty), Piper (Holly Marie Combs), Phoebe (Alyssa Milano), e Paige (Rose McGowan) che viene introdotta solo a partire dalla quarta stagione. Le vicende narrano dalla loro scoperta di essere streghe moderne alla loro eredit\u00e0 magica verso le nuove generazioni della famiglia. Sono delle streghe particolarmente forti, poich\u00e9 \u201cpredestinate\u201d ad essere le tre pi\u00f9 potenti della storia. Ognuna di loro \u00e8 dotata di poteri magici individuali e risalenti alla Profezia narrata nel \"Libro delle Ombre\". L'unione delle loro facolt\u00e0 costituisce il \"Potere del Trio\", fonte magica benevola potentissima volta allo scopo di proteggere gli innocenti dal male, dai demoni e dagli stregoni.\nConsiderata una delle serie fantasy pi\u00f9 popolari di sempre, \u00e8 stata trasmessa in ben 55 paesi. Nel 2006, al termine delle otto stagioni complessive, le \u00e8 stato conferito il premio \"Academy of Motion Picture Arts and Sciences\" come serie pi\u00f9 longeva della storia con tutte protagoniste femminili. Tra gli altri numerosi riconoscimenti ottenuti vi \u00e8 anche un BAFTA Awards per l'eccellenza televisiva al noto produttore esecutivo Aaron Spelling. Nel 2010 il quotidiano online \"The Huffington Post\" ha inserito \"Streghe\" nella top ten delle pi\u00f9 grandi serie televisive fantasy di tutti i tempi. \u00c8 inoltre il quinto telefilm statunitense pi\u00f9 visto nel ventennio 1991-2011 in Italia.\nTrama.\nLe tre sorelle Halliwell (Prue, Piper e Phoebe) vivono in una grande casa vittoriana ereditata dalla loro nonna e qui, nella notte dell'Equinozio d'autunno, scoprono che qualcosa di misterioso e ignoto \u00e8 entrato a far parte della loro vita. Una serie di misteriosi indizi porta una di loro, Phoebe (la pi\u00f9 piccola), a salire le scale dell'oscura soffitta dove, guardando in un baule, scopre un antico libro di stregoneria: il Libro delle Ombre. Recitata per curiosit\u00e0 una formula, lei e le sorelle ricevono i loro poteri magici, scoprendo di essere le Prescelte, discendenti di una lunghissima e potente dinastia di streghe buone. Costituiscono cos\u00ec un potere immenso e praticamente invincibile, destinato a crescere sempre pi\u00f9, e anche a rigenerarsi: la forza del Bene pi\u00f9 forte mai vista, il Potere del Trio, reso quasi indistruttibile dal fatto che le Halliwell, prima ancora di essere streghe, siano sorelle e, inoltre, vivano nella stessa casa, un luogo che \u00e8 fonte della pi\u00f9 grande magia, posto a distanza esatta dai cinque elementi. Tramite le straordinarie e soprannaturali abilit\u00e0 di cui sono dotate, unite al prezioso aiuto del loro Angelo Bianco, Leo Wyatt (Brian Krause), le tre giovani donne sono destinate a salvare e proteggere innocenti combattendo contro il Male, che si manifesta in diverse forme.\nDopo tante vittorie da parte del Bene, il Male prende il sopravvento, strappando la vita alla maggiore delle tre sorelle, Prue (interpretata da Shannen Doherty), per mano del demone Shax. Con lei, per\u00f2, non viene affatto sepolto anche il potere del Trio. La sua terribile morte, infatti, sembra rientrare in un pi\u00f9 alto e grande disegno: Piper e Phoebe sono destinate a incontrare una nuova sorella, Paige Matthews (impersonata dall'attrice Rose McGowan), con la quale maturare e consolidare, fino a rendere invincibile il loro rinnovato potere. Paige \u00e8, pi\u00f9 precisamente, la loro sorellastra, adottata fin dalla tenera et\u00e0 da una buona famiglia mortale, perch\u00e9 nata dall'impossibile e illecita relazione tra la madre delle sorelle, una strega, e il suo angelo bianco; i legami sentimentali tra streghe e Angeli Bianchi sono infatti proibiti dalle leggi degli Anziani.\nIn seguito anche Piper infranger\u00e0 questa regola sposando Leo, dal quale avr\u00e0 due figli maschi, Wyatt (il cui nome di battesimo deriva dal cognome del padre, mentre il secondo nome, Matthew, prende spunto dal cognome della famiglia adottiva di Paige) e Chris (il cui nome deriva dal padre di Leo).\nQuesti due uomini \"magici\" sono i primi della famiglia, fino ad allora caratterizzata esclusivamente da donne che si trasmettono il cognome \u2013 ecco perch\u00e9 ogni tanto ci si riferisce a Paige Matthews come Paige Halliwell (per esempio, nell'album di figurine ufficiale).\nNell'ultima stagione le tre potenti streghe accettano d'insegnare tutti i trucchi del mestiere alla loro protetta Billie Jenkins.\nMantenendo la loro identit\u00e0 paranormale e segreta separata dalla loro vita normale, viene a crearsi nella serie un insieme \"di tensione e di sfide\" \u2013 come l'esposizione della magia \u2013 che hanno conseguenze sui rapporti e che hanno portato a un certo numero di forze di polizia e di indagini dell'FBI durante la serie.\nPrima stagione.\nTre sorelle (Prue, Piper e Phoebe), dopo la morte della loro nonna, che lascia loro una splendida casa vittoriana a San Francisco, scoprono di avere dei poteri magici.\nFino ad allora le tre sorelle non sapevano di possederli poich\u00e9, ancora piccole, ne furono private dalla nonna, che fu costretta a farlo per proteggerle dallo stregone Nicholas. Poco tempo dopo, la madre venne uccisa da un demone e cos\u00ec la nonna si trov\u00f2 a crescerle da sola. Il padre delle bambine infatti, stanco dei continui scontri con la suocera e sentendosi inadeguato a proteggerle poich\u00e9 privo di poteri magici, se ne and\u00f2 da casa e usc\u00ec dalla vita delle figlie.\nLa nonna aveva intenzione di restituire loro i poteri una volta cresciute, ma poi si erano venuti a creare pesanti conflitti tra Prue e Phoebe e visto che tali poteri dipendevano dal loro legame di sorelle la nonna aveva deciso di privarle di questi per sempre, ma era morta prima di poterlo fare.\nUna sera Phoebe, tornata da New York e raggiunte le sorelle nella casa vittoriana, si reca in soffitta e rovistando in un vecchio baule trova casualmente un grosso libro nero (denominato \"Libro delle ombre\") sulla cui copertina \u00e8 inciso una Triquetra. Involontariamente, leggendo a voce alta la prima pagina (che si rivela essere una formula magica di scioglimento del legame pronunciato anni prima dalla loro nonna), conferisce a s\u00e9 stessa e alle sue sorelle poteri soprannaturali. Questo evento muter\u00e0 profondamente la loro vita: d'ora in poi non saranno pi\u00f9 delle semplici sorelle ma le \"prescelte\", le streghe pi\u00f9 potenti che il mondo abbia mai conosciuto (la capostipite della loro famiglia, Melinda Warren, prima di venire bruciata al rogo, fece un giuramento che diceva che con il passare del tempo la sua dinastia sarebbe arrivata a tre sorelle, le streghe pi\u00f9 potenti al mondo). Ci\u00f2 le porter\u00e0 a scontrarsi continuamente con creature malvagie, quali demoni, stregoni, angeli neri.Nonostante siano diventate streghe, le tre sorelle tentano di condurre una vita normale, ma ci\u00f2 non risulta facile. Prue viene assunta dalla Casa d'Aste Buckland ma ignora che i suoi datori di lavoro, Rex e Hannah, sono in realt\u00e0 dei demoni intenzionati a uccidere le sorelle. I demoni le attaccano sottraendo al trio i poteri: solo l'intervento di Leo, un ragazzo tuttofare che fa qualche lavoretto a casa Halliwell e che si riveler\u00e0 poi essere un Angelo Bianco, permetter\u00e0 alle sorelle di riavere indietro i loro poteri ed eliminare i due demoni. Leo e Piper s'innamoreranno, ma questo sentimento sar\u00e0 ostacolato in quanto non \u00e8 consentita la relazione tra Angeli Bianchi e Streghe. Anche Prue s'innamora: inizia a uscire con il poliziotto Andy, un suo amico d'infanzia, ma la relazione \u00e8 resa difficile dalle continue bugie che Prue deve dire per proteggere il suo segreto. Verso la fine della stagione Andy scoprir\u00e0 il segreto delle sorelle e nel tentativo di salvarle dal demone Rodriguez morir\u00e0. I nemici principali nella prima parte della stagione sono Rex e Hannah, mentre nella seconda met\u00e0 far\u00e0 la sua prima comparsa Barbas, il demone della paura che dar\u00e0 molto filo da torcere alle sorelle nel corso degli anni. Nell'ultima puntata appare Rodriguez affiancato da Tempus, demone che manipola il tempo e assistente personale della Sorgente.\nA chiudere la porta di Villa Halliwell \u00e8 Prue con il suo potere telecinetico.\nSeconda stagione.\n\u00c8 un anno che le sorelle sono Streghe e Abraxas, un demone molto potente che vive nel piano astrale, ruba alle sorelle il Libro delle Ombre (questo perch\u00e9 il piano astrale fisicamente coincide con la dimensione reale, e quindi \u00e8 come se Abraxas fosse dentro casa con il libro; infatti il libro non pu\u00f2 uscire dalla casa). Le sorelle, combattuti demoni gi\u00e0 sconfitti che Abraxas manda contro di loro, riescono a eliminarlo.\nPrue \u00e8 sconvolta dalla morte di Andy e inizialmente non vuole continuare la sua vita da Strega, ma presto capisce che la sua presenza \u00e8 importante e decide di affrontare il dolore.\nLa continua assenza di Leo porta inevitabilmente l'avvicinamento tra Piper e Dan, il suo vicino di casa. Lei ama Leo, ma desidera pi\u00f9 di ogni altra cosa una vita normale che Leo, in qualit\u00e0 di angelo bianco, non potr\u00e0 darle. Ma il loro amore \u00e8 pi\u00f9 forte di qualsiasi altra cosa. Infatti, l'unico pensiero di Piper in punto di morte \u00e8 rivolto a lui: quando la ragazza sta per morire a causa di una rara infezione, Leo la salva nonostante le leggi degli Anziani glielo vietino (il suo potere di guarigione pu\u00f2 essere usato solo sulle ferite inflitte dalla magia oscura) e cos\u00ec Piper, svegliatasi dal coma, invoca il suo nome. Salvandola Leo perde i suoi poteri di angelo bianco e ci\u00f2 potrebbe andare a vantaggio del suo rapporto con Piper: inizia cos\u00ec una specie di \"scontro a triangolo\" tra Dan e Leo per Piper.\nDan comincia delle ricerche su Leo e in effetti scopre che l'angelo era sposato con una donna in passato: Piper incontra la donna, ma alla fine capisce quanto Leo fosse una brava persona e capisce quanto lo ama e quanto lui ama lei.\nLe sorelle, per salvare una donna \"maledetta\" da un angelo nero, rischiano di perdere Prue che, tormentata dall'angelo nero, viene portata sull'orlo del suicidio; sar\u00e0 Leo a salvarla fermando il malvagio angelo, e riavr\u00e0 cos\u00ec i suoi poteri.\nPrue ottiene il potere della proiezione astrale, ovvero la capacit\u00e0 di muoversi nel piano astrale trovandosi cos\u00ec in due punti diversi del globo.\nAlle sorelle Halliwell spetter\u00e0 anche il compito di aiutare un giovane prescelto, Kyle, a compiere il proprio destino, ovvero quello di eliminare la malvagia strega Tuatha.\nLe Halliwell rivivranno inoltre una loro vita passata nella quale erano cugine e Phoebe aveva preso la via del male.\nNell'ultimo episodio della stagione, Piper \u00e8 decisa a difendere la sua storia d'amore con Leo e quindi parte insieme a lui per andare dagli Anziani e chiedere il permesso di sposarsi.\nA chiudere le porte di Villa Halliwell \u00e8 di nuovo Prue con il suo potere telecinetico, ma sar\u00e0 l'ultima volta per Prue.\nTerza stagione.\nPiper, partita con Leo verso il mondo degli Anziani, \u00e8 scomparsa da pi\u00f9 di un mese. Prue e Phoebe sono molto preoccupate, e oltretutto si trovano in difficolt\u00e0 senza il potere del trio, poich\u00e9 devono affrontare dei demoni custodi, che proteggono dei killer mortali. Quando le sorelle si trovano sulla scena del delitto finiscono in tribunale, dove Phoebe conosce Cole Turner, un procuratore, che in realt\u00e0 \u00e8 la forma umana di Belthazor, demone di livello superiore mandato dalla Triade, un gruppo composto da tre demoni di altissimo livello (e creatori del piano finale contro il Trio nell'ottava stagione).\nPrima di scoprire che Cole \u00e8 un demone, Phoebe si innamora di lui e questa storia durer\u00e0 per molto tempo (fino alla quinta stagione), ma quando Prue e Piper scoprono la sua vera identit\u00e0 decidono di eliminarlo. Phoebe invece, nonostante rimanga sconvolta nello scoprire la verit\u00e0, decide di fidarsi quando lui le giura di essere cambiato e di voler stare dalla parte del bene, quindi fa credere alle sue sorelle di averlo ucciso, ma in realt\u00e0 lo lascia andare.\nCole in effetti ama veramente Phoebe e per proteggerla elimina la Triade.\nLeo chiede a Piper di sposarla, ma il matrimonio \u00e8 impedito pi\u00f9 volte dagli Anziani: l'amore tra una strega ed un angelo bianco \u00e8 difatti assolutamente proibito, poich\u00e9 si ritiene che potrebbe interferire con il loro compito di proteggere gli innocenti. Tuttavia Piper e Leo riescono a dimostrare che metteranno sempre al primo posto la loro missione, cos\u00ec finalmente gli Anziani danno il loro consenso. La tanto attesa cerimonia viene per\u00f2 involontariamente rovinata da Prue, che, presa da un desiderio di vita senza responsabilit\u00e0, perde il controllo della propria proiezione astrale. Infine, dopo tante peripezie, i due innamorati riescono finalmente a sposarsi.\nSuccessivamente Cole decide di infiltrarsi in una confraternita di demoni di cui in passato aveva fatto parte, in modo da fornire informazioni alle Halliwell su di essa, ma quando il capo scopre il doppio gioco di Cole, pronuncia un incantesimo che apparentemente lo riporta dalla parte del male.\nQuesto \u00e8 in parte una delle cause della futura morte di Prue.\nMentre Phoebe \u00e8 presa da una grande sofferenza per la fine della sua storia con Cole, \u00e8 vittima dell'incantesimo di una Banshee, che attacca proprio le persone che stanno soffrendo, e si trasforma lei stessa in una Banshee. Sar\u00e0 lo stesso Cole, chiamato in aiuto da Piper, ad aiutare Phoebe ad annullare l'incantesimo.\nNell'episodio conclusivo della stagione (Il segreto svelato) le sorelle saranno attaccate da Shax, demone di livello superiore e assassino fidato della Sorgente.\nLo scopo di Shax \u00e8 uccidere il trio e un importante dottore della citt\u00e0.\nShax ferisce gravemente Prue e Piper, ma Phoebe, presente all'attacco, con un incantesimo riesce a cacciare momentaneamente Shax e a chiamare Leo per guarire le sorelle.\nA questo punto Phoebe si reca negli Inferi per far tornare Cole dalla parte del bene e riesce nell'impresa; Prue e Piper, invece, escono in strada per trovare tracce di Shax e per annientarlo una volta per tutte, ma nel farlo vengono riprese da una telecamera locale mentre usano i loro poteri: il segreto \u00e8 svelato. Casa Halliwell viene circondata da manifestanti e Piper viene uccisa con un colpo di pistola da una di questi. L'unico modo per salvare Piper e evitare che la magia (sia buona che malvagia) venga scoperta, \u00e8 far rimandare indietro il tempo dal demone Tempus, sconfitto ma non eliminato dalle sorelle due anni prima. Cos\u00ec, Cole fa un patto con La Sorgente, che accetta di far usare i suoi poteri a Tempus e di permettere a Cole di avvisare Piper e Prue del pericolo, ma pretende che Phoebe rimanga negli Inferi. Phoebe, non avendo alternative, accetta. In realt\u00e0 La Sorgente ha un piano ben diverso: una volta riavviato il tempo, avrebbe fatto uccidere Phoebe ed avrebbe impedito a Cole di avvertire Prue e Piper dell'imminente attacco di Shax.\nIl tempo si riavvia, Shax attacca senza che Cole e Phoebe possano intervenire e cos\u00ec Prue e il dottore muoiono e Piper resta gravemente ferita.\nA chiudere le porte sar\u00e0 proprio il potente Shax con una folata di vento.\nIn questa stagione Phoebe ottiene il potere della levitazione, Piper dell'accelerazione molecolare (proprio nelle ultimissime puntate) e poco prima di venir uccisa da Shax, sembra che Prue riesca ad avvertire l'arrivo di un demone, come disse lei tramite un brivido.\nQuarta stagione.\nIl tempo si \u00e8 riavviato e Shax ha attaccato, Phoebe come accordo sarebbe dovuta rimanere negli inferi per salvare la vita di Piper. Il piano della sorgente era quello di intrattenere Phobe negli inferi per poi ucciderla e mandare Shax a uccidere le sue sorelle. L'oracolo della sorgente per\u00f2 non aveva previsto che negli inferi c'era Leo che salver\u00e0 Phoebe e la riporter\u00e0 a casa. Leo arriva appena in tempo per salvare Piper, gravemente ferita ma purtroppo troppo tardi per salvare Prue e il dottore. Piper e Phoebe, addoloratissime per la perdita della sorella maggiore, tentano in ogni modo di riportare Prue in vita: quando Piper pronuncia l'incantesimo per ritrovare una strega perduta si mette in moto una serie di eventi che porteranno Paige Matthews, una giovane ragazza, al funerale di Prue. Proprio qui Phoebe ha una visione dove vede Paige attaccata da Shax, ancora in vita; cos\u00ec insieme a Cole decide di salvarla e di controllarla da un tetto poco distante al tetto del palazzo dove Paige si trovava con il suo fidanzato. I fatti si svolgono come nella visione, e Shax attacca Paige, ma stranamente lei orbita. Per cercare di sapere chi sia davvero Paige, Phoebe manda Leo dagli Anziani, mentre Cole va a infiltrarsi negli Inferi, dove viene a sapere che secondo la Sorgente Paige potrebbe ricostituire il Potere del Trio. Piper, turbata e arrabbiata, invoca la mamma e la nonna e tutti insieme scoprono la verit\u00e0: Paige \u00e8 la loro sorellastra minore, figlia di Patty (la mamma delle Halliwell) e Sam, il suo Angelo Bianco. Paige era stata affidata, appena nata, ad una famiglia di brave persone poich\u00e9 Patty e Sam avevano paura che gli Anziani avrebbero sequestrato la bambina (essendo vietato prima di Piper e Leo un rapporto tra Protetta e Angelo Bianco).\nLe sorelle si incontrano e, ricostituito il loro Potere del Trio, sconfiggono Shax.\nLa Sorgente cerca di portare Paige dalla sua parte basandosi su un antico patto fatto tra Bene e Male, che prevedeva che ogni nuovo essere magico aveva 48 ore di tempo per decidere che via prendere, ma Paige sceglie la via del bene e accetta la condizione di met\u00e0 Strega e met\u00e0 Angelo Bianco. Possiede tutti i poteri di un Angelo Bianco (anche se li maturer\u00e0 con il tempo e per ora ha solo l'orbitazione) e la telecinesi orbitante (lo stesso potere che aveva Prue, ma con una variante \"angelica\").\nPiper \u00e8 distrutta dalla morte della sorella maggiore e all'inizio fatica ad accettare Paige, ma quando quest'ultima si trasferisce a Villa Halliwell le cose migliorano.\nPiper e Phoebe devono insegnare l'arte della magia a Paige molto presto: La Sorgente sta per attaccarle.\nNel frattempo, Cole, per eliminare un demone a lui molto simile, \u00e8 costretto a trasformarsi in Belthazor, e dopo la trasformazione non riesce a tornare Cole, ma le tre sorelle grazie ad una pozione riescono ad eliminare la sua parte demoniaca, e Cole diventa cos\u00ec completamente umano. Proprio per questo chiede a Phoebe di sposarlo ed essa, dopo alcune incertezze, accetta.\nLa Sorgente attacca le Halliwell utilizzando il Potere del Vuoto (una forza al di sopra di tutto, un'energia capace di \"risucchiare\" potere buono e malvagio), ma Cole, proprio mentre le Halliwell stavano per essere uccise, le salva.\nLa Sorgente cos\u00ec sconfitta riesce ad approfittare del vuoto creatosi in Cole dopo l'eliminazione della sua parte demoniaca e prima di essere risucchiato anch'esso dal Vuoto finisce in Cole. Phoebe, ignara che Cole \u00e8 la nuova Sorgente, lo sposa.\nPi\u00f9 tardi Phoebe capisce di essere incinta, ma la creatura dentro di lei sar\u00e0 destinata ad essere una delle pi\u00f9 grandi forze del male ed inoltre il feto le dona poteri demoniaci, che convincono Phoebe a spostarsi dalla parte del male: cos\u00ec, Phoebe diventa la \"regina delle tenebre\". Purtroppo per Cole, alla fine Phoebe sceglie di ritornare dalla parte del bene e, seppur a malincuore, insieme alle sue sorelle e con il potere di tutte le antenate Halliwell lo elimina.\nLa Veggente ora trama per diventare la nuova Sorgente e per farlo avr\u00e0 bisogno della creatura che cresce in Phoebe, quindi la trasferisce nel suo grembo. Durante l'incoronazione la Veggente tenta di usare i suoi poteri di Sorgente per uccidere le Halliwell, ma loro si difendono con il Potere del Trio che respinge indietro l'attacco, creando un vortice che risucchia la Veggente assieme alla creatura che porta in grembo e tutti i demoni presenti, eliminandoli.\nNell'ultimo episodio della stagione, Cole chiede aiuto a Phoebe in quanto si trova nel Demonic Wasteland, il luogo dove i demoni finiscono quando eliminati (lui \u00e8 vivo perch\u00e9 il suo amore lo ha tenuto in vita). Nello stesso momento, un Angelo del Destino offre alle sorelle una ricompensa per aver sconfitto la Sorgente: potranno abbandonare i loro poteri e scomparire dal mondo magico, in modo da vivere una vita normale. All'inizio Paige \u00e8 l'unica a non volere rinunciare ad essere una strega, ma alla fine anche Piper e Phoebe si convincono e cos\u00ec \"la magia continua\". In questo episodio le sorelle, aiutate da una proiezione di Cole, riusciranno ad eliminare un mortale cacciatore di Streghe. A fine episodio si vede che Cole \u00e8 riuscito a tornare sulla terra grazie a dei poteri presi dai demoni che finivano nel Deserto Demoniaco.\nNell'ultima scena, l'Angelo del Destino comunica a Piper e a Leo che avranno un figlio e dopo aver dato la notizia, chiude le porte di villa Halliwell volando via.\nQuinta stagione.\nPiper \u00e8 incinta. Cole, tornato dal Deserto Demoniaco, tenta in tutti i modi di riavere Phoebe, ma senza riuscirvi: nonostante non abbia ancora dimenticato Cole, la ragazza ha ormai capito che per loro non c'\u00e8 futuro. Cole per\u00f2 non si rassegna e cos\u00ec, nell'episodio \"Cento volte Streghe\" (episodio 100 della serie in cui Cole, o meglio la sua forma demoniaca, compie 118 anni) si unisce alle Incarnazioni ottenendo enormi poteri, tra cui quello di creare realt\u00e0 alternative. Divenuto anch'egli un'Incarnazione, con i poteri appena ricevuti Cole crea una realt\u00e0 alternativa dove Paige non ha mai conosciuto le sorelle e dove quindi il Potere del Trio non si \u00e8 mai ricostituito: \u00e8 infatti convinto che se il trio non fosse stato riformato lui e Phoebe non si sarebbero lasciati. Tuttavia il piano di Cole fallisce in quanto Paige, che nel momento in cui Cole compie l'incantesimo stava orbitando, finisce in questa realt\u00e0 alternativa e, dopo aver rivelato alle proprie sorelle ci\u00f2 che era accaduto, riesce a convincerle a ricomporre il \"Potere del Trio\": dopo alcuni ripensamenti, Phoebe sceglie di eliminare definitivamente Cole, che scompare anche nella vita reale.\nPiper, con grande sorpresa di tutti, partorisce un maschio che viene chiamato Wyatt Matthew Halliwell, destinato a diventare una delle pi\u00f9 potenti forze magiche. Presto il piccolo sar\u00e0 minacciato dalla malvagia Crone, intenzionata a rapirlo, ma le Halliwell riusciranno a proteggerlo.\nA fine stagione le sorelle dovranno combattere con i Titani, Dei greci che vogliono vendicarsi con gli Anziani in quanto essi li avevano intrappolati secoli prima nei ghiacci artici.\nLeo, nella speranza di salvare gli Anziani, trasforma le prescelte in dee greche e cos\u00ec le sorelle si trovano sia a dover resistere ai loro nuovi poteri da dee sia a dover combattere con i Titani.\nPaige, non ancora divenuta dea, rischia di essere uccisa dai Titani, ma l'arrivo di un misterioso ragazzo dal futuro, Chris Perry, salva la situazione.\nLeo viene premiato dagli Anziani per il suo gesto, e viene fatto diventare anch'egli un Anziano, ma in questo modo sar\u00e0 costretto ad abbandonare Piper e Wyatt: Piper viene invasa da una tale furia che, unita ai suoi enormi poteri di dea, rischia di distruggere San Francisco, ma le permette di eliminare i Titani. Leo e Piper sono quindi costretti a lasciarsi e Leo, senza dire niente a Piper, decide di farle un incantesimo per non farle sentire il dolore della separazione.\nLeo avverte Chris che gli Anziani, sebbene ancora non si fidino completamente di lui, lo hanno nominato nuovo Angelo Bianco del Trio, ma Chris, mentre Leo stava per orbitare dagli Anziani, lo manda in un'isola misteriosa.\nDopo aver compiuto questo gesto, chiude le porte di Villa Halliwell con il suo potere telecinetico (dal quale si pu\u00f2 capire che lui non \u00e8 un vero angelo bianco perch\u00e9 gli angeli bianchi non hanno questo tipo di potere).\nIn questa stagione Phoebe comincia la sua storia con Jason, il nuovo capo della rubrica e Paige lascia il suo lavoro per dedicarsi in pieno alla sua vita da Strega.\nSesta stagione.\nPhoebe e Paige sono preoccupate per Piper, che stranamente \u00e8 sempre allegra e non sembra risentire minimamente della separazione dal marito: in realt\u00e0 la sua apparente indifferenza \u00e8 dovuta all'incantesimo che Leo le ha fatto per preservarla dal dolore; egli aveva intenzione di farle poi ritrovare gradualmente i suoi sentimenti, in modo che la sofferenza fosse meno lacerante, ma essendo stato rapito non ne aveva avuto la possibilit\u00e0. Le sorelle scoprono poi che Leo \u00e8 imprigionato nell'isola Valhalla, anche se ignorano che sia stato Chris a mandarlo l\u00ec, e con l'aiuto di Darryl tentano di salvarlo. Piper per\u00f2,\nche a causa di un incantesimo andato male ha perso completamente la memoria, si unisce alle Valchirie (guerriere mitologiche che allenano spiriti di guerrieri per la battaglia finale tra bene e male) e rimane nell'isola Valhalla.\nSar\u00e0 Phoebe, con il suo nuovo potere empatico, a risolvere la situazione. Quando Piper torna a casa decide di evitare di vedere Leo per un po', in modo da abituarsi alla sua nuova condizione di madre single.Nel frattempo Paige, che nell'ultimo periodo si era dedicata totalmente alla magia, decide di ritornare a fare una vita pi\u00f9 normale e sperimenta diversi lavori, che tuttavia ogni volta la portano ad imbattersi in qualcosa di magico. In seguito conosce Richard, un ragazzo che fa parte di una famiglia di streghe coinvolta da generazioni in una faida con la famiglia vicina, ma che era per\u00f2 fidanzato con la figlia dei \"nemici\". Paige aiuter\u00e0 le famiglie, scoprendo che la defunta fidanzata di Richard, Olivia, sta alimentando la faida proprio per vendicare la sua morte e per avere Richard a tutti i costi. Le cose si risolveranno e Paige e Richard si innamoreranno, ma a causa dei problemi che Richard ha con la magia, la storia \u00e8 destinata a finire.Anche la storia tra Phoebe e Jason si conclude, poich\u00e9 lui la lascia quando scopre che \u00e8 una strega.Nel frattempo Chris cerca in ogni modo di impedire ci\u00f2 che sarebbe avvenuto nel futuro da cui egli proviene, ovvero che Wyatt divenga la pi\u00f9 grande forza del male; a questo scopo d\u00e0 la caccia ad ogni demone che ritiene possa rendere malvagio il fratello. Ma un altro grave pericolo minaccia Wyatt: Gideon, Anziano e direttore della Scuola di Magia (apparsa dietro una porta in casa Halliwell), ha intenzione di ucciderlo prima che diventi malvagio.Intanto Phoebe e Paige scoprono che Chris \u00e8 il futuro figlio di Piper e cos\u00ec devono far s\u00ec che Leo e Piper tornino insieme, altrimenti Chris cesserebbe di esistere.\nNell'ultimo episodio della stagione, Chris, convinto di aver compiuto la sua missione, decide di tornare nel futuro e Gideon finge di aiutarlo, ma in realt\u00e0 lo spedisce insieme a Leo in un mondo parallelo dove bene e male sono invertiti e nel quale vivono gli alter ego malvagi delle persone buone e gli alter ego buoni delle persone malvagie: esiste infatti anche un Potere del Trio malvagio. Mentre Paige e Phoebe vanno nel mondo parallelo per riportare indietro Leo e Chris, a Piper si rompono le acque ed \u00e8 costretta ad andare in ospedale, cos\u00ec Gideon ne approfitta per tentare di uccidere il piccolo Wyatt; le due sorelle vengono per\u00f2 avvisate dall'alter ego buono di Barbas, demone della speranza, che rivela loro il piano di Gideon, e cos\u00ec, aiutate anche dalle loro controparti malvagie, riescono a salvare Wyatt. Tuttavia l'apertura del portale tra i due mondi e le conseguenti azioni hanno stravolto l'equilibrio tra bene e male, trasformando entrambi i mondi; cos\u00ec quando Paige e Phoebe tornano a casa si ritrovano in un mondo dove tutti sono sempre allegri e seguono puntualmente le regole, ma ogni minima trasgressione viene punita con la morte. Gideon, non ancora sconfitto, nel tentativo di uccidere Wyatt ferisce a morte Chris, che muore tra le braccia del padre: Leo, furioso, uccide Gideon e tale atto ristabilisce l'equilibrio tra i due mondi.\nA fine episodio Piper partorisce il piccolo Chris (nel futuro Chris non \u00e8 morto poich\u00e9 uccidendo Gideon Leo ha cambiato le cose) e le porte della sala parto si chiudono magicamente da sole.\nSettima stagione.\nLeo \u00e8 divorato dall'odio per Barbas, che aveva aiutato Gideon nei suoi loschi piani, ed \u00e8 ossessionato dall'idea che possa ancora rappresentare una minaccia per i suoi figli. Barbas, facendo leva sulla sua paura, lo induce ad uccidere l'Anziano Zola.\nI problemi coniugali aumentano, in quanto Leo ha ormai perso la ragione. Phoebe e Paige decidono cos\u00ec di seguire Barbas fino negli Inferi, dove riescono ad eliminarlo definitivamente.\nNel frattempo, le Incarnazioni si dichiarano pronte per il loro obiettivo: creare Utopia, un mondo dove non esiste il Male; a tale scopo cercano di convincere Leo ad unirsi a loro, in modo che poi egli possa portare dalla loro parte anche le Halliwell. Quando Piper e Phoebe vengono uccise da un demone, le Incarnazioni si offrono di riportarle in vita, ma chiedono in cambio a Leo di diventare uno di loro, e lui per salvarle accetta.\nLe sorelle, come gli Anziani, non si fidano delle Incarnazioni e le ritengono una minaccia, cos\u00ec quando scoprono che Leo \u00e8 diventato uno di loro non la prendono bene. Leo allora ricorre all'aiuto di Kira, una veggente che mostra a Phoebe come sarebbe Utopia, un mondo senza male e senza demoni: riesce cos\u00ec a convincere le Halliwell a collaborare con loro.\nNel frattempo Paige conosce Kyle Brody, un agente federale esperto di magia, con il quale inizia una storia. Kyle nutre un profondo odio per le Incarnazioni, in quanto le reputa responsabili della morte dei suoi genitori, ed \u00e8 deciso ad ucciderle tramite una rarissima pozione, che costituisce l'unico mezzo per eliminarle. Dopo un viaggio nel tempo con Paige, Kyle scopre per\u00f2 che in realt\u00e0 furono dei demoni ad uccidere i suoi genitori; tuttavia, anche se finge di aver cambiato idea con Paige, \u00e8 ancora intenzionato a distruggere le Incarnazioni e si allea con gli Anziani per portare a termine il suo obbiettivo.\nIntanto alcuni demoni vengono a conoscenza del piano delle Incarnazioni, che per loro rappresenterebbe la fine, pertanto decidono di liberare un potentissimo demone, Zankou, imprigionato secoli prima dalla Sorgente che temeva la sua enorme potenza, e gli chiedono di aiutarli ad eliminare le Incarnazioni. Per fermare la trasformazione del mondo in Utopia, Zankou rapisce Kyle e lo convince ad allearsi con lui; Kyle riesce ad uccidere una delle Incarnazioni, ma nello scontro perde la vita.\nAlla fine le sorelle uniscono i loro poteri a quelli delle Incarnazioni e cos\u00ec ha inizio Utopia. Tuttavia ben presto Leo si rende conto che questo mondo non \u00e8 affatto come se lo aspettava: il libero arbitrio degli esseri umani \u00e8 diventato praticamente inesistente e ogni persona che crei una qualsiasi forma di conflitto viene eliminata. Leo cerca quindi di avvertire le sorelle di ci\u00f2 che sta veramente accadendo, ma loro, condizionate dalle Incarnazioni che influenzano i sentimenti di tutti, non gli credono. Egli \u00e8 quindi costretto a sacrificarsi per riuscire a dimostrare la verit\u00e0: sar\u00e0 proprio la perdita di Leo a far avere a Phoebe una visione nella quale rivive i sentimenti dolorosi che le Incarnazioni avevano soppresso. Phoebe riesce a far ricordare tali sentimenti anche alle sorelle, e cos\u00ec, alleatesi con Zankou, fanno tornare indietro il tempo a prima che Utopia avesse inizio.\nKyle Brody, premiato dagli Anziani, diventa un Angelo Bianco.\nLeo viene invece sottoposto ad una prova da parte degli Anziani, finalizzata a decidere se dovr\u00e0 tornare ad essere uno di loro oppure se dovr\u00e0 restare con la sua famiglia, come un mortale. L'amore per Piper e per i figli ha il sopravvento su tutto il resto e cos\u00ec, ridiventato un mortale, Leo torna a casa.\nZankou intanto, ormai libero dalla minaccia delle Incarnazioni, \u00e8 deciso ad uccidere le Halliwell. Alla fine della stagione escogita un diabolico piano con cui riesce a mettere le sorelle alle strette: resuscita gli innocenti che non sono riuscite a salvare e le fa tormentare da questi, provocando loro dei sensi di colpa e mettendo in crisi la loro fiducia in se stesse e nella magia. In questo modo riesce infine a rubare il Libro delle Ombre e ad impossessarsi del Nesso.\nLe sorelle capiscono che l'unica soluzione \u00e8 chiudere il Nesso, in modo da chiudervi dentro anche Zankou, ma il rischio \u00e8 altissimo, in quanto l'energia del Nesso durante l'incantesimo distruggerebbe tutto ci\u00f2 che si trova attorno. Cos\u00ec, consapevoli di rischiare la morte, dopo un triste addio a Wyatt e a Chris, tornano a Villa Halliwell per riuscire ad ottenere di nuovo la fiducia del Libro e per leggere l'incantesimo che avrebbe chiuso il Nesso per sempre.\n\"Grazie a Prue\", per\u00f2, riescono a salvarsi: infatti Leo, al quale Prue anni prima aveva insegnato la proiezione astrale, insegna loro ad usare tale potere; riescono cos\u00ec a formulare l'incantesimo all'interno della villa con i loro corpi astrali, lasciando invece i loro corpi materiali lontano dalla grande esplosione che distrugge il Nesso e Zankou.\nDopo aver compiuto l'estremo sacrificio di chiudere il Nesso (fonte di energia per loro) e credute morte dagli agenti federali che avevano scoperto il loro segreto, come l'ispettrice Sheridan, decidono di assumere nuove identit\u00e0 e cambiare aspetto, in modo da vivere una vita normale lontano dalla magia e dai demoni (che a loro volta le credono morte).\nSolo Darryl, grazie ad un sorriso d'intesa di Phoebe nel suo nuovo aspetto, le riconosce e capisce che si sono salvate.\nLe porte di Villa Halliwell si chiudono magicamente da sole, ma alcuni hanno attribuito la chiusura delle porte a Prue, fondamentale per sconfiggere Zankou.\nIn questa stagione Phoebe ha avuto una breve relazione con il giornalista che l'aveva sostituita quando si era presa un periodo di congedo: Leslie St. Claire.\nOttava stagione.\nLe sorelle Halliwell, sotto le nuove identit\u00e0 di Jenny, Julie e Jo Bennett, conducono una nuova vita; Phoebe inizia una storia con l'artista Dex Lawson. Tuttavia dare un taglio al passato e voltare pagina in realt\u00e0 non \u00e8 affatto semplice, poich\u00e9 i demoni continuano ad attaccare gli innocenti, e le prescelte non riescono a restarsene in disparte senza intervenire; inoltre Paige, in qualit\u00e0 di Angelo Bianco, inizia a sentire il richiamo di una nuova protetta, la giovane strega Billie Jenkins, e va ad aiutarla. Alla fine le sorelle decidono di riprendersi le loro vere identit\u00e0, cos\u00ec rivelano il loro segreto all'agente Murphy, il quale accetta di aiutarle e dichiara ai media che il Governo degli Stati Uniti aveva finto la morte delle Halliwell perch\u00e9 erano coinvolte in un caso federale.Anche Dex viene a conoscenza che Phoebe \u00e8 una strega, ma non riesce ad accettare la situazione, e la loro storia finisce. Paige invece inizia ad uscire con il giovane poliziotto Henry. Intanto Billie, iniziata ai segreti della magia dalle Halliwell e da Leo, \u00e8 ormai diventata una di famiglia, e li aiuta a combattere i demoni; con l'aiuto delle sorelle si mette inoltre alla ricerca di sua sorella Christy, che era stata rapita dai demoni quando erano ancora bambine.\nBen presto la vita delle sorelle viene nuovamente sconvolta: l'Angelo del Destino rivela loro che una nuova potentissima minaccia incombe, e che quindi dovranno combattere un'altra ardua battaglia. L'Angelo inoltre porta via Leo, poich\u00e9 ritiene che solo il dolore per la sua perdita dar\u00e0 la forza alle sorelle per affrontare tale minaccia: soltanto se riusciranno a vincere la battaglia finale Leo potr\u00e0 ritornare. Cos\u00ec Piper e Leo sono di nuovo costretti a separarsi.La vita sentimentale di Paige giunge invece ad una felice svolta: lei e Henry si sposano. Phoebe al contrario dopo tante storie finite male ha perso fiducia nell'amore, cos\u00ec gli Anziani inviano da lei, \"Coop\", un cupido, per aiutarla a fidarsi di nuovo e a trovare l'uomo giusto. I due finiscono per\u00f2 per innamorarsi.Billie riesce finalmente a ritrovare Christy, ma non sa che \u00e8 diventata malvagia e che \u00e8 un'alleata della Triade, pronta a distruggere il Trio. Con l'aiuto del demone Doomain, Christy riesce a mettere sia Billie che tutta la comunit\u00e0 magica contro le prescelte, facendo credere che non siano pi\u00f9 interessate a proteggere il Bene Supremo, ma che si preoccupino solo dei loro interessi personali. Le sorelle capiscono cos\u00ec che la tanto temuta minaccia che dovevano affrontare \u00e8 rappresentata proprio da Billie e Christy, che assieme formano il Potere Supremo. Arriva pertanto il momento della battaglia finale, all'interno di villa Halliwell. Le sorelle Jenkins evocano l'enorme potere del Vuoto, cos\u00ec le Halliwell sono costrette a fare lo stesso: lo scontro \u00e8 violentissimo, la casa esplode, e Phoebe, Paige e Christy muoiono. Piper e Billie, separatamente, cercano di tornare indietro nel tempo per impedire la morte delle rispettive sorelle. Servendosi dell'anello di Coop, Piper viaggia nel tempo, insieme a Leo e riesce a riformare il Trio grazie a sua madre e a sua nonna, e torna indietro al momento preciso della battaglia. Billie ha ormai capito che Christy \u00e8 d'accordo con la Triade e decide, malgrado l'affetto che prova per la sorella, di allearsi con le Halliwell. A questo punto le sorelle e Billie vanno a cercare la Triade e riescono ad eliminarla, ma durante lo scontro Christy, ormai fuori di s\u00e9, tenta di uccidere Billie scagliandole contro una palla di fuoco, e senza volere uccide la sorella. Poich\u00e9 le prescelte sono riuscite a vincere la battaglia l'Angelo del Destino riporta indietro Leo. Le sorelle, dopo otto anni di combattimento e di perdite (come quella di Prue) riescono finalmente a condurre una vita serena, piena di gioia e di amore.La serie si conclude con le tre sorelle che scrivono sul Libro delle Ombre le proprie vicissitudini per tramandarle alle successive generazioni, e attraverso le loro parole possiamo gettare uno sguardo sul futuro: Paige, diventer\u00e0 mamma di due gemelle, e successivamente lei ed Henry adotteranno un maschietto, Phoebe e Coop si sposeranno ed avranno tre figlie, mentre Piper, rimarr\u00e0 nuovamente incinta di una bambina: Melinda, che lei aveva visto nel futuro in cui Prue era viva, inoltre, riuscir\u00e0 ad aprire il ristorante tanto desiderato e Leo, seppur senza poteri, diventer\u00e0 preside della Scuola di Magia. Nella scena finale si vede l'anziana Piper che racconta la storia del Trio alla propria nipotina, che, con il suo potere di telecinesi, chiude per l'ultima volta Casa Halliwell.\nEpisodi.\n\"Streghe\" and\u00f2 in onda negli USA dal 7 ottobre 1998 al 22 maggio 2006 su The WB. In Italia la serie fu programmata in prima assoluta dal 22 dicembre 1999 al 3 agosto 2006 su Rai 2.\nProduzione.\nIdeazione.\nNel 1998, la Warner Brothers Television Network, in cerca di una serie \"drama\" si rivolse alla \"Spelling Television\" che aveva prodotto la serie di maggiore successo del canale (\"Settimo cielo\"). Sfruttando la popolarit\u00e0 delle serie che trattano il sovrannaturale, la Spelling decise di creare una serie di magia ambientata nel mondo di oggi.\nBurge venne ingaggiata come creatrice della serie in quanto era sotto contratto con la \"Spelling Television\" dopo aver scritto il drama \"Savannah\". Ella era consapevole degli stereotipi riguardanti le streghe (scope, gatti neri, cappello a punta, ecc.) ma dopo una ricerca sulla religione Wicca, cambi\u00f2 la sua prospettiva e decise di narrare una storia su streghe buone che sembravano e si comportavano come gente ordinaria. All'inizio la serie doveva essere ambientata a Boston nel Massachusetts e doveva avere come protagoniste tre studentesse universitarie che si ritrovano a vivere insieme, diventano streghe ed iniziano a combattere il male. La storia originale era quindi ispirata al film \"Giovani streghe\". Tuttavia al produttore esecutivo E. Duke Vincent non piacque questa idea, e disse alla Burge \"Perch\u00e9 qualcuno vuole guardare un telefilm su tre streghe?\" Propose che la serie fosse incentrata sui valori della famiglia e che le protagoniste fossero \"tre sorelle che sono streghe, non tre streghe che sono sorelle.\" Di conseguenza le tre streghe divennero sorelle (che vivono a San Francisco). A Susanne Daniels, della The WB, piacque, e diede l'autorizzazione a produrre questa nuova serie. La serie venne intitolata \"Charmed\" dopo che la proposta di Spelling di chiamarla \"House of Sisters\" venne scartata. Si fecero dei provini in base ai quali vennero scelte le attrici protagoniste del telefilm: Shannen Doherty (Prue Halliwell), Holly Marie Combs (Piper) e Lori Rom (Phoebe): quest'ultima attrice lasci\u00f2 la serie per \"motivi personali\" dopo le riprese dell'episodio pilota, e tutte le scene in cui appariva furono girate nuovamente con Alyssa Milano (l'attrice che sostitu\u00ec Lori Rom nel ruolo di Phoebe) e per questo motivo presentano saltuarie incongruenze, come gli alberi davanti alla casa che a volte hanno le foglie e a volte no.\nNella prima versione dell'episodio pilota (mai trasmessa) Andy Trudeu era interpretato da Chris Boyd; il suo personaggio veniva chiamato \"Detective\". Il suo partner, Darryl Morris, in questa prima versione di Streghe non esisteva.\nAnche Chris Boyd (come gi\u00e0 Lori Rom) abbandon\u00f2 la serie e venne sostituito da Ted King nel ruolo di Andy. Nell'estate del 1998 l'episodio pilota della serie venne trasmesso in anteprima durante gli L.A. Screenings a Los Angeles. Era presente anche il responsabile telefilm di Rai 2 Buscaglia che not\u00f2 il telefilm e lo compr\u00f2.\nLe prime tre stagioni.\nLa prima puntata di Streghe venne trasmessa il 7 ottobre 1998 sul canale \"The WB\" facendo registrare ottimi ascolti per una rete minore come la WB: fu vista infatti da oltre 7 milioni e 700\u00a0000 spettatori e divent\u00f2 l'episodio pilota di un telefilm trasmesso su The WB per un breve periodo di tempo, con il maggior numero di spettatori (nel 2000 l'episodio pilota di Smallville riusc\u00ec a far meglio con un'audience di 8,40 milioni di telespettatori).\nSecondo il documentario The Women of Charmed, prodotto nel 1999, la serie venne confermata per un'intera stagione dopo il successo negli ascolti dei primi due episodi. Qualche membro del cast, tra cui il compositore della serie, venne in seguito sostituito. Al termine della prima stagione la serie, grazie all'enorme successo (5,4 milioni di telespettatori, tanti per una rete minore come la WB) venne confermata per una seconda stagione.\nAlla fine della terza stagione Shannen Doherty lasci\u00f2 il telefilm e il suo personaggio venne fatto morire e fu sostituito da Paige, interpretata da Rose McGowan.\nLe ultime cinque stagioni.\nIl cast fu rinnovato con l'entrata nel cast di Rose McGowan nei panni della quarta sorella Paige, che \u00e8 stata accolta caldamente dai fan (la stessa Shannen Doherty le ha fatto i complimenti per la sua interpretazione), per\u00f2 la quarta stagione ha visto una flessione negli ascolti in America, passando dai cinque/sei milioni di media delle prime tre stagioni ai quattro milioni di media della quarta.\nTuttavia, malgrado la piccola crisi, durante la parte finale della quarta stagione (quella in cui Phoebe sposa Cole e diventa cattiva) gli ascolti si sono rialzati a una media di 5 milioni per episodio.\nNonostante all'inizio Paige (sia il personaggio, che la relativa interprete) risultasse tra i fan e nei sondaggi la meno popolare tra le tre protagoniste, ben presto diventa molto amata dal pubblico, riuscendo a far alzare di un milione gli ascolti nelle stagioni successive tanto che l'attrice nel 2005 vince il premio come \u201cSorella Favorita\u201d, ai \"Family Television Awards\".\nPrima che venisse scelta l'attrice Rose McGowan per il ruolo da protagonista in \"Streghe\", per tutto il mese dopo l'annuncio della partenza di Shannen Doherty, si \u00e8 cercato in uno straordinario cast una sostituta.\nAll'inizio i produttori della serie chiamarono l'attrice Jennifer Love Hewitt, abbastanza conosciuta negli Usa, per la serie Party of Five ma lei rifiut\u00f2 la parte per dedicarsi esclusivamente al cinema, ma a quanto pare la magia e il soprannaturale era gi\u00e0 nel suo destino, perch\u00e9 alcuni anni dopo viene scelta per il ruolo da sensitiva nella serie \"Ghost Whisperer\".\nIl primo ruolo \u00e8 stato proposto, senza successo, a Tiffani-Amber Thiessen (Beverly Hills),\nEliza Dushku (Tru Calling e Buffy), Mary-Louise Parker (Weeds), Vanessa Marcil (Las Vegas) Lacey Chabert (Mean Girls), Irene Molloy (Grosse Pointe), Soleil Moon Frye (Sabrina), Rachel Blanchard (Clueless), Charisma Carpenter (Angel e Buffy) e Denise Richards (Things Wild).\nIn ultima analisi, c'\u00e8 il nome di Rose McGowan (\"Scream\") che rispetto a Tiffani-Amber Thiessen, la Valerie di \"Beverly Hills 90210\" e Jennifer Love Hewitt, era meno conosciuta. Questo fa pensare che i produttori della serie cercassero un'attrice non solo brava, bella e in perfetta sintonia con le due attrici protagoniste, Alyssa Milano e Holly Marie Combs, ma anche gi\u00e0 molto famosa, in modo tale da portare maggiori ascolti alla serie.\nLa quarta stagione della serie vide l'entrata in scena di Paige, figlia illegittima della madre delle Halliwell, che rimpiazzer\u00e0 Prue come terza sorella nel Trio. Nel frattempo tra la terza e la quarta stagione la creatrice e produttrice esecutivo Constance M. Burge lasci\u00f2 il telefilm e Brad Kern divenne il nuovo produttore esecutivo. Burge continu\u00f2 a produrre altri show ma rimase come consulente creativo fino alla quarta stagione. Dopo la partenza di Burge ci fu un cambiamento della struttura della storia del telefilm; si pass\u00f2 dal sistema del \"demone della settimana\" ad archi di storia lunghi circa met\u00e0 stagione. In aggiunta venne data maggiore importanza alle vite personali delle protagoniste.\nLa connessione seriale degli episodi culmin\u00f2 nella seconda met\u00e0 della quarta stagione. Nonostante gli ascolti in crescita durante gli episodi finali della quarta stagione (dal 4.19 al 4.21) la The WB chiese a Brad Kern di abbandonare in futuro il sistema seriale. Questo fece s\u00ec che nella quinta stagione si ritornasse al vecchio sistema di \"un demone alla settimana\". Dalla sesta stagione in poi i due sistemi si alternarono. La partenza di Constance M. Burge \u00e8 spesso discussa nel fandom di Streghe. Bench\u00e9 i motivi della sua partenza non vennero mai resi pubblici, alcune indiscrezioni (come quella secondo cui Burge se ne and\u00f2 perch\u00e9 non era d'accordo sull'introduzione del personaggio Cole o per via del dibattito sulla struttura della storia), circolano ancora tra i fan.\nNelle prime tre stagioni il mondo magico di \"Streghe\" introdusse concetti originali come il nesso spirituale e coinvolse creature inventate appositamente per il telefilm come gli angeli bianchi e gli angeli neri e anche creature mitologiche poco conosciute come il Woogy, il Wendigo o la Banshee. Questo \u00e8 probabilmente attribuibile a Constance M. Burge e a Robert Masello, l'esperto di mitologia del telefilm. Dalla quarta stagione in poi, con la comparsa di Paige e la partenza di Burge, perse parte della sua originalit\u00e0 introducendo creature magiche e mitologiche pi\u00f9 note (come le ninfe, i leprecauni e i nani).\nNonostante l'assenza di Prue gli ascolti di Streghe negli Stati Uniti nella quarta, quinta e sesta stagione si mantennero buoni con oltre 4 milioni di spettatori sebbene fossero calati di circa 600.000-700.000 spettatori rispetto alla terza stagione. Con la settima stagione per\u00f2 gli ascolti diminuirono per via di una concorrenza molto forte. Sul network ABC andava in onda il reality seguitissimo dai giovani e campioni d'ascolti \"Extreme Makeover\". Ma gli ascolti seppur non gloriosi erano comunque in linea di massima di quello che una serie pu\u00f2 fare al suo settimo anno di vita la domenica sera, raggiungendo la media stagionale di 3,5 milioni di spettatori, inoltre gli ascolti sono stati pi\u00f9 che sufficienti per la media di ascolti che la W.B riusciva ad ottenere in quell'anno, per questo motivo si \u00e8 pensato di produrre un'ottava stagione dove gli ascolti sono anche migliorati grazie ad una story line pi\u00f9 avvincente e con l'ingresso di molti nuovi personaggi, che hanno costituito la chiave principale della stagione.\nNel frattempo la The WB decise di tagliare il budget alla serie ed a causa di ci\u00f2 gli attori Brian Krause (Leo) e Dorian Gregory (Morris) non vennero inclusi nel cast nell'ottava stagione. O per lo meno, Brian Krause fu poi parzialmente reintegrato nel cast durante la stagione, apparendo per\u00f2 in soli 12 episodi (dopo aver recitato nei 10 iniziali, esce momentaneamente di scena, per poi ricomparire brevemente nei minuti finali del penultimo episodio e nella puntata conclusiva della stagione e dell'intera serie).\nIn un'intervista sull'ottavo numero di \"Charmed Magazine\", Brad Kern ha rivelato che nell'ottava stagione, i produttori esecutivi Aaron Spelling ed E. Duke Vincent, insieme ad altri, decisero di ridurre i loro stipendi, in modo tale da mantenere alta la qualit\u00e0 del telefilm nonostante la riduzione del budget del 20%.\nNegli ascolti la serie mantenne la media della stagione precedente (3,5 milioni) e venne cancellata nel marzo 2006 dalla The WB. Il 15 gennaio 2006, con la messa in onda dell'episodio intitolato, nell'originale statunitense, \"Payback's a Witch\", \"Streghe\" \u00e8 tra le serie con tutti i protagonisti di sesso femminile durate pi\u00f9 a lungo, sorpassando \"Laverne &amp; Shirley\" ma venendo sorpassata da \"L'albero delle mele\". L'ultimo episodio della serie, intitolato in italiano \"Streghe per sempre\", \u00e8 andato in onda negli USA il 21 maggio 2006 ed \u00e8 stato visto da 4,49 milioni di spettatori.\nPotenziale spin-off.\nBrad Kern, Aaron Spelling ed E. Duke Vincent svilupparono un episodio pilota di un'ora per The WB Television Network all'inizio del 2005, intitolato \"Mermaid\" (lett. \"Sirena\"). La sceneggiatura venne realizzata da Kern e il pilota venne filmato a Miami durante la settima stagione di \"Streghe\", insieme all'episodio di Streghe \"La fine della magia?\".\nFin dal doppio episodio iniziale della V stagione, \"Una sirena di nome Phoebe\", gli autori di \"Streghe\" avevano l'idea di realizzare una serie sulle sirene. La trama della serie \u00e8 incentrata su una sirena, Nikki, che viene salvata da un giovane di Miami, Matt Johnson, che \u00e8 un avvocato fidanzato con la figlia del suo datore di lavoro, e che non crede nella vera natura di Nikki. Ella gli dimostra di essere una sirena. Le sirene vengono da una citt\u00e0 sommersa e hanno abilit\u00e0 sovrannaturali, come la superforza e l'agilit\u00e0, visione notturna, empatia e altri poteri. Tuttavia esiste un'altra razza di creature evolutesi sott'acqua, e che vivono sulla terraferma, e una di queste creature, Luger, sta cacciando Nikki. Nikki, nel frattempo, trova un lavoro in un ristorante e vive con Matt e la sua compagna di stanza mentre tenta di aggiustare la sua vita, e aiuta Matt nei suoi tentativi di aiutare la gente; come sostiene il suo cacciatore Luger, le sirene proteggono gli innocenti perch\u00e9 \u00e8 \"nel loro sangue\".\nDurante la ricerca del cast, Kern \"cerc\u00f2 attori a Londra e a New York e in Nuova Zelanda, Hollywood, Florida, Melbourne e Sydney\" e, dopo aver intervistato circa 300 persone, scopr\u00ec \"un nuovo volto fresco\" nell'Australiana Nathalie Kelley a cui venne affidata la parte di Nikki. Geoff Stults avrebbe dovuto interpretare Matt, e Roger Daltrey il cattivo Eric Luger. Brandon Quinn, che successivamente interpret\u00f2 l'agente della Sicurezza Nazionale Murphy in \"Streghe\", interpret\u00f2 \"lo stupido migliore amico\" di Matt in \"Mermaid\".\nGli altri attori della serie dovevano essere Ana Ortiz e Beatrice Rosen che, insieme a Quinn, apparvero in alcuni episodi di \"Streghe\".\nIl pilota aveva una buona possibilit\u00e0 di essere promosso a una serie completa, ma quando The WB e UPN si fusero nella The CW, il network decise di non trasmettere lo show. Parlando del fallimento della serie, Kern svel\u00f2 che lo studio \"Paramount/CBS\" \"decise all'ultimo secondo di tagliare della met\u00e0 il budget\", che caus\u00f2 una diminuzione della qualit\u00e0 del pilota.\nReboot: \"Streghe\".\nIl reboot della serie \"Streghe\" \u00e8 stato confermato per il 14 ottobre 2018 sul network The CW; il cast principale \u00e8 composto da Sarah Jeffery, Madeleine Mantock, Melonie Diaz nel ruolo delle sorelle streghe e Rupert Evans nel ruolo dell'angelo bianco.\nLibro delle Ombre.\n\u00c8 il libro nel quale le streghe della famiglia Halliwell di generazione in generazione hanno riportato delle informazioni sui nemici da loro affrontati, ovvero le relative caratteristiche e peculiarit\u00e0, e gli incantesimi e pozioni necessari a sconfiggerli.\nPoteri dei protagonisti.\nPoteri comuni a tutte e quattro le sorelle:\nPoteri comuni a Prudence Halliwell e Paige Matthews:\nPoteri comuni a Prudence Halliwell e Phoebe Halliwell:\nPoteri comuni a Piper Halliwell, Phoebe Halliwell e Paige Matthews:\nPoteri di Piper Halliwell:\nPoteri di Phoebe Halliwell:\nPoteri di Paige Matthews:\nPotere del Trio.\nIl \"Potere del Trio\" si riferisce alla connessione tra le tre sorelle: ogni sorella ha poteri magici individuali, che sono notevolmente pi\u00f9 forti se combinati come \"Potere del Trio\". Tale potere \u00e8 rappresentato dal simbolo della triscele, che \u00e8 posto sulla copertina del Libro delle Ombre.\nGerarchia magica.\nNella serie appaiono molti esseri magici buoni. I pi\u00f9 importanti sono gli \"Anziani:\" essi stanno a capo del mondo magico buono e della gerarchia degli \"Angeli Bianchi\", di cui fanno anche parte. Gli Angeli Bianchi sono i protettori delle streghe: ognuno di loro ha sotto la propria protezione streghe e futuri angeli bianchi. Hanno vari poteri, fra cui il potere di guarire, che per\u00f2 funziona solo con gli esseri umani e con le creature magiche buone.\nLe \"streghe\" e gli \"stregoni buoni\" sono invece umani con poteri particolari, nati per proteggere la comunit\u00e0 magica buona, sconfiggere quella cattiva e impedire che il male sia manifestato sugli umani. Esistono inoltre molti altri esseri magici come i \"Leprecauni\", le \"ninfe\", gli \"Orchi\", i \"Nani\" ecc. Queste creature magiche buone hanno il compito di rendere il giusto equilibrio nel mondo umano (per esempio i leprecauni gestiscono tramite l'oro degli arcobaleni la fortuna e la sfortuna).\nIn Streghe esistono molti esseri magici malvagi. Quelli che attaccano pi\u00f9 frequentemente le sorelle Halliwell sono i demoni, esseri malvagi che hanno molti poteri, fra cui i pi\u00f9 diffusi sono il teletrasporto, le sfere di energia e le palle di fuoco. Di solito risiedono nel Mondo Sotterraneo, da dove il loro leader, la Sorgente, li comanda direttamente: la Sorgente \u00e8 un demone superiore che, dopo una strenua lotta per il potere, ha ucciso tutti i suoi avversari ed ha preso il comando, ottenendo maggiori poteri dopo il giuramento sul Grimoire dei demoni. Al di sotto della Sorgente, prima che Belthazor li uccidesse, stavano i tre demoni della Triade, che gestivano il mondo infernale al posto della Sorgente (che non si manifestava di frequente). Sotto la Triade vi sono i Demoni Superiori e poi tutti gli altri demoni di media o infima potenza. I Demoni hanno diversi obiettivi: uccidere un mortale, - che per le Streghe \u00e8 un \u201cinnocente da salvare\u201d - uccidere le Halliwell, che rappresentano il pi\u00f9 potente baluardo delle forze del bene, o rubare il potente Libro delle ombre, il tutto con lo scopo di diffondere il male nel mondo e prendere il sopravvento sulla Terra. I Demoni non hanno anima e non possono provare emozioni, anche se ci sono stati alcuni demoni, come la veggente Kira (Stagione 7 - Episodio 10) o Drake (Stagione 7 - Episodi 14-15-16) che hanno chiesto a degli stregoni (come nel caso di Drake) o agli Anziani (come nel caso di Kira) di poter diventare umani per poter abbandonare una vita senza emozioni.\nEsistono poi gli stregoni e le streghe cattive. Il principale obiettivo di uno stregone \u00e8 quello di uccidere una strega buona e di rubarle i suoi poteri. Gli stregoni furono i nemici principali del telefilm nella prima parte della prima stagione, per poi essere sostituiti dai demoni a partire dalla seconda parte della stagione.\nAltri nemici che le Halliwell devono spesso affrontare sono gli Angeli Neri, esseri magici che cacciano e uccidono gli Angeli Bianchi. Gli Angeli Neri possiedono balestre con frecce avvelenate che sono l'unica arma in grado di uccidere un Angelo Bianco, altrimenti immortale. Gli Angeli Neri cacciano anche futuri Angeli Bianchi.\nTra i nemici pi\u00f9 potenti che sono apparsi nella serie, figurano sicuramente i Titani, bench\u00e9 siano apparsi solamente negli ultimi due episodi della quinta stagione: il loro potere era enormemente superiore a quello dei demoni tanto che gli Anziani per sconfiggerli hanno ceduto a degli individui da loro scelti una magia potentissima, che li ha trasformati in quelle che vennero in futuro ricordate come le divinit\u00e0 della mitologia greca, infatti anche gli ultimi due Titani sono stati eliminati dalle Halliwell dopo che Leo ha concesso loro (temporaneamente) lo stesso potere delle divinit\u00e0.\nEsistono poi esseri e forze magiche che sono al di l\u00e0 del bene e del male, o perch\u00e9 indipendenti, come nel caso delle Incarnazioni che cercano di modificare il mondo trasformandolo in Utopia, un mondo in completo equilibrio, senza demoni e senza pi\u00f9 il bisogno delle forze del Bene, oppure perch\u00e9 protettori del \"Grande Disegno\" (ossia l'equilibrio universale), come l'Angelo della Morte (che porta via le anime di coloro che sono arrivati alla fine dei propri giorni) e gli Angeli del Destino, esseri in grado di modificare la realt\u00e0 per mantenere l'eterno equilibrio, ma anche per premiare le sorelle proponendo loro la possibilit\u00e0 di rinunciare ai propri poteri e vivere una vita normale. Altri esseri magici neutrali sono i Pulitori, creature con il compito di \"pulire\" dalla realt\u00e0 l'accidentale esposizione della magia ai mortali, modificando la realt\u00e0 per cancellare ogni traccia nel caso le Sorelle non riuscissero a farlo. Anche il Tribunale Magico rappresenta la neutralit\u00e0, in quanto formato da due Anziani e da due demoni, e pu\u00f2 influire sui poteri delle creature magiche (priva Phoebe dei suoi poteri attivi per punirla del suo abuso di essi) e sulla realt\u00e0. Infine, un demone ed un angelo sono i due guardiani millenari del Vuoto, una fonte di potere cos\u00ec pericolosa da essere sigillata sia dalle forze del Bene che da quelle del male: entrambi, tuttavia, saranno uccisi dalla Sorgente per mettere le mani sul Vuoto, e non si sa se siano mai stati sostituiti.\nCritica.\nIl critico di \"Entertainment Weekly\" Karyn L. Barr, nella sua recensione retrospettiva della prima stagione, ha affermato che \"per sette stagioni, le sorelle Halliwell hanno incantato i telespettatori con la loro straordinaria magia Wicca\", etichettandola come un \"classico cult\":\nDurante la prima stagione, lo scrittore \"EW\" Ken Tucker, parlando dei paragoni tra \"Streghe\" e le serie rivali, sostenne: \"Con i tacchi alti dove \"Buffy\" \u00e8 lesta, \"Streghe\" \u00e8 un \"Charlie's Angels\" con tanto di tavola degli spiriti\". Descrivendo le Halliwell come \"supereroine\" sottoline\u00f2 che la serie \"esalta i fascini separati ma ugualmente grandi delle protagoniste\" e ammira il \"tempismo del casting di un programma giusto al momento giusto\". \"The Guardian\" concord\u00f2 con la descrizione, da parte di Alyssa Milano, di \"Streghe\" come serie post-femminista, elogiandola per l'equilibrio tra azione e sentimenti in quanto le \"tre sorelle streghe conoscono il pericolo, ma sono accessibilmente femminili\". Durante la terza stagione, Michael Abernethy di \"PopMatters\" la defin\u00ec \"pi\u00f9 piacevole della maggior parte dei telefilm del genere \"Bene contro Male\", principalmente grazie alla forza degli interpreti\". Ha anche lodato la serie per l'uso dell'humour come metodo per creare \"inaspettati cambiamenti nelle trame, pi\u00f9 interessanti di quanto ci si possa aspettare\". Il formato del \"mostro della settimana\" \u00e8 frequente nelle prime serie, tuttavia Abernethy afferma che, nonostante questo, \"gli sceneggiatori tendono a esplorare le dinamiche tra le sorelle per far s\u00ec che il telefilm non diventi ripetitivo\". Christel Loar, anche lei di \"PopMatters\", \u00e8 d'accordo che \"gli episodi vanno oltre la formula del demone-della-settimana concentrandosi sulle relazioni tra i personaggi e sulle loro... debolezze. \"Streghe\"... ha successo perch\u00e9 combina i rapporti tra sorelle con il soprannaturale\". Afferma anche che il tentativo delle sorelle di vivere una vita normale, la loro ricerca di \"stabilit\u00e0 e di autoconsapevolezza \u00e8 una delle ragioni per cui \"Streghe\" colpisce cos\u00ec tanto il cuore dei telespettatori\". Leigh H. Edwards, durante la quarta stagione, sostiene che la serie \"esplora alcune grandi domande (libero arbitrio... chi comanda l'universo)\", pur prestando attenzione a problemi domestici inclusi \"rivalit\u00e0 tra sorelle, genitori assenti [e] problemi amorosi\". Il critico di \"EW\" Gillian Flynn recens\u00ec la sesta stagione del telefilm affermando che \"il fascino di \"Streghe\" \u00e8 il suo essere conscio della propria natura: un fantasy innocente\", e rendendo merito alla sua mitologia e alla caratterizzazioni delle sorelle, che \"dicono 'ehi tu' a vari esseri soprannaturali e si arrabbiano per meravigliosi inconvenienti magici\".\nLe ultime stagioni di \"Streghe\" ricevettero recensioni meno lusinghiere. Angelica Bastien del magazine \"Bustle\" scrisse: \"Il livello di \"Streghe\" \u00e8 peggiorato non poco nelle ultimissime serie\" in quanto il programma, dopo la morte di Prue, \"ha visto affievolirsi i suoi temi principali\" cio\u00e8 l'essere streghe e sorelle, \"concentrandosi ossessivamente su trame da telenovela e sulle relazioni sentimentali delle protagoniste\". Il giornalista di BuzzFeed Jarett Wieselman scrisse una recensione simile: \"In seguito all'abbandono della Doherty, \"Streghe\" \u00e8 degenerato assumendo una vena assurda, per quanto spettacolare\" notando come l'entrata in scena del personaggio di Rose McGowan \"ha portato a tutta una serie di momenti kitsch\". Nick Romano di \"Screen Crush\" scrisse: \"Le trame wicca divennero ridicole e i dialoghi scadenti\", specialmente nell'ottava stagione. Jon Langmead di \"PopMatters\" comment\u00f2 come \"Streghe\" avesse fatto uno \"scivolone\" di qualit\u00e0 nella settima e nell'ottava stagione, sottolineando come all'ultimissima stagione mancassero elementi portanti come \"un cast brillante\" e \"l'attenzione alle tensioni interpersonali\" che invece vantavano le prime stagioni del telefilm. Langmead disapprov\u00f2 l'entrata in scena di Kaley Cuoco e di Marnette Patterson nell'ottava stagione, sottolineando come la performance della Cuoco fosse \"inguardabile\". Ryan Keefer di DVD Verdict scrisse che Kaley Cuoco era stata una \"scelta di casting scadente\" da parte dei produttori, e sottoline\u00f2 come la stagione conclusiva \"non [fosse] in grado di replicare i fasti delle primissime stagioni\".\nRecensendo la stagione finale, Aubry D'Arminio di \"EW\" titol\u00f2: \"UN FINALE APPROPRIATO?... Non sembra affatto cos\u00ec guardando le nostre sorelle stregate che sconfiggono il Male una volta per tutte\". Ha anche definito l'assenza di contenuti bonus nei DVD come qualcosa di \"criminale considerando che \u00e8 stato il telefilm con tutti i protagonisti di sesso femminile che \u00e8 durato pi\u00f9 a lungo\".\nAscolti.\nL'episodio pilota del telefilm venne trasmesso su The WB il 7 ottobre 1998 e fu visto da oltre 7 milioni e 700\u00a0000 spettatori diventando l'episodio pilota di un telefilm trasmesso su The WB visto da pi\u00f9 spettatori per un certo periodo di tempo\nAdattamento italiano dei dialoghi.\nLa serie in Italia non \u00e8 censurata a livello video, tranne che per l'episodio della quinta stagione (il 99\u00ba episodio) intitolato \"L'importanza di chiamarsi Phoebe\" dove \u00e8 stata censurata la scena che mostrava Cole in una discoteca, che avvicina a lui una spogliarellista del locale che \u00e8 in realt\u00e0 una trasformista, e le chiede di prendere le sembianze di Phoebe e avere atteggiamenti intimi con lui. La scena \u00e8 stata censurata dalla Rai perch\u00e9 ritenuta troppo forte per la prima serata e per il pubblico di bambini e ragazzini che guardava lo show. Molto pi\u00f9 consistenti sono invece le censure a livello audio. Spesso infatti i dialoghi sono stati edulcorati rimuovendo le parolacce e sostituendole con insulti meno coloriti. Per esempio spesso nella quinta stagione (versione originale) Phoebe insultava Cole chiamandolo \"malefico figlio di puttana\" (evil son of a bitch). Nella versione italiana invece Phoebe lo insultava dicendogli \"Sei un essere spregevole\". Altre volte le sorelle nella versione originale usavano espressioni come \"ti ho salvato il culo\" che per\u00f2 nella versione italiana diventava \"ti ho salvato la vita\".\nAltre volte gli adattatori hanno alterato i dialoghi perch\u00e9 i personaggi dicevano delle cose poco politically correct. Per esempio nel primo episodio in assoluto della serie Piper dice a Phoebe \"Ho chiesto se quest'anno Prue far\u00e0 sesso con qualcun altro oltre che con se stessa\", mentre nella versione italiana l'\"oltre che con se stessa\" non \u00e8 presente.\nIn alcuni casi gli adattatori hanno compiuto dei veri e propri errori di traduzione non assimilabili a censura ma che comunque alterano l'opera originale: per esempio nell'episodio 8x01 si dice che Paige ha un'amica di nome Glenn mentre in realt\u00e0 Glenn \u00e8 un uomo (nella versione DVD comunque la scena \u00e8 stata ridoppiata per riparare all'errore, infatti Piper dice \"c'era il tuo amico Glenn\"); nell'episodio \"Festa di Liceo\" nella versione italiana il vecchio compagno di scuola di Prue sembra aver capito che Prue ha dei poteri (infatti dice \"O, magari, tu hai un potere...\" dopo che lei ha fatto cadere i palloncini con la telecinesi) mentre in realt\u00e0 nella versione originale egli si spiega la caduta dei palloncini con la presenza di un poltergeist (una specie di fantasma); ed errori del genere sono presenti in molti episodi. Altro errore di traduzione \u00e8 decisamente evidente nell'episodio della terza stagione quando, dopo la prima sconfitta di Cole, Piper conclude dicendo \" Fino al prossimo attacco di Belthazor\" ; si tratta decisamente di un errore di traduzione che non si \u00e8 adattato al dialogo originale, dal momento che Cole, in forma demoniaca Belthazor era gi\u00e0 stato sconfitto.\nInoltre spesso gli adattatori dei dialoghi, quando c'erano dei flashback di episodi precedenti, traducevano i dialoghi in modo diverso da come li avevano tradotti nell'episodio da cui sono tratti; lo stesso vale per gli incantesimi che appaiono in pi\u00f9 episodi.\nPremi e riconoscimenti.\nQuesta sezione contiene i premi e le nomination ai premi ricevute dal telefilm americano \"Streghe\".\nPremi vinti.\nAcademy of Motion Picture Arts and Sciences: 2006 Per la pi\u00f9 lunga serie con tutte protagoniste femminili\nASCAP Award: 1999 Top Television Series, migliore telefilm per il suo compositore musicale Jay Gruska; (1999) Top Television Series, migliore telefilm per il suo compositore musicale Tim Truman\nBAFTA / LA Britannia Award: 1999 Per l'eccellenza in televisione, Aaron Spelling\nCult TV Awards: 2000 Top 100 Cult TV Shows \u2013 al 44\u00ba posto nella classifica delle serie cult\nCable Guide Award (UK): 2001 Serie fantasy/fantascienza Preferita\nEDGE Awards: 2003 Attestato di Merito per l'episodio \"L'ispirazione\" \"(Muse To My Ears)\"\nFamily Television Awards: (2005) Per Sorella favorita, Rose McGowan\nGolden Tater Award: 2006 Per le serie tv che fanno sentire la loro mancanza: al 5\u00ba posto\nHollywood Post Alliance Awards: 2006 Outstanding Audio Post in televisione, Greg Stacy, Mark Petersen, Mike Cook, Craig Dellinger, e Jeff Clark, \"\"\nProducers Guild of America Award: 2000 Lifetime Achievement Award in televisione, Aaron Spelling\nRATTY Awards: 2003 Miglior attrice protagonista in una serie fantasy, Holly Marie Combs\nSeries Magazine Awards: 2005 Series dell'anno; 2005 Miglior serie fantasy/fantascienza; 2005 Miglior attrice televisiva, Holly Marie Combs\nTubey Awards: 2006 Jennifer North Memorial Citation per La Patetica Bambola Bionda-Ossigenata pi\u00f9 bisognosa di una overdose fatale, Billie Jenkins (Kaley Cuoco)\nTV Land Award: 2005 Pioneer Award, Aaron Spelling\nYoung Artist Award: 2003 Miglior Performance in una serie drammatica televisiva - Guest star, Alex Black\nGran Gal\u00e0 del doppiaggio: 2004 Miglior Telefilm dell'anno\nCandidature.\nConcorso dei Telegatti (Italia):\nMiglior serie TV (2000)\nRATTY Awards:\nSaturn Award:\nSpacey Awards:\nTeen Choice Award:\nTP de Oro (Spagna)\nMiglior serie straniera (Mejor Serie Straniera) (2004)\nTV Guide Award:\nHollywood Makeup Artist and Hair Stylist Guild Award:\nMiglior acconciatura moderna - Televisione, episodio La musica del diavolo \"(The Devil's Music)\" (2000)\nInternational Horror Guild:\nKids' Choice Awards:\nDistribuzione in DVD.\nTutte le otto stagioni del telefilm sono attualmente disponibili in DVD; il primo \u00e8 stato pubblicato nel 2005, una volta risolte le questioni relative ai diritti d'autore delle canzoni commerciali presenti nei singoli episodi.\nSono stati pubblicati otto cofanetti, ognuno dei quali contenenti un'intera stagione della serie, suddivisa in sei dischi, con l'audio in italiano, inglese, francese, tedesco e spagnolo.\nI DVD delle prime sette stagioni non contengono contenuti extra: questa carenza \u00e8 dovuta al fatto che sono stati distribuiti da Paramount Pictures, la cui politica per i DVD delle serie \u00e8 di inserire pochissimi (se non alcun) extra nei propri DVD.\nLa situazione \u00e8 cambiata nel 2006, quando la Paramount \u00e8 stata rilevata dalla CBS. L'ultimo cofanetto comprende infatti alcuni contenuti speciali, come interviste ad attori ed autori e documentari sulla realizzazione.\nGli extra contenuti nei DVD dell'ottava stagione sono:\nNel 12\u00ba numero di Charmed magazine, Kern afferm\u00f2 che avrebbe voluto inserire nei DVD anche l'episodio pilota mai trasmesso (in cui Phoebe Halliwell era interpretata da Lori Rom); tuttavia questo non fu possibile a causa di problemi legali.\nBox set DVD.\nDopo l'uscita singola di DVD della serie, sono incominciati ad uscire vari box set, in forme e prezzi diversi in vari paesi. La prima regione, tra l'altro anche la pi\u00f9 fortunata di tutte \u00e8 stata l'Australia, dove \u00e8 stata pubblicata in esclusiva un'edizione limitata il 16 novembre 2006. Questa esclusiva comprende le Stagioni 1-7 racchiuse in una copia di selezioni delle pagine originali del vero libro delle sorelle Halliwell, proprio come quello usato nella serie TV. Questa raccolta \u00e8 chiamata per l'appunto \"\u201cThe Book of Shadows\u201d\" (Il Libro delle Ombre). Ogni pagina degli episodi di ogni stagione \u00e8 seguita da quella stagione di sei dischi, che si inseriscono in una pagina. Il libro contiene una pagina aggiuntiva riservata per la stagione 8 pubblicata separatamente.\nNel 2007 \u00e8 stato pubblicato in esclusiva negli altri paesi, nel corso del marzo 2007, compresa l'Italia (al prezzo di oltre 450 euro) la raccolta ufficiale della serie, che comprende tutte le 8 stagione di Streghe (48 dischetti) racchiusa in uno scrigno, con tanto di cinture (simile al baule che conteneva il Libro delle Ombre), rivestito all'esterno di puro cuoio e all'interno di velluto rosso.\nNel 2008 la Paramount ha annunciato che il 21 giugno 2008 sarebbe stata pubblicata la seconda raccolta della serie completa in DVD, che \u00e8 stata pubblicata nel Nord America il 18 novembre 2008. Un box \u00e8 una versione regolare, e l'altro un'\"edizione limitata\". Entrambe le serie comprendono anche altri contenuti extra, tra cui il pilota inedito.\nIl 27 ottobre 2008 \u00e8 stato pubblicato nel Regno Unito una seconda scatola completa, intitolato \"The Ultimate Boxset\", con le stesse caratteristiche bonus come il Nord America.\nIl 27 novembre 2008 l'Australia ha ricevuto due opzioni per la serie completa: la prima \u00e8 un set identico al rilascio del Regno Unito, mentre l'altra edizione \u00e8 lo scrigno di cuoio, con un rivestimento in velluto. Entrambe contengono le stesse caratteristiche extra.\nNel settembre 2008 anche in Italia viene pubblicata la seconda raccolta della serie completa, in una scatola nera, la stessa pubblicata anche in altri paesi. Seppur meno elegante, e pi\u00f9 semplice rispetto allo scrigno, questa raccolta contiene un DVD in pi\u00f9, (con molti pi\u00f9 extra rispetto in quelli che si trovano nella stagione 8), ed ha un prezzo molto pi\u00f9 conveniente rispetto al primo che toccava quasi i 500 euro; infatti questa scatola costerebbe circa 270 euro, ma facendo qualche ricerca in rete si pu\u00f2 trovare anche a poco pi\u00f9 di 200 euro. Ed \u00e8 pi\u00f9 che conveniente visto che ogni stagione nei negozi costa circa 67 euro, a meno che non si compri in internet, allora l\u00ec i prezzi scendono a oltre la met\u00e0.\nLa raccolta \u00e8 formata da quattro cofanetti DVD, ciascuno contenenti due stagioni e dodici dischetti, e una custodia che all'interno contiene il DVD bonus. In quasi tutti gli extra ci sono i commenti, e le curiosit\u00e0 dei registi, produttori, delle attrici e degli attori.\nI contenuti speciali che si trovano nel 49^ DVD sono:\nNelle edizioni in DVD della Stagione 8 uscite nelle Regioni 2, 3, 4, 5 e 6 la canzone presente nella sigla \"How Soon Is Now?\" \u00e8 stata sostituita con un brano strumentale.\nRomanzi.\nIn seguito al successo della serie televisiva, vennero scritti dei romanzi sulla serie. Il primo romanzo, \"The Power of Three\" (\u00abIl Potere del Trio\u00bb), uscito il 1\u00ba novembre 1999, narrava gli avvenimenti dell'episodio pilota. Finora, sono stati pubblicati ben 40 romanzi. Le storie narrate in questi libri sono di solito inedite. Le varie opere letterarie sono state scritte da diversi scrittori, tra cui Constance M. Burge (la creatrice della serie), Diana G. Gallagher e Paul Ruditis. Il 1\u00ba gennaio 2008, \u00e8 uscito, negli USA, il 41\u00ba romanzo della serie, \"Trickery Treat\" (il titolo, un gioco di parole sulla celebre espressione legata alla notte di Halloween, \"Trick or Treat?\" - in italiano, \u00abDolcetto o Scherzetto?\u00bb - \u00e8 praticamente intraducibile, ma pu\u00f2 essere approssimativamente reso come \u00abdolcetto ingannevole\u00bb).\nFumetti.\nNel 2010 la Zenescope Entertainment ha pubblicato ufficialmente il seguito della serie in fumetti, dal titolo \"Charmed: season 9\". La storia inizia dopo un anno e mezzo dall'ultimo episodio del telefilm. Le tre sorelle conducono una vita normale: Piper ha avuto un terzo figlio, una bimba che \u00e8 stata chiamata Melinda, e sta pianificando l'apertura di un suo ristorante; Phoebe \u00e8 come sempre alle riprese con la rubrica, \u00e8 sposata con Coop ed ha avuto la sua prima figlia, Prudence Johanna; Paige aiuta il marito Henry con i detenuti e ha avuto due gemelle. Sfortunatamente le forze oscure sono ritornate alla carica, infatti Neena, una strega malvagia, ha intenzione di conquistare le regioni superiori, dove regnano gli Anziani. Per raggiungere l'obiettivo riporta in vita la Sorgente e altri potenti demoni. Stavolta le sorelle dovranno mettercela tutta per fronteggiare la minaccia. Ma i guai non sono finiti, difatti Rennek, un vecchio nemico di Leo, ha intenzione di sconvolgere l'universo magico. Piper, Phoebe e Paige con l'aiuto dei loro mariti e amici, cercheranno di affrontare la loro ultima minaccia, ma il Potere del Trio forse non baster\u00e0, occorrer\u00e0 un potere ancora pi\u00f9 forte. Questo le porter\u00e0 a ritrovare la sorella perduta: Prue, reincarnatasi in un nuovo corpo.\nMusiche.\n\"Streghe\" condivide la canzone della sigla \"How Soon Is Now?\" cover della canzone originale dei \"The Smiths\", con il film della Columbia Pictures, \"Giovani streghe\" (\"The Craft\") del 1996; tale canzone \u00e8 cantata da Richard Butler, leader del gruppo musicale Love Spit Love. La serie ha inoltre tre sigle di chiusura (di Tim Truman, J. Peter Robinson e Jay Gruska). Nelle repliche quotidiane trasmesse sulla TV via cavo USA TNT, la sigla \"How Soon Is Now?\" viene abbreviata a soli 5 secondi.\nLa canzone \u00e8 stata pubblicata sull'album \"TV Themes: Popular Favorites\", pubblicato da St. Clair record label il 6 settembre 2005, as well as its follow-up \"TV Themes: Sex and the City and Other Favorites\", on August 30, 2005. Venne inclusa anche nell'album \"Your Favorite Television Themes\", pubblicato da Artemis Strategic il 7 giugno 2005. La canzone viene pubblicata nella versione estesa di quattro minuti e 20 secondi.\nNelle edizioni in DVD della Stagione 8 uscite nella Regione 1 la canzone presente nella sigla \"How Soon is Now?\" \u00e8 stata sostituita con un brano strumentale per problemi di copyright (i diritti della canzone erano scaduti).\nColonna sonora.\nIn totale \"Streghe\" ha avuto tre compilation contenenti le musiche, le canzoni, o i singoli degli artisti musicali che hanno fatto da colonna sonora alla serie o che si sono esibiti al P3, il nightclub delle sorelle.\nIl primo cd, chiamato Charmed, the soundtrack, contiene 11 tracce musicali, e contiene anche in regalo un poster della serie.\nIl secondo cd \"Streghe\", Charmed: The Book of Shadows ne contiene 12 (di cui insieme al primo cd contiene la canzone \"How Soon Is Now?\" dei Love Spit Love, che \u00e8 la colonna sonora della sigla della serie).\nL'ultimo cd chiamato Charmed The Final Chapter (\"Streghe, Il capitolo Finale\"), contiene 14 tracce, dove in esclusiva nella canzone n.7 \"Superfabolous\" c'\u00e8 una partecipazione straordinaria di Rose McGowan, l'attrice che interpreta la quarta sorella Paige. Questo \u00e8 anche l'unico cd che stato fatto uscire in Italia nel settembre del 2006.\n\"Charmed: The Soundtrack\" (2003).\nData di pubblicazione: 23 settembre 2003\n\"Charmed: The Book of Shadows\" (2005).\nData di pubblicazione: 19 aprile 2005\nIl CD \u00e8 arrivato alla posizione n.20 sulla \"Billboard Charts Independent\". Jonathan Platt, presidente di Treadstone Records, ha detto: \"Quando abbiamo selezionato i brani del nuovo soundtrack di \"Streghe\", abbiamo voluto che ogni brano riflettesse il messaggio della serie; la potenza di tre giovani donne indipendenti e forti. Per questo motivo il Cd \u00e8 composto interamente da canzoni pop \u2013 rock eseguite da giovani donne\".\n\"Charmed: The Final Chapter\" (2006).\nData di pubblicazione: 9 maggio 2006\nGadget.\nSono stati commercializzati molti \"gadget\" sulla serie, usciti fin dal suo debutto.\nTra i pi\u00f9 richiesti ci sono le magliette, con tutti i suoi protagonisti maschili e femminili, ciondoli, bandane, anelli, orologi, bracciali, orecchini, piercing, fermacapelli, tazze, borse, cuscini, raccoglitori, mouse-pad, agende, calendari, penne, portachiavi, boccette sportive, copricuscini, piumini, lenzuola per il letto, trading cards, teli per il mare, suonerie per cellulari, loghi e addirittura linee telefoniche che agli inizi del 2000 andavano molto di moda.\nTra i pi\u00f9 famosi \"gadget\" oltre alla raccolta di romanzi, ci sono dei giochi da tavolo, realizzati in Francia che sono usciti anche in Italia riscuotendo un notevole successo, tra l'altro molto venduti anche in Belgio.\nDa notare, per\u00f2 che la Francia \u00e8 l'unico paese che ha pubblicato nel suo territorio i romanzi della serie, insieme al Regno Unito, oltre che le riviste ufficiali, gadget come i cuscini e le lenzuola e l\"'action figure\" dei protagonisti della serie.\nIl primo gioco uscito in Italia nei primi giorni di novembre 2002 \u00e8 stato\n\u201cStreghe \u2013 Il Libro delle Ombre\u201d, che a pochi mesi di uscita, ha venduto 10\u00a0000 copie.\nIl successo della serie, ha convinto alla Tilsit edizione italiana di far uscire l'anno dopo il secondo gioco da tavolo:\n\u201cStreghe \u2013 La Sorgente\u201d ispirato alla trama della quarta stagione televisiva, con un certo successo nelle vendite.\nTrasmissione.\nLa serie televisiva \u00e8 trasmessa in ben 55 Paesi."}
{"id": "114409", "revid": "2151778", "url": "https://it.wikipedia.org/wiki?curid=114409", "title": "GeForce 256", "text": "La GeForce 256 \u00e8 stata la prima scheda video della linea GeForce ad essere prodotta in serie da Nvidia. La caratteristica che la distingue dalle altre schede grafiche del periodo \u00e8 il supporto per l'hardware Transform and Lightning, questa caratteristica permetteva per la prima volta di delegare al processore grafico alcuni calcoli come le trasformazioni geometriche e la gestione della luce, lasciando libera la CPU per compiere altri calcoli. Il chip grafico \u00e8 stato costruito con un processo produttivo TSMC a 220nm e contiene 17 milioni di transisors. \nComparando questa scheda alle altre in commercio in quell'epoca, come la 3dfx Voodoo3 e la Nvidia Riva TNT2, GeForce porta un incremento prestazione del 50% o superiore, questo porta la scheda ad essere commercializzata come \"La prima GPU al mondo\". Ad oggi, l'unica valida concorrente praticamente rimasta al giorno d'oggi \u00e8 AMD (che ha incorporato ATI e la sua linea di chip grafici Radeon), mentre 3dfx fu addirittura acquisita da Nvidia qualche tempo dopo il rilascio della GeForce 256. "}
{"id": "114410", "revid": "536103", "url": "https://it.wikipedia.org/wiki?curid=114410", "title": "Tolettatura", "text": "In etologia la tolettatura (anche detta \"toilettatura\" o \"toelettatura\"; in inglese \"grooming\") indica il comportamento osservato in molte specie animali, tra cui i mammiferi, i volatili o i primati, per cui un soggetto provvede a ripulire un suo simile dai parassiti.\nLa pratica sembra inoltre avere un'importante valenza sociale, come nel rafforzare la struttura sociale di un gruppo o nelle unioni tra animali di sesso diverso o anche dello stesso sesso, o ancora nella risoluzione di dispute. \nInizialmente riferito al comportamento dei soli primati, il termine \u00e8 stato in seguito esteso su altre specie animali. Alcune attenzioni umane verso gli animali di compagnia possono essere ricondotte a questo particolare istinto.\nTolettatura su animali domestici.\nOltre alla cura igienica personale, gli animali domestici possono essere curati in centri specializzati in tolettatura. La pratica consiste nel taglio del pelo e il lavaggio dell'animale stesso al fine di metterne in risalto la forma e l'eleganza."}
{"id": "114412", "revid": "483325", "url": "https://it.wikipedia.org/wiki?curid=114412", "title": "Ideogramma (statistica)", "text": "In statistica un ideogramma \u00e8 un grafico nel quale i dati vengono rappresentati sotto forma di icone che danno l'idea del fenomeno da studiare.\nQuesto tipo di grafico \u00e8 molto approssimativo, ma permette una lettura immediata dei dati facilitando l'interpretazione ai non esperti.\nAd esempio, se una casa vale 10 abitanti e si vogliono rappresentare soltanto 5 dei 10 abitanti, si disegner\u00e0 met\u00e0 casa."}
{"id": "114414", "revid": "767487", "url": "https://it.wikipedia.org/wiki?curid=114414", "title": "Sant'Emerenziana", "text": "Agiografia.\nLe poche notizie biografiche sul conto di Emerenziana si devono in gran parte ad un racconto agiografico della \"passio\" latina di sant'Agnese, opera di un ignoto autore del V secolo, che narra le vicende successive alla morte della santa.\nSecondo questo racconto, Emerenziana era una giovinetta avente la stessa et\u00e0 di Agnese, di cui era \"sorella di latte\", il che non farebbe comunque pensare ad un vero e proprio legame parentale con la santa. Attestando che la morte di Agnese si collochi all'incirca nel 304, la nascita di Emerenziana sarebbe dunque da collocare intorno al 291-292. Al contrario della coetanea, la santa, pur essendo cristiana, era ancora catecumena poich\u00e9 non aveva ancora ricevuto il sacramento del battesimo. Secondo l'agiografia cristiana fu lapidata da pagani presenti lungo la Via Nomentana a Roma presso il sepolcro della sorella il giorno del suo funerale, all'epoca delle persecuzioni di Diocleziano.\nEmerenziana, che appare costantemente in gruppo con gli altri martiri nelle raffigurazioni pi\u00f9 antiche, \u00e8 raffigurata in un affresco del IV secolo al \"Coemeterium maius\" di Roma. Il culto per sant'Emerenziana inizia intorno all'VIII secolo a seguito dell'istituzione di una speciale commemorazione liturgica in suo onore il 23 gennaio, due giorni dopo la festa di sant'Agnese. In seguito la sua commemorazione pass\u00f2 nel Messale e nel Martirologio Romano. Le reliquie della santa furono trasferite intorno all'XI secolo nella basilica di Sant'Agnese fuori le mura a Roma insieme alle spoglie mortali della sorella. Nel 1615, su volere di papa Paolo V, sono state sistemate all'interno di una cassa d'argento e sistemate sotto l'altare maggiore della basilica. Molti altari le sono stati dedicati in altre chiese di Roma e una chiesa del Novecento, appunto S. Emerenziana (sita nell'omonima piazza), che possiede parte delle reliquie.\nMusica.\nSant'Emerenziana \u00e8 protagonista dell'omonima azione lirico-drammatica in recitazione e canto composta da Federico Caudana nel 1934."}
{"id": "114415", "revid": "1123126", "url": "https://it.wikipedia.org/wiki?curid=114415", "title": "Chiesa cattolica in Ucraina", "text": "La Chiesa cattolica in Ucraina ha quattro distinte gerarchie: una di rito romano, una di rito armeno, una di rito bizantino-ucraino e l'altra di rito bizantino-ruteno.\nOrganizzazione ecclesiastica.\nLa Chiesa cattolica \u00e8 presente nel Paese con circoscrizioni ecclesiastiche appartenenti a quattro diversi riti liturgici: latino, ruteno, armeno e greco-cattolico. La comunit\u00e0 pi\u00f9 numerosa \u00e8 quella greco-cattolica.\nChiesa cattolica di rito latino.\nLa provincia ecclesiastica della Chiesa cattolica di rito latino comprende l'arcidiocesi metropolitana di Leopoli e sei diocesi suffraganee, con un totale di circa 800 parrocchie.\nChiesa rutena.\nLa Chiesa greco-cattolica rutena, o semplicemente \"Chiesa rutena\", in comunione con la Santa Sede, in Ucraina ha l'eparchia di Muka\u010devo con sede episcopale a U\u017ehorod, immediatamente soggetta alla Santa Sede, e conta circa 320.000 battezzati.\nChiesa armena.\nLa Chiesa armeno-cattolica \u00e8 presente con l'arcieparchia di Leopoli degli Armeni, ma la sede \u00e8 vacante dal 1938.\nChiesa greco-cattolica ucraina.\nLa Chiesa greco-cattolica ucraina, in comunione con la Santa Sede, ha un arcivescovo maggiore e primate.\nIl 21 agosto 2005 la sede dell'arcivescovo maggiore \u00e8 stata ufficialmente trasferita da Leopoli a Kiev, modificando il titolo primaziale in quello di \"arcivescovo maggiore di Kiev-Haly\u010d\".\nLa Chiesa greco-cattolica ucraina ha numerose arcieparchie, esarcati apostolici e eparchie anche al di fuori dell'Ucraina, in Europa ed America, per seguire la diaspora degli ucraini.\nCircoscrizioni della Chiesa greco-cattolica ucraina in Ucraina.\nInoltre, sono direttamente soggetti all'arcivescovo maggiore di Kiev-Haly\u010d i seguenti esarcati arcivescovili:\nNunziatura apostolica.\nLa nunziatura apostolica dell'Ucraina \u00e8 stata eretta l'8 febbraio 1992 con il breve \"Ucrainam Nationem\" di papa Giovanni Paolo II.\nConferenza episcopale.\nElenco dei presidenti della Conferenza episcopale dell'Ucraina:\nElenco dei vicepresidenti della Conferenza episcopale dell'Ucraina:\nElenco dei segretari generali della Conferenza episcopale dell'Ucraina:"}
{"id": "114417", "revid": "5376", "url": "https://it.wikipedia.org/wiki?curid=114417", "title": "Santa Agnese", "text": ""}
{"id": "114418", "revid": "599013", "url": "https://it.wikipedia.org/wiki?curid=114418", "title": "Tensioattivo", "text": "I tensioattivi sono sostanze che hanno la propriet\u00e0 di abbassare la tensione superficiale di un liquido, agevolando la bagnabilit\u00e0 delle superfici o la miscibilit\u00e0 tra liquidi diversi.\nIn genere sono composti organici con un gruppo, testa, polare ed una coda non polare; i composti con tali caratteristiche sono detti pi\u00f9 in generale \"anfifilici\" o \"anfipatici\".\nConvenzionalmente una molecola di tensioattivo viene schematizzata da una \"testa\" idrofila a cui \u00e8 legata una \"coda\" idrofoba.\nNumerosi tensioattivi, superata la concentrazione micellare critica (\"cmc\", \"critical micellar concentration\"), si organizzano in aggregati supramolecolari, chiamati micelle. Le micelle si respingono reciprocamente per via della repulsione elettrostatica delle loro \"teste\" ionizzate, ci\u00f2 impedisce alle particelle di oli e grassi di riaggregarsi nuovamente mantenendole sospese nell'acqua e consentendone l'allontanamento.\nStoria.\nIn societ\u00e0 primitive i panni venivano lavati sbattendoli sulle rocce; il processo poteva essere migliorato usando le foglie di alcune piante che contengono saponine (glucosidi con attivit\u00e0 schiumogena e tensioattiva).\nIl sapone come tale \u00e8 certamente noto dall'antichit\u00e0. Il primo documento scritto risale a Plinio il Vecchio secondo il quale i Galli, gli Egiziani e i Fenici producevano sapone da sego di capra e cenere. Anche nella Bibbia si fa cenno al sapone: \"Quando anche tu ti lavassi col nitro e usassi molto sapone, la tua iniquit\u00e0 lascerebbe una macchia dinanzi a me, dice il Signore, l'Eterno\" (Geremia 2,22) \"e chi potr\u00e0 sostenere il giorno della sua venuta? Chi potr\u00e0 rimanere in pi\u00e9 quand'egli apparir\u00e0? Poich'egli \u00e8 come un fuoco d'affinatore, come la potassa dei lavatori di panni\" (Libro di Malachia 3,2).\nGaleno, il medico di Marco Aurelio (II secolo d.C.), fu apparentemente il primo a riconoscere le qualit\u00e0 pulenti del sapone, ma la sua propaganda non fu molto efficace. Mentre gli uomini cominciarono ad usarlo, le donne erano scettiche, e continuarono ad usare solo acqua.\nNel III secolo l'imperatore Settimio Severo riusc\u00ec a promuoverne l'uso.\nNell'VIII e IX secolo l'arte di produrre sapone ebbe un discreto sviluppo in Francia sotto Carlo Magno ed in Spagna. Marsiglia fu un centro importante di produzione. Tuttavia il sapone era un articolo di lusso, utilizzato per regali di alto pregio, e quindi di rarissimo uso.\n\u00c8 riportato, come fatto di assoluto rilievo, che la regina Elisabetta I facesse il bagno ben una volta al mese, \"che ne avesse bisogno o meno\".\nNel XVIII secolo la manifattura del sapone divenne maggiormente diffusa. La limitazione era nella soda caustica che non era facilmente disponibile, mentre il grasso animale lo era. Quindi dalle ceneri di legno si otteneva carbonato di potassio che non \u00e8 molto efficace n\u00e9 rapido nell'azione; si cominci\u00f2 a rafforzare la soluzione con calce ottenendo idrossido di potassio e carbonato di calcio; il procedimento semi industriale rendeva necessario l'utilizzo di enormi quantit\u00e0 di legna.\nLe foreste furono salvate dal processo Leblanc per la produzione di carbonato di sodio.\nIl primo detergente sintetico fu un olio di ricino solfato usato nell'industria tessile dal 1834.\nLa prima formulazione sintetica risale al 1907 (Henkel GmbH). Il prodotto conteneva percarbonato di sodio, silicato e carbonato di sodio e si chiamava Persil. L'azione sbiancante del percarbonato riduceva il tempo di strofinio e il silicato serviva per sospendere lo sporco ed evitare che si ridepositasse.\nIl primo detergente anionico sintetico fu prodotto negli anni '30 dalla Shell solfonando olefine derivanti dal petrolio e si chiamava Teepol.\nDopo la guerra la disponibilit\u00e0 di idrocarburi a basso costo rese attraente l'idea di un detergente di sintesi. La modifica pi\u00f9 semplice per eliminare gli svantaggi del gruppo carbossilato fu quella di trasformarlo in un gruppo solfonico. Il propilene era un sottoprodotto molto economico dell'industria del petrolio, cos\u00ec fu scelto come base per ottenere composti a catena lunga, su catalizzatore acido. Il tetramero del propilene \u00e8 tuttavia una miscela di composti ramificati con il doppio legame in posizione casuale. La solfonazione non era cos\u00ec semplice come con un'olefina terminale e la soluzione pi\u00f9 semplice fu quella di alchilare il benzene con questo intermedio e solfonare l'anello. Questo tensioattivo fu la base per i detergenti degli anni '50 e '60. \nIl problema di questi tensioattivi era che non essendo biodegradabili cominciarono a dare problemi ambientali.\nIn seguito i gruppi aromatici furono sostituiti (totalmente o parzialmente) con gruppi alifatici lineari, meno dannosi per l'ambiente naturale.\nClassi di tensioattivi.\nTensioattivi non ionici.\nSono alcoli a lunga catena, come i derivati poliossietilenici degli acidi grassi o gli APG (alchil-poli-glucosidi, etanolammidi, ammidi etossilate, etossilati amminici, acidi etossilati, cetomacrogol)\nNelle determinazioni analitiche i tensioattivi non ionici sono generalmente indicati con l'acronimo BiAS (\"Bismute Active Subtances\").\nIl Triton X-100 \u00e8 utilizzato come riferimento e standard per la titolazione.\nTensioattivi anionici.\nI tensioattivi anionici in genere sono sali costituiti da lunghe catene di atomi di carbonio, terminanti con un gruppo carbossilato o solfonato.\nAd esempio numerosi saponi, il sodio lauril solfato (SLS), il lauril etossi solfato (LES), numerosi acidi alchil-benzen-solfonici (ABS).\nNelle determinazioni analitiche, i tensioattivi anionici sono generalmente indicati con l'acronimo MBAS (\"Methylen Blue Active Subtances\") perch\u00e9 il blu di metilene non consente di distinguere tra i vari tipi di tensioattivi anionici: alchilbenzensolfonati ABS, a catena alchilica lineare (LAS), alcani lineari solfonati ecc. I saponi, sebbene rientrino tra i tensioattivi anionici, non sono attivi al blu di metilene.\nHanno un buon potere detergente ma basso potere microbicida.\nTensioattivi cationici.\nSono sali di cui \u00e8 importante la parte positiva, costituita da lunghe catene di atomi di carbonio terminanti con un gruppo ammonico quaternario.\nPer esempio il BAC (benzalconio cloruro) \u00e8 uno dei pi\u00f9 utilizzati nei detergenti, avendo anche propriet\u00e0 germicide. Altro esempio \u00e8 il bromuro di cetil-trimetilammonio (CTAB) o bromuro di esadeciltrimetilammonio.\nHanno un buon potere disinfettante ma basso potere detergente.\nTensioattivi anfoteri.\nI tensioattivi anfoteri sono zwitterioni e si comportano come tensioattivi cationici in ambiente acido o anionici in ambiente alcalino.\nAlcuni esempi sono la cocco-ammidopropil-betaina, la dodecil-betaina, la lecitina e gli acidi amminocarbossilici.\nApplicazioni.\nI tensioattivi trovano numerose applicazioni, per esempio:\nBagnanti.\nI bagnanti sono tensioattivi usati a bassa concentrazione, che riducono la tensione superficiale delle gocce d'acqua della soluzione a cui vengono aggiunti, favorendone la distribuzione su un'area pi\u00f9 ampia. I bagnanti sono usati nella preparazione delle soluzioni di fitofarmaci; essi favoriscono la formazione di un velo liquido uniforme sulla superficie dei vegetali trattati, aumentando l'efficacia del prodotto.\nSospensivanti.\nI sospensivanti sono tensioattivi che favoriscono la dispersione in acqua di un prodotto in polvere, agevolando la formazione di una sospensione uniforme. Sono usati nella preparazione delle sospensioni dei fitofarmaci in polvere, per impedire la sedimentazione delle polveri bagnabili versate nell'acqua."}
{"id": "114419", "revid": "1915706", "url": "https://it.wikipedia.org/wiki?curid=114419", "title": "Iprite", "text": "Il tioetere del cloroetano, pi\u00f9 noto come iprite, \u00e8 uno dei gas impiegati per la guerra chimica; \u00e8 conosciuto anche come \"gas mostarda\" per il suo caratteristico odore.\nCaratteristiche chimiche.\nChimicamente \u00e8 il tioetere del cloroetano, un liquido di color bruno-giallognolo dal caratteristico odore di aglio o senape, abbastanza stabile all'aria, con elevato punto di ebollizione e bassa tensione di vapore; anche il punto di fusione \u00e8 basso; si tratta perci\u00f2 di una sostanza assai persistente.\nL'iprite \u00e8 un vescicante d'estrema potenza, possedendo la spiccata tendenza a legarsi a molte e diverse molecole organiche costituenti l'organismo.\nAzione fisiologica.\nL'iprite \u00e8 liposolubile e penetra in profondit\u00e0 nello spessore della cute; dopo che gli strati superiori, ancora sani, sono andati incontro al fisiologico ricambio, si presentano allora sulla superficie cutanea le cellule colpite e non proliferanti, cosicch\u00e9 si aprono devastanti piaghe. Concentrazioni di 0,15 mg d'iprite per litro d'aria risultano letali in circa dieci minuti; concentrazioni minori producono le sopracitate gravi lesioni, dolorose e di difficile guarigione. L'azione \u00e8 lenta (da quattro a otto ore) e insidiosa, poich\u00e9 non si avverte dolore al contatto. \u00c8 estremamente penetrante e agisce sulla pelle anche infiltrandosi attraverso gli abiti, il cuoio, la gomma, e diversi tessuti anche se impermeabili all'acqua.\nL'esposizione a dosi molto elevate comporta danni gravissimi all'apparato respiratorio e all'apparato ematopoietico. Sono descritte anche forme di cecit\u00e0 da cheratite. La morte pu\u00f2 sopraggiungere in tal caso in una settimana circa, a causa di una depressione della risposta immunitaria per leucopenia, e secondariamente per le lesioni cutanee, che aprono la porta a infezioni diffuse. Questa classe di molecole induce danni al DNA, per la sua tendenza a legarsi a esso, e tutte le patologie derivanti come induzione di tumori e genotossicit\u00e0.\nL'unica terapia \u00e8 quella sintomatica in camera sterile, al fine d'evitare le infezioni che risulterebbero altrimenti letali; gli scampati presentano per tutta la vita estese cicatrici deturpanti.\nScarsa utilit\u00e0 mostra la terapia convenzionale contro le grandi ustioni, a base di medicazioni sterili (non con sostanze oleose o con unguenti); solamente nelle lesioni oculari la vaselina sterile \u00e8 idonea a evitare le sinechie dopo blefarospasmo reattivo.\nPer distruggere l'iprite sul terreno o sugli oggetti si ricorre al cloruro di calce.\nPer la sua eliminazione dalla pelle sono stati usati diversi rimedi. Utili in emergenza ripetuti lavaggi con solventi poco polari alcool, etere, acetone, essenza di trementina, tenendo conto che anch'essi sono irritanti per la cute, ma l'effetto lavante ha la meglio. Usato il lavaggio con ossidanti per la distruzione della molecola, permanganato di potassio, ipocloriti (varechina inclusa). Ugualmente queste molecole, specialmente l'ipoclorito, sono irritanti.\nI danni cutanei possono essere ridotti per rapida applicazione di iodopovidone (o PVPI, complesso idrosolubile di iodio e polivinilpirrolidone) in una base di glicofurolo (Poli(ossi-1,2-etandiile), \u03b1-(tetraidro-2-furanil)metil-\u03c9-idrossi-), ma dal momento che l'esposizione all'iprite inizialmente non ha sintomi, di solito non \u00e8 riconosciuta fino a irritazione cutanea avvenuta. Le propriet\u00e0 vescicanti possono anche essere neutralizzate da una soluzione di decontaminazione \"DS2\" (2% di NaOH, il 70% dietilentriammina, Il 28% di glicole etilenico monometiletere). La tossicit\u00e0 dei composti usati viene compensata dall'azione salvavita.\nImpiego.\nL'iprite fu utilizzata per la prima volta durante la prima guerra mondiale nel settore belga di Ypres, da cui il nome, il 12 luglio 1917 per iniziativa di Erich von Falkenhayn e Alberto di W\u00fcrttemberg dell'esercito tedesco; gi\u00e0 l'anno precedente i francesi ne avevano preso in considerazione l'impiego scartandolo per\u00f2 per difficolt\u00e0 tecniche: la produzione su scala industriale ebbe inizio in Francia solo nel giugno 1918 e in Gran Bretagna nel settembre dello stesso anno.\nLe sue caratteristiche principali (azione per contatto e lunga persistenza ambientale) e le lesioni che procura (a insorgenza lenta e inabilitanti per lungo periodo) lo resero subito un'arma innovativa in una guerra che cercava nella tecnologia un aiuto per sfuggire all'immobilit\u00e0 della trincea: la diffusione avveniva essenzialmente tramite proiettili d'artiglieria, di rado tramite bombe d'aereo; a causa della sua scarsa attivit\u00e0 e della lentezza dell'idrolisi alla quale \u00e8 soggetto (e che lo inattiva), il gas pu\u00f2 persistere nel terreno per parecchi giorni o settimane: per questo motivo l'iprite trov\u00f2 specialmente impiego in fase di attacco, per annullare l'azione dell'artiglieria avversaria e bloccare l'arrivo dei rinforzi sulle prime linee.\nNel 1919 venne impiegata dall'Inghilterra contro i ribelli dell'Hadramaut e nel 1922, in grandi quantit\u00e0, dalla Spagna per contrastare la ribellione del Rif spagnolo.\nDal dicembre 1935 al maggio 1936, durante la guerra d'Etiopia, le forze italiane impiegarono l'iprite contro gli etiopi principalmente tramite bombe tipo C.500.T, dal peso di 280 chilogrammi, sganciate dagli aerei: circa mille bombe, ciascuna delle quali contenenti circa 220 chilogrammi di iprite, furono impiegate sul fronte settentrionale contro i concentramenti di truppe, i reparti in ritirata e lungo le vie di comunicazione, mentre sul fronte della Somalia furono sganciate 95 bombe C.500.T e 186 bombe pi\u00f9 piccole, da 21 chilogrammi. Circa l'efficacia i rapporti sono discordanti e mancano studi dettagliati in merito: in generale, per quanto gli etiopi abbiano attribuito la disfatta delle loro armate principalmente all'uso degli aggressivi chimici, il ruolo dell'iprite e delle altre armi chimiche impiegate (arsina e fosgene) fu importante in alcune azioni ma di per s\u00e9 non decisivo nel complesso del conflitto, dove pes\u00f2 maggiormente la superiorit\u00e0 tecnologica italiana.\nNella seconda guerra mondiale l'iprite non fu utilizzata sui campi di battaglia, sebbene gli eserciti di entrambi gli schieramenti possedessero abbondanti scorte di ordigni come elemento di dissuasione. Nel dicembre del 1943, nel corso del bombardamento di Bari da parte della Luftwaffe, fu colpito e distrutto il cargo classe Liberty \"John Harvey\" che trasportava 100 tonnellate di munizioni all'iprite, la cui esplosione provoc\u00f2 l'avvelenamento da vapori di numerosi soldati presenti e che fortunosamente il vento soffi\u00f2 verso il mare e non verso la citt\u00e0, inoltre gli ordigni inesplosi depositati sui fondali per decenni hanno provocato pericolosi problemi sanitari ai pescatori locali che incappavano con le reti.\nAssieme alla tossina botulinica e al tallio, l'iprite (per la sua capacit\u00e0 di danneggiare il sistema immunitario) fu probabilmente usato nel Cile di Pinochet per assassinare l'ex Presidente Eduardo Frei Montalva nel 1982.\nLe azotipriti o mostarde azotate.\nSostituendo all'atomo di zolfo un atomo d'azoto, si sintetizzano le azotipriti, molto meno tossiche, ma pi\u00f9 subdole perch\u00e9 meno odorose. \nLe azotipriti sono ammine terziarie sintetizzate per la prima volta nel 1935 e contraddistinte da un notevole potere vescicante. La struttura chimica generale \u00e8:\nPossiedono un'azione vescicante meno potente dell'iprite, ma attraversano pi\u00f9 facilmente la cute. Sono irritanti a basse dosi, mentre a dosi pi\u00f9 elevate producono la necrosi dei tessuti esposti; gi\u00e0 a dosi modeste gli occhi e le mucose delle vie respiratorie sono fortemente danneggiati; a dosi massicce il decesso avviene in pochi giorni, con le stesse lesioni tipiche delle ipriti.\nSono meno sensibili dell'iprite agli agenti ossidanti (ipocloriti) e all'idrolisi, in compenso hanno una maggiore solubilit\u00e0 in acqua, ed \u00e8 possibile lavarle via con un lavaggio prolungato.\nBloccano irreversibilmente la mitosi cellulare, per cui sono state ampiamente sperimentate come agenti chemioterapici nella terapia antineoplastica, in particolare modo contro la leucemia; sia le azotipriti sia i loro derivati hanno tuttavia mostrato risultati transitori.\nTest USA sull'uomo.\nGli Stati Uniti d'America hanno testato gas e altri agenti chimici tra cui l'azotiprite e lewisite su circa militari durante e dopo la seconda guerra mondiale. Le informazioni sugli esperimenti furono declassificate solo nel 1993. Come successo con l'Agente Arancio, le richieste di cure mediche e di indennizzo furono regolarmente respinte. Il Dipartimento degli Affari dei Veterani degli Stati Uniti d'America dichiar\u00f2 che avrebbe risarcito le vittime e che avrebbe contattato almeno soggetti sopravvissuti ai test, contattandone per\u00f2 solo 600 e non procedendo mai ai rimborsi. Cancro della pelle, eczema grave, leucemia e problemi respiratori cronici hanno afflitto i soggetti del test, alcuni dei quali avevano appena 19 anni al momento degli esami.\nI militari afroamericani vennero testati separatamente per determinare se il colore della pelle avrebbe offerto loro un diverso livello di resistenza agli agenti, e i militari Nisei, alcuni dei quali si erano arruolati dopo il loro rilascio dai campi di internamento statunitensi per giapponesi, furono testati per determinare la suscettibilit\u00e0 dei militari giapponesi a questi agenti. Anche soggetti portoricani vennero sottoposti ai test."}
{"id": "114421", "revid": "287204", "url": "https://it.wikipedia.org/wiki?curid=114421", "title": "Hernan Crespo", "text": ""}
{"id": "114423", "revid": "599013", "url": "https://it.wikipedia.org/wiki?curid=114423", "title": "Rsi", "text": ""}
{"id": "114425", "revid": "1448629", "url": "https://it.wikipedia.org/wiki?curid=114425", "title": "L'Espresso", "text": "L'Espresso \u00e8 una rivista italiana fondata nel 1955. Il primo numero \u00e8 andato in edicola il 2 ottobre 1955. Si definisce nella testata \u00absettimanale di politica, cultura ed economia\u00bb, ed \u00e8 edito da GEDI Gruppo Editoriale S.p.A..\nDal 7 agosto 2016 esce la domenica in abbinamento obbligatorio con il quotidiano \"la Repubblica\", e resta in edicola dal luned\u00ec al sabato, dopo essere uscito per sessant'anni il venerd\u00ec. Il direttore \u00e8 Marco Damilano.\nLe inchieste celebri.\nCome il quotidiano \"la Repubblica\", sempre edito da De Benedetti, \"L'Espresso\" \u00e8 storicamente vicino alle posizioni di centro-sinistra, anche se non ha mai lesinato critiche a tale schieramento. In questo senso \"L'Espresso\" si \u00e8 fatto portavoce di diverse battaglie civili, quali quella per l'approvazione in Italia della legge sul divorzio e per il \"no\" al successivo referendum abrogativo del 1974 promosso dalle forze cattoliche; quella a favore della legge 194 sull'interruzione volontaria di gravidanza, con una copertina scandalo dove si vedeva una donna nuda e incinta in croce; la campagna contro il presidente della Repubblica Italiana Giovanni Leone, che sfoci\u00f2 nelle sue dimissioni, quella contro il monopolio RAI e quella sulla moralizzazione della vita pubblica a proposito della cosiddetta Tangentopoli.\nVerso l'inizio degli anni novanta, ha avuto risonanza nei mass media una polemica riferita alla presenza sistematica sulle copertine della rivista del corpo femminile nudo che, ad opinione di molti detrattori, aveva come unico scopo quello di attirare l'attenzione del pubblico. Si invoglia all'acquisto, ma tali immagini hanno all'interno ben poca o nessuna attinenza con gli argomenti trattati dalla rivista. L'uso del nudo femminile in copertina \u00e8 stato abbandonato a partire dal 2002.\nEditore.\nNata nel 1955 con il nome \"Societ\u00e0 Editrice L'Espresso\", nel 1975 cambia denominazione in \"Editoriale L'Espresso\".\nNel 2016 diviene GEDI Gruppo Editoriale S.p.A., societ\u00e0 quotata in borsa.\nDal 23 aprile 2020 il maggior azionista \u00e8 Giano Holding, societ\u00e0 interamente posseduta dalla Exor, con il 60,9% del capitale sociale di GEDI.\nLe rubriche.\nPer molti anni appuntamenti fissi del settimanale sono stati quelli relativi alla politica estera (Taccuino Internazionale di Antonio Gambino), cinema (la cui rubrica \u00e8 stata tenuta da Alberto Moravia), all'architettura (Bruno Zevi), alla televisione (Sergio Saviane), alla letteratura (Paolo Milano dal 1957 ai primi anni Ottanta, quindi Enzo Siciliano), e al costume (\"Il lato debole\" di Camilla Cederna).\nDal 2001 al 2016 l'ultima pagina del giornale ha ospitato in alternanza quindicinale due rubriche: \"La bustina di minerva\" (nata nel 1985), una rubrica di divagazioni, firmata da Umberto Eco, e \"Il vetro soffiato\", una rubrica di ragionamenti, di Eugenio Scalfari. Dopo la morte di Eco, l'alternanza \u00e8 tra Scalfari e Bernardo Valli, la cui rubrica si intitola \"Dentro e fuori\".\nTra gli altri appuntamenti fissi la vignetta di Altan che apre lo sfoglio del giornale, le tavole di Makkox, la pagina di Michele Serra intitolata \"Satira preventiva,\" quella di Bernardo Valli \"Dentro e fuori\" e quella di Michela Murgia, \"L'Antitaliana\" (in precedenza era la rubrica settimanale di Giorgio Bocca e dal 2011 era passata a Roberto Saviano).\nLa \u00abSlangopedia\u00bb.\nDal 2001, per alcuni anni, sul sito web della testata \u00e8 stata presente la sezione Slangopedia, un vocabolario on-line di espressioni gergali e giovanili della lingua italiana, curato da Maria Simonetti e aggiornato con nuove segnalazioni ogni due settimane. Sempre sul sito \u00e8 presente la sezione \"Chiesa.it\", curata da Sandro Magister, che ha raggiunto fama internazionale con la recensione che le ha dedicato la rivista statunitense \"Foreign Policy\".\nLe firme.\nPer \"L'Espresso\" hanno scritto giornalisti ed editorialisti molto noti nel mondo dell'informazione, fra questi Umberto Eco, Leonardo Sciascia, Antonio Gambino, Alberto Moravia, Enzo Siciliano, Paolo Milano, Bruno Zevi, Emanuele Pirella, Gianluigi Melega, Tullio De Mauro, Giuseppe Turani, Umberto Veronesi, Alberto Arbasino, Giovanni Giudici, Gad Lerner, Roberto Cotroneo, Pier Vittorio Tondelli, Giampaolo Pansa, Giorgio Bocca, Enzo Biagi, Lorenzo Soria, Antonio Padellaro, Marco Travaglio, Peter Gomez e Edmondo Berselli.\nTra le firme attuali pi\u00f9 note si ricordano Eugenio Scalfari, Ezio Mauro, Michele Serra, Roberto Saviano, Altan, Makkox, Massimo Cacciari, Stefano Bartezzaghi, Gigi Riva, Roberto And\u00f2, Giuseppe Genna, Michela Murgia, Colin Crouch, Massimo Riva, Gianni Vattimo, Michele AInis, Luigi Zingales, Michel Onfray, Giuseppe Catozzella, Natalia Aspesi, Piero Ignazi, Denise Pardo, Bernardo Valli, Valeria Parrella, Cesare de Seta, Germano Celant, Mario Fortunato, Mauro Biani, Marco Belpoliti, Fabrizio Gatti, Emiliano Fittipaldi, il vaticanista Sandro Magister e l'economista Jeremy Rifkin."}
{"id": "114426", "revid": "125650241", "url": "https://it.wikipedia.org/wiki?curid=114426", "title": "Lega Italica (1454)", "text": "La Lega Italica o \"Lega Tripartita\", fu un'alleanza conclusa a Venezia il 30 agosto 1454, alla quale aderirono la Repubblica di Venezia, il Ducato di Milano e la Repubblica di Firenze, che fu preceduta dalla Pace di Lodi siglata qualche mese prima.\nProclamata solennemente il 2 marzo 1455 con l'adesione anche di papa Niccol\u00f2 V (1447-1455), di Alfonso V d'Aragona re di Napoli e di sovrani di altri Stati minori, sanc\u00ec il reciproco aiuto in caso di attacco all'integrit\u00e0 di uno degli stati membri ed una tregua venticinquennale fra le potenze italiane che si impegnarono a rispettare i confini stabiliti. Dopo un periodo di scontri Francesco Sforza viene ritenuto dagli stati italiani successore all'ultimo dei Visconti per aver sposato la sua unica figlia.\nLa Lega Italica ebbe una parte essenziale nella politica di equilibrio successivamente perseguita da Lorenzo il Magnifico (1449-1492); le sue sole incrinature si avranno con la battaglia della Molinella, con la Congiura dei Pazzi, con la Guerra del sale e con la Congiura dei baroni.\nLa Lega \u00e8 il coerente sviluppo della Pace di Lodi, nata dalla constatazione che nessuno degli Stati regionali italiani, nonostante le lunghe e sanguinose guerre combattute negli ultimi cento anni, \u00e8 in grado di assumere l'egemonia nel nord, tantomeno nell'intera Penisola. La Lega sancisce dunque un equilibrio bloccato, fondato sul sospetto reciproco e sul timore della Francia anzich\u00e9 sulla collaborazione per la formazione di una struttura statale pi\u00f9 ampia. A differenza di Francia, Spagna ed Inghilterra, l'Italia non riesce a svilupparsi in uno Stato nazionale, ed \u00e8 ormai pronta a divenire terra di conquista per le potenze europee. Sola la Repubblica di Venezia conserver\u00e0 la sua indipendenza. Questo fenomeno \u00e8 stato addebitato a numerosi fattori. Per citare le interpretazioni pi\u00f9 note, Guicciardini ne ha visto la causa nel particolarismo, Machiavelli nella decadenza morale e civile delle istituzioni e dei costumi nonch\u00e9 nella presenza, nel Centro Italia, dello Stato Pontificio."}
{"id": "114427", "revid": "6923", "url": "https://it.wikipedia.org/wiki?curid=114427", "title": "T9", "text": "Il T9 (abbreviazione di \"Text on 9 [Keys]\") \u00e8 un software, inventato da \"Tegic Communication\" e utilizzato principalmente su dispositivi mobili (nello specifico quelli che dispongono di un tastierino numerico 3\u00d74), che consente una composizione guidata nella digitazione di stringhe alfanumeriche. Sebbene il T9 sia il pi\u00f9 noto software di \"predictive text\", sistemi con analoghe funzionalit\u00e0 sono stati sviluppati anche da altre aziende informatiche (come, ad esempio, l'\"iTAP\" utilizzato dalla Motorola e il \"LetterWise\" dalla Eatoni).\nTale sistema (nel settembre 2005, era disponibile la versione 7.3) viene principalmente utilizzato per la composizione degli SMS, ma pu\u00f2 essere utilizzato anche per la digitazione di note, nomi in rubrica ed altri tipi di testi.\nIl sistema si basa sull'utilizzo di un dizionario integrato che associa determinate sequenze nella pressione dei tasti numerici del terminale a possibili parole (in una lingua determinata, scelta dall'utente; le lingue attualmente supportate dal sistema sono circa quaranta) proponendo per prime, nel caso in cui la sequenza digitata corrisponda a pi\u00f9 di un termine, le parole statisticamente pi\u00f9 utilizzate: da qui l'importanza di rileggere quanto automaticamente composto dal software a seguito della digitazione di una determinata sequenza di tasti, in quanto pu\u00f2 capitare spesso che alcuni dei termini selezionati dal software non corrispondano a quelli che l'utente aveva intenzione di scrivere, e in questo caso se ne deve selezionare un altro.\nSu alcuni modelli di telefoni cellulari \u00e8 inoltre possibile personalizzare il dizionario integrato nel sistema, aggiungendo nuove parole all'interno dello stesso. In generale, comunque, i cellulari permettono di disattivare questa funzionalit\u00e0 e di scrivere SMS senza composizione guidata T9 delle parole.\nLa prima casa produttrice di cellulari ad includere tale software nei propri terminali \u00e8 stata la finlandese Benefon.\nNel 1999, Benefon iO e Nokia 3210 furono tra i primi terminali sul mercato ad implementare la tecnologia.\nEsempio di utilizzo.\nConsiderando, ad esempio, una tastiera standard di un telefono cellulare come quella riprodotta nella figura qui al lato, nel caso di un terminale privo del sistema T9, per ottenere la parola \"ciao\" sar\u00e0 necessario digitare la sequenza di tasti:\nmentre la sequenza necessaria, nel caso di utilizzo del T9, verr\u00e0 semplificata nella seguente:\nIl numero di volte per le quali \u00e8 necessario premere uno dei pulsanti della tastiera passa, in tal modo, da 10 a 4, per ottenere la stessa parola."}
{"id": "114428", "revid": "196390", "url": "https://it.wikipedia.org/wiki?curid=114428", "title": "Rinite difterica", "text": ""}
{"id": "114430", "revid": "1226", "url": "https://it.wikipedia.org/wiki?curid=114430", "title": "Lega italica", "text": ""}
{"id": "114432", "revid": "2148245", "url": "https://it.wikipedia.org/wiki?curid=114432", "title": "Quinto Sertorio", "text": "Biografia.\nNativo di Norcia, all'epoca in Sabina, era parente di Gaio Mario in quanto figlio della cugina di Mario. Si trasfer\u00ec giovanissimo a Roma, acquistando una certa reputazione come giurista ed oratore. Intrapresa la carriera militare, si fece notare al fianco di Gaio Mario nel 102 a.C., durante la celebre battaglia di Aquae Sextiae (ora Aix-en-Provence, Francia) in cui i Teutoni furono sconfitti definitivamente dai Romani. Nel 97 a.C. serv\u00ec in Spagna e nel 91 fu questore nella Gallia Cisalpina. Al suo ritorno a Roma sarebbe stato eletto al tribunato se non fosse stato per la decisa opposizione di Silla.\nPrefer\u00ec pertanto schierarsi con Mario ed il partito dei populares. Deve aver tenuto una posizione acquiescente verso Mario e Cinna allorquando costoro effettuarono numerose esecuzioni sommarie a Roma e nel Lazio (87 a.C.); non risulta infatti che abbia fatto molto per porre termine a tali uccisioni. Al ritorno di Silla dall'est nell'83, Sertorio and\u00f2 in Spagna, dove rappresent\u00f2 il partito Mariano o dei populares, ma senza aver ricevuto alcun incarico definito.\nEssendo stato obbligato a ritirarsi nell'Africa del Nord a causa dell'avanzata delle forze di Silla sui Pirenei, continu\u00f2 una campagna in Mauretania, dove sconfisse uno dei comandanti di Silla e cattur\u00f2 Tingis (Tangeri). Questo successo lo rese gradito alle popolazioni ispaniche, specialmente alle trib\u00f9 della Lusitania, nell'ovest, che i generali ed i governatori romani del partito di Silla avevano saccheggiato e oppresso. Quando arriv\u00f2 in questa terra, corrispondente all'odierno Portogallo, aveva ai suoi ordini un piccolo esercito di 2.600 romani e 700 africani: ma sul posto raccolse presto rinforzi importanti (4.000 fanti e 700 cavalieri).\nOttimo combattente, coraggioso, come dimostravano le sue tante ferite e l'aver perso un occhio, comunque gentile nonch\u00e9 dotato di grande eloquenza, Sertorio impression\u00f2 favorevolmente le genti autoctone, e la milizia locale, che aveva organizzato, parlava di lui come del \"nuovo Annibale\". Molti rifugiati e disertori romani si unirono a Sertorio e con questi ed i suoi volontari ispanici sconfisse completamente uno dei comandanti di Silla e cacci\u00f2 via dalla Lusitania, (o \"Hispania ulterior\" come la chiamavano i Romani) il governatore Quinto Cecilio Metello Pio, che era stato inviato da Roma specificamente contro di lui.\nSertorio doveva molto del suo successo alla sua abilit\u00e0 di statista. Il suo obiettivo era sviluppare un governo stabile nel paese con il consenso e la cooperazione della gente, che desiderava civilizzare secondo il modello romano. Stabil\u00ec un senato di 300 membri, controllato dagli emigrati romani, con probabilmente alcuni fra gli ispanici migliori e si circond\u00f2 di una guardia del corpo locale. Per i bambini delle principali famiglie locali apr\u00ec una scuola a Osca (Huesca), dove ricevevano una formazione romana e adottavano perfino il vestito delle giovent\u00f9 romane.\nRigoroso e severo con i suoi soldati, era in genere ben considerato dalle classi popolari e rese le loro difficolt\u00e0, per quanto possibile, pi\u00f9 sostenibili. Sembra chiaro che aveva un dono particolare per suscitare l'entusiasmo delle rudi trib\u00f9 e possiamo capire bene come il famoso cerbiatto bianco, un regalo ricevuto da uno dei locali, che era il suo costante compagno e che si supponeva che gli comunicasse i consigli di Diana, promuovesse la sua popolarit\u00e0.\nSi pu\u00f2 dire che per sei anni abbia realmente governato la Spagna. Nel 77 si un\u00ec a lui Marco Perperna Vento che veniva da Roma, con un seguito di nobili romani e lo stesso anno fu inviato Gneo Pompeo Magno per sconfiggerlo. Sertorio dimostr\u00f2, secondo taluni, di valere pi\u00f9 del suo giovane avversario Pompeo, sconfiggendolo completamente nei pressi di Saguntum. Pompeo scrisse a Roma per chiedere rinforzi, senza cui, egli disse, lui e Metello sarebbero stati cacciati via dalla Spagna. In realt\u00e0 Sertorio fu sconfitto pi\u00f9 dalla tattica temporeggiatrice di Metello che da quella avventata e spregiudicata di Gneo Pompeo Magno, che proprio in questa occasione imparer\u00e0 a crescere e a diventare un grande comandante militare, imparando dai propri errori.\nSi disse che Sertorio fosse in lega con i pirati del Mar Mediterraneo e che stava negoziando con Mitridate e che era in comunicazione con gli schiavi che insorgevano in Italia (Rivolta di Spartaco). Ma a causa delle gelosie fra gli ufficiali romani che servivano sotto di lui con gli ispanici di rango pi\u00f9 elevato, non pot\u00e9 mantenere la sua posizione e la sua influenza sopra le trib\u00f9 natali venne meno, bench\u00e9 avesse vinto sempre fino alla fine. Nel 72 a.C. fu assassinato in un banchetto, e sembra che il principale istigatore sia stato Marco Perperna Vento dopo che Quinto Cecilio Metello Pio e Gneo Pompeo Magno ebbero messo una taglia sulla sua testa, e messo zizzania tra i suoi."}
{"id": "114434", "revid": "481349", "url": "https://it.wikipedia.org/wiki?curid=114434", "title": "Imperialismo", "text": "L'imperialismo \u00e8 la volont\u00e0 di uno Stato di estendere il proprio dominio (politico, economico e culturale) su altri territori al fine di realizzare un impero.\nIl termine venne coniato in Francia nell'Ottocento per definire il regime instaurato da Napoleone III, fu usato in seguito in Inghilterra, associato all'idea di dispotismo e infine il suo significato venne esteso alla tendenza di una nazione a imporre il suo dominio economico e a influenzare la politica interna di altri paesi con l'obiettivo di avviare la costruzione di imponenti imperi economici (ad es. sfruttare la manodopera a basso costo e le materie prime). Per i paesi dominanti uno degli obiettivi principali di questo sistema era quello di ricavare dai paesi occupati una grande quantit\u00e0 di materie prime a costi bassi. Il termine \u00e8 usato talvolta per descrivere la politica estera di uno Stato tesa al mantenimento di colonie e domini in terre lontane, anche se lo Stato stesso non si considera un impero.\nInoltre, il termine imperialismo pu\u00f2 indicare una posizione intellettuale e allo stesso tempo un'ideologia politico-economica e culturale, che implicherebbe la convinzione che la conquista e il mantenimento degli imperi abbiano una valenza positiva; tale punto di vista \u00e8 spesso unito al presupposto di una superiorit\u00e0 culturale o di altro tipo (es. razziale) intrinseca al potere imperiale.\nStoria.\nIl fenomeno dell'imperialismo \u00e8 scaturito in primo luogo da cause di tipo politico e di tipo ideologico, incanalate, articolate, ampliate ed inserite in un pi\u00f9 generale disegno economico. Tale desiderio di espansione \u00e8 dovuto ai cambiamenti della situazione economica e non solo. \u00c8 anche legato a motivazioni politiche e persino ideologiche, che variavano a seconda della situazione del paese colonizzatore e dei paesi da colonizzare. Sul piano ideologico-politico l'imperialismo \u00e8 dovuto all'affermarsi di atteggiamenti nazionalistici tesi ad esaltare i caratteri ritenuti originali della propria nazione che non si configurano come il nazionalismo degli inizi dell'Ottocento, e cio\u00e8 caratterizzato dalle tensioni indipendentistiche, ma \u00e8 ormai ornato (e quindi svilito) da quel sentimento di \"prestigio\" tanto agognato dalle precedenti nazioni europee.\nA tutto ci\u00f2 era congiunta una radicata convinzione di una superiorit\u00e0 biologica della propria razza rispetto alle popolazioni di quei paesi che non riuscivano a dare lo slancio alle loro economie, in particolare i popoli africani.\nPaesi che recentemente avevano conseguito un solido sviluppo economico, al quale si era aggiunto anche l'elemento di un capitalismo che non era pi\u00f9 \"industriale\" ma \"finanziario\" (cio\u00e8 sorretto da prestiti da parte di istituti di credito), ritenevano l'espansione verso territori d'oltremare una buona causa per:\nTirando le somme, \u00e8 facile comprendere quale fosse l'atteggiamento assunto da Germania, Inghilterra e Francia in questo trentennio di storia di esasperato imperialismo, un atteggiamento di fanatico \"eurocentrismo\".\nNella prima met\u00e0 del XIX secolo tutto lasciava pensare che il colonialismo fosse ormai tramontato:\nNel corso del secolo, per\u00f2, la popolazione europea era aumentata e, dal 1860, grandi masse di tutte le nazioni, non trovando lavoro in patria cominciarono a prendere la via dell'emigrazione e a inserirsi non solo nelle due Americhe, ma anche in Asia e in Africa. Finanzieri e banchieri, a loro volta, guardandosi attorno per cercare nuovi investimenti, collocarono grandi quantit\u00e0 di denaro nelle miniere e nelle piantagioni di altri continenti; di conseguenza, vollero difendere i loro capitali e sorvegliare da vicino i paesi in cui li avevano impegnati.\nL'Europa, inoltre, padroneggiava i mezzi di comunicazione intercontinentali, ma le sue navi avevano bisogno di scali sicuri per approvvigionarsi di carbone durante le sue traversate. Contemporaneamente gli imprenditori volevano allargare i propri mercati e avere serbatoi di materie prime di cui l'Europa era priva, come, per esempio, il petrolio e il caucci\u00f9.\nLe classi dirigenti dell'Ottocento tradussero tutte queste necessit\u00e0 in Imperialismo, cio\u00e8 in una nuova forma di colonialismo che, per la prima volta, mir\u00f2 sia al totale sfruttamento economico dei paesi colonizzati sia al loro controllo territoriale. Si concretizz\u00f2 attraverso:\nQuesto passaggio implica una visione eurocentrica e non universalmente condivisibile. L'imperialismo port\u00f2 comunque diversi vantaggi ai popoli colonizzati. Una parte di essi ebbe modo di imparare nuove tecnologie a discapito delle loro antiquate tecniche di lavorazione tradizionale. Nelle colonie le leggi diventarono di tipo europeo, seppur con qualche modifica, non c'era sicuramente lo stesso trattamento tra un europeo e un africano o un asiatico. Le colonie venivano sfruttate con le monocolture.\nLa concorrenza per il rafforzamento della propria potenza cre\u00f2 in Europa molte rivalit\u00e0. Per questo nel novembre del 1884 Bismarck, allora cancelliere dell'Impero tedesco, convoc\u00f2 a Berlino una grande Conferenza, in cui si stabilirono i criteri in base ai quali le potenze Europee si sarebbero suddivisi le colonie; nel documento conclusivo si affermava che ciascuno stato si sarebbe potuto impadronire di territori africani e asiatici, a condizione che avesse avvisato le altre potenze, le quali avrebbero potuto far valere i \u201cpropri reclami\u201d.\nLa missione civilizzatrice.\nOltre a motivazioni economiche, gli europei erano spinti verso altri continenti anche dalla convinzione etnocentrica di avere una responsabilit\u00e0 di esportare la civilt\u00e0 bianca. Poich\u00e9 l'Europa considerava di aver raggiunto un progresso ineccepibile in molti campi, soprattutto in ambito tecnologico, sociale e medico, giudicava anche che questo stile di vita dovesse essere esportato - o imposto - nei territori considerati \"pi\u00f9 arretrati\". In particolare i diritti umani erano un campo cui per esempio i britannici si ritenevano chiamati ad esportare, poich\u00e9 ad esempio in India alcune sette allora praticavano ancora dei sacrifici umani in onore della dea K\u0101l\u012b, o in alcune parti dell'Africa Centrale era presente il cannibalismo; costumi ai quali l'intervento pi\u00f9 o meno violento degli europei mise fine. La missione civilizzatrice era quindi intesa in questo senso oltre che a formare una \u00e9lite di semi-governati autoctoni adeguatamente formati nelle scuole e nelle universit\u00e0 d'Europa che potevano coadiuvare gli europei nel governo delle colonie.\nL'imperialismo nell'antichit\u00e0.\nNell'antichit\u00e0, nonostante non sia ancora possibile parlare di un vero e proprio fenomeno di imperialismo, si pu\u00f2 tuttavia trovare qualche primo tentativo di espansione su un territorio pi\u00f9 vasto possibile, del proprio impero e di sfruttamento delle popolazioni locali, per esempio durante il dominio romano: \u00e8 durante, in particolare nel periodo a cavallo tra III e II secolo a. C. che Roma inizi\u00f2 a realizzare gli effetti, la missione della sua politica espansionistica nel mondo, un mondo in cui essa era arrivata allora a dominare, dopo essere uscita dai confini del Lazio e aver esteso la propria egemonia sulla penisola, l'intero bacino del Mediterraneo con l'acerrima rivale Cartagine, dopo la fine delle guerre puniche. Una conquista, quella annibalica, secondo lo storico greco Polibio, considerato come colui che per primo defin\u00ec l'imperialismo romano, che ha comportato l'unione, l'intreccio tra i destini e la storia delle popolazioni di Italia, \"Libia settentrionale\", Grecia e Asia, che si inserisce nel quadro dell'espansione continuata poi nei secoli a seguire, di uno degli imperi pi\u00f9 estesi che l'umanit\u00e0 abbia mai conosciuto. E, a proposito invece della Grecia, in essa possiamo trovare un'imposizione da parte pi\u00f9 che altro di alcune citt\u00e0-stato a livello regionale, come accadde per esempio per l'affermazione di Sparta nel Peloponneso e Atene nell'Attica e la progressiva trasformazione della prima in un vero e proprio Stato militare che sarebbe andato a formare la potente Lega peloponnesiaca e l'introduzione nella seconda di forme istituzionali democratiche via via sempre pi\u00f9 efficienti; sar\u00e0 con l'ampliarsi dei territori guadagnati, nella sua contemporanea espansione, dall'enorme Impero persiano, sotto Ciro il Grande e Dario, che in breve i due popoli si scontrarono, scatenando le celebri guerre persiane.\nConseguenze.\nPolitiche.\nSul piano politico l'espansione coloniale fin\u00ec per favorire la formazione o il risveglio di nazionalismi locali, ad opera soprattutto dei nuovi quadri dirigenti, che si formarono nelle scuole europee e vi assorbirono gli ideali democratici e i principi di nazionalit\u00e0.\nL'Europa si trov\u00f2 ad esportare quello che meno avrebbe desiderato: il bisogno di autogovernarsi e di decidere del proprio destino. I nuovi governanti che si trovarono ad amministrare le nazioni indipendenti nell'era post-coloniale travisarono completamente gli ideali di democrazia e giustizia acquisiti studiando in Europa. Essi sedotti dal potere grazie alla loro istruzione poterono soggiogare in breve tempo le popolazioni locali formando delle dittature. I principi egualitari di cui tanto l'Europa si vantava non furono assorbiti o meglio le nuove \u00e9lite di governanti capirono come sfruttare a loro favore gli strumenti appresi in Europa nonostante durante le guerre per l'indipendenza spesso si nascondessero dietro la bandiera dell'oppressione europea e dell'antidemocraticit\u00e0, bandiera che non tard\u00f2 ad essere eliminata una volta che l'indipendenza veniva raggiunta.\nEconomiche.\nDal punto di vista economico, l'esperienza coloniale ebbe effetti positivi sui paesi che ne furono investiti, portando ad un miglioramento dell'apparato produttivo, grazie all'inserimento delle nuove tecnologie europee anche i popoli colonizzati poterono giovarne dei benefici, in molte colonie le popolazioni locali impiegate nelle attivit\u00e0 di produzione venivano anche pagati in modo tale da poter far circolare la moneta ed agevolare gli scambi.\nFurono create economie orientate essenzialmente all'esportazione e alle monocolture, in molti casi per\u00f2 la colonia era precedentemente orientata verso un mercato interno anche se la produzione era decisamente inferiore e quindi si ebbe una sorta di shock iniziale che fu comunque assorbito nel tempo.\nFu messo in moto un processo di sviluppo, ma in funzione degli interessi europei, i quali del resto si appropriarono sistematicamente di gran parte dei ricavi economici dei paesi colonizzati.\nCulturali.\nL'effetto dell'imperialismo sulle culture dei paesi colonizzati fu alquanto rilevante.\nI sistemi culturali che avevano una pi\u00f9 solida tradizione e che erano legati a strutture politico-sociali organizzate bench\u00e9 molto primitivi, come nei paesi dell'Asia e del Nord Africa si difesero meglio nonostante alla fine furono soppiantati da sistemi democratici basati su modelli europei.\nBen diverso fu il caso dell'Africa pi\u00f9 arcaica, animista e pagana. Qui furono infatti alterati alle fondamenta gli equilibri delle trib\u00f9 e dei villaggi, mentre interi sistemi di vita, di riti e di valori entrarono rapidamente in crisi, la stessa \u00e9lite di persone che avevano potuto studiare nelle scuole d'Europa che nella seconda met\u00e0 del Novecento si trovarono ad amministrare le nuove nazioni indipendenti capirono che i sistemi di governo che sostenevano l'Europa erano giusti e democratici. Essi tuttavia travisarono questi ideali di democrazia e giustizia favorendo nell'era post-coloniale la formazione di dittature proprio sfruttando il fatto di essere stati istruiti in Europa ed aver quindi appreso pregi e difetti degli europei anche nel modo di governare. Le popolazioni locali videro quindi il dominio delle \u00e9lite europeizzate sostituirsi al dominio diretto degli europei: in moltissimi casi questo cambiamento port\u00f2 ad orrendi massacri, deportazioni e persecuzioni delle popolazioni locali da parte proprio degli stessi abitanti i quali per mantenere il potere ereditato dagli europei fecero di tutto.\nRicezione critica.\nTeoria leninista sull'imperialismo.\nL'accezione leninista di imperialismo \u00e8 al di fuori della dimensione prettamente politica, ma si basa su una definizione economica; suoi contrassegni sono:"}
{"id": "114437", "revid": "174852", "url": "https://it.wikipedia.org/wiki?curid=114437", "title": "Difterite laringea", "text": ""}
{"id": "114438", "revid": "174852", "url": "https://it.wikipedia.org/wiki?curid=114438", "title": "Laringite difterica", "text": ""}
{"id": "114440", "revid": "124894708", "url": "https://it.wikipedia.org/wiki?curid=114440", "title": "Pallone col bracciale", "text": "Il pallone col bracciale \u00e8 uno sport di squadra sferistico e uno dei giochi nazionali italiani pi\u00f9 antichi: fu lo spettacolo atletico pi\u00f9 popolare in Italia sino a circa il 1921. Ancora ai tempi dell'inaugurazione del Foro Italico, lo scultore Bernardino Boifava scelse di rappresentare un \"Pilibulus\", ossia un giocatore col bracciale, come emblema della Provincia di Forl\u00ec. I pallonisti professionisti dell'epoca erano tra gli atleti pi\u00f9 ricchi nel mondo di allora: forse solo i toreri spagnoli e i lottatori giapponesi di sumo potevano rivaleggiare coi pallonisti per popolarit\u00e0 e ricchezza. Il \"bracciale\" ebbe una certa diffusione pure in Francia, Germania, Austria, Inghilterra e Paesi Bassi. Dal pallone col bracciale nacque anche lo sport della palla tamburello, una disciplina oggi molto diffusa in Italia.\nStoria.\nIl gioco del pallone col bracciale, derivato dalla pallacorda, cominci\u00f2 ad affermarsi in Italia gi\u00e0 a partire dal XVI secolo e per pi\u00f9 di quattro secoli \u00e8 stato il protagonista indiscusso degli sport sferistici nella penisola italiana, almeno per quanto riguarda l'Italia centro-settentrionale, fino a toccare nel XIX secolo i vertici massimi del consenso e della popolarit\u00e0 pure nel sud Italia, divenendo quindi un elemento unificante e rappresentativo della nuova nazione italiana in qualit\u00e0 di sport nazionale.\nNotevole impulso a questo sport diede la Toscana, tanto che una specialit\u00e0 di gioco era chiamata anche \"bracciale grande\" o \"toscano\". Un impressionante numero di giocatori professionisti erano toscani: basti pensare che nell'Ottocento un comune come Poggibonsi contava, come racconta De Amicis, ben diciassette pallonisti di professione; inoltre a questa regione si deve soprattutto il merito di aver dettato, agli inizi del XIX secolo, le nuove regole di gioco che contribuirono alla trasformazione del pallone da passatempo o gioco di piazza a vero e proprio spettacolo pubblico. Altra zona importante del \"bracciale\" \u00e8 quella marchigiana: per esempio, nel XX secolo la cittadina di Mondolfo (PU) era la patria di tanti campioni, al punto che fu chiamata \"la capitale del gioco di pallone a bracciale\" da S. Iacomuzzi nella \"Enciclopedia degli sport\" edita nel 1965.\nAltre terre \"fertili\" per il bracciale furono Piemonte, Emilia-Romagna e Lazio: ad esempio, tra le statue del Foro Italico la provincia di Forl\u00ec \u00e8 rappresentata appunto da questo sport. In queste regioni nacquero giocatori celeberrimi che per classe e personalit\u00e0 non furono inferiori ai toscani e si guadagnarono nella loro carriera onori, fama e soprattutto somme di denaro cos\u00ec considerevoli da fare invidia agli stessi fuoriclasse del tennis, golf e automobilismo attuali. Per fare un esempio, il mitico Carlo Didimi da Treia ossia il \"garzon bennato\" cantato da Leopardi, nel maggio 1830 richiedeva per una sua esibizione un compenso pari a \"non meno di 600 scudi romani\" mentre un maestro elementare dello Stato Pontificio intascava dai 25 ai 60 scudi all'anno. Difatti l'attivit\u00e0 professionale di questa disciplina atletica, specialmente durante l'Ottocento e la prima met\u00e0 del secolo scorso, fu organizzata da imprenditori capaci e appassionati che ingaggiavano gli atleti come fossero attori; praticamente diverse squadre dipendevano da una stessa societ\u00e0 gestita da un'impresa che retribuiva i giocatori e programmava i loro tornei, quindi un titolare d'impresa (ossia impresario) organizzava tornei nei quali si fronteggiavano le sue squadre concedendo poi un \"premio vittoria\" in denaro alla compagine vincente: con questo sistema, varie imprese allestirono tornei in molte nazioni, tra le quali Francia, Regno Unito, USA, Argentina, Egitto. Per fare un confronto con ingaggi attuali, si consideri che un bravo atleta come Silvio Bencini detto \"Braccioni\" guadagnava nel 1905 a 25 anni la favolosa somma di \u00a3 42 (circa \u20ac 180 odierni) al giorno solo per il contratto, pure quando non giocava a causa d'infortunio e malattia, oltre ai premi per vittorie e partite di esibizione: infatti i professionisti giocavano quotidianamente o quasi.\nVenivano costruiti appositi impianti di gioco, detti sferisteri, che potevano ospitare migliaia di persone. Verso la fine dell'Ottocento, con la vulcanizzazione della gomma, furono fabbricati i primi palloni in questo materiale, che permisero di sostituire il bracciale con una protezione pi\u00f9 leggera di strisce in stoffa e cuoio. Fu cos\u00ec che il bracciale si divise nelle due specialit\u00e0: quella nuova del \"pallone piccolo\" o \"piemontese\", diventata in seguito \"pallone elastico\" poi pallapugno, e quella tradizionale del \"pallone grosso\" o \"toscano\" che per tre secoli fu il gioco pi\u00f9 praticato in tutta la Penisola destando l'interesse di Wolfgang Goethe (che ne parla in \"Viaggio in Italia\"), Karl Philipp Moritz, Christian Joseph Jagemann, Richard Colt Hoare, Jacob Burckhardt, William Wetmore Story, Giacomo Leopardi (\"A un vincitore nel pallone\"), Edmondo De Amicis (\"Gli azzurri e i rossi\"), Giuseppe Baretti, Alessandro Verri, Antonio Canova, Corrado Ricci, Anton Francesco Grazzini, Ottavio Rinuccini, Gabriello Chiabrera, Jacopo Taruffi, Tommaso Grossi, Gioachino Belli, Michele Romano, Michelangelo Mariani, Aleardo Aleardi, Angelo Brofferio, Ettore Nunzi, Beniamino Gigli.\nNella seconda met\u00e0 del XX secolo per\u00f2 arriv\u00f2 l'inesorabile declino e il gioco del bracciale si avvi\u00f2 sul viale del tramonto. I nuovi sport britannici, esportati dai marinai inglesi in tutto il mondo, arrivarono anche in Italia, travolgendo tutti gli sport sferistici di origine latina che sino ad allora l'avevano fatta da padroni. Nonostante tutto, il bracciale e altre discipline sferistiche sono stati sempre praticati nel secolo scorso in tutta Europa e gran parte del mondo; dall'inizio di questo secolo le tante federazioni internazionali hanno deciso di rinnovare e unificare i regolamenti conseguendo un favore popolare notevole: il pubblico \u00e8 tornato ad affollare gli sferisteri nel mondo attuale.\nRegole.\nIl bracciale \u00e8 una sorta di manicotto, generalmente di noce, ricavato sempre da un unico pezzo di legno scavato in modo tale da adattarsi quanto pi\u00f9 possibile alla mano e al polso del giocatore, munito di sette cerchi contornati di denti o punte di sorbo o corniolo, a piramide smussata, per un totale di 105 punte; il peso \u00e8 di circa 1\u00a0kg nella versione piemontese, di 2\u00a0kg in quella toscana, ma si usa anche un tipo di bracciale senza punte in una disciplina detta pillotta. La palla, formata da otto spicchi in pelle di manzo opportunamente conciata, ha una circonferenza di 39\u00a0cm circa e un peso di tre etti, mentre nella classica versione toscana il pallone ha diametro 31\u00a0cm e peso 750\u00a0g. Il campo di gioco misura mediamente 80\u00a0m in lunghezza e 16\u00a0m in larghezza e pu\u00f2 essere affiancato dal muro di ribattuta, alto intorno ai 16\u201318\u00a0m.\nIn un campo con muro di appoggio giocano tre giocatori per ciascuna squadra, denominati \"battitore\", \"spalla\" e \"terzino\", mentre nei campi senza muro di appoggio, definiti \"campi alla lizza\", quattro atleti formano ciascuna squadra, essendoci 2 terzini. Al battitore spetta il compito d'iniziare il gioco con la battuta della palla che gli viene lanciata con perfetto tempismo dal \"mandarino\": quest'ultimo, in passato, veniva spesso reclutato tra i migliori giocatori di bocce della citt\u00e0; la sua abilit\u00e0 consiste infatti, oltrech\u00e9 nella suddetta scelta di tempo, anche nella precisione con la quale deve lanciare la palla nel supposto punto d'impatto con il bracciale. Normalmente, ma non sempre, il battitore prende la rincorsa su una tavola in legno che sta inclinata grazie a un supporto sul terreno: tale tavola, lunga quasi 2\u00a0m, si chiama \"trampolino\" o \"trappolino\" e serve per dare slancio all'azione del battitore. Quanto alla \"spalla\" e al \"terzino,\" il loro compito \u00e8 quello di rimandare la palla.\nAltre modalit\u00e0 di gioco dei professionisti sono:\nL'incontro si svolge nel modo seguente: battuta la palla e commesso il primo errore, la squadra che si aggiudica il primo scambio conquista i primi 15 punti ai quali si aggiungono, sempre nel caso di vittoria, altri 15 punti, poi 10 e infine 10. Il punteggio viene, pertanto, cos\u00ec conteggiato: 15 - 30 - 40 - 50 ma in origine era 15 - 30 - 45 - 60. Aggiudicandosi il cinquantesimo punto la squadra vittoriosa conquista un gioco.\nNonostante la similitudine di questo punteggio con quello del tennis, le squadre, una volta giunte sul 40 pari, non proseguono con il metodo dei vantaggi, bens\u00ec vince quella che per prima si aggiudica il cinquantesimo punto. Il gioco ammette, oltrech\u00e9 la risposta a volo, anche quella dopo un solo rimbalzo.\nI punti si fanno:\nPer due giochi consecutivi la battuta spetta alla stessa squadra. Quattro giochi formano un \"trampolino\". L'intero incontro \u00e8 costituito attualmente da tre trampolini per un totale di 12 giochi. La vittoria spetta alla squadra che totalizza il maggior numero di giochi nei tre trampolini.\nLe scommesse.\nLe partite di \"bracciale \"sono tradizionalmente oggetto di scommesse, come gi\u00e0 avveniva per lo sport della pallacorda.\nIl 21 maggio 1893 negli sferisteri furono introdotti i totalizzatori, gi\u00e0 utilizzati per l'ippica, dunque il volume di denaro scommesso aument\u00f2 ulteriormente. Prima e dopo l'adozione del totalizzatore, si verificarono casi di sospetta corruzione dei pallonisti che causarono il divieto delle scommesse in vari periodi, poi le pubbliche autorit\u00e0 revocavano comunque tali divieti poich\u00e9 chi voleva comunque scommetteva clandestinamente. Un caso significativo per valutare l'entit\u00e0 del denaro scommesso si verific\u00f2 nel settembre 1784 quando a Finale Ligure si svolse una sfida ai 25 giochi, con premio di 100 zecchini per i vincitori, tra una squadra di Savona e un'altra composta da due atleti di Oneglia con altri due di Porto Maurizio: su quest'ultima squadra tanto puntarono i tifosi da presentarsi con una cassetta piena d'oro per un valore di circa \u00a3 60.000; pure i sostenitori dei savonesi portarono altrettanto denaro custodito in sacchetti. Dunque si calcola che circa l'equivalente di \u20ac 500.000 fosse la posta in palio. La sfida si disput\u00f2 in tre giorni giocando una partita al giorno. I savonesi vinsero la prima partita, ma persero la seconda poich\u00e9 un pallonista gioc\u00f2 malissimo: poi si seppe che era stato corrotto con 50 \u00e9cu e fu salvato dall'ira dei savonesi per la presenza dei soldati; ma fu ovviamente cacciato. Quindi i savonesi giocarono nel terzo giorno in 3 contro 4, riuscendo a pareggiare sui 22 giochi, poich\u00e9 i pallonisti concordarono di non proseguire sino ai 25, precedentemente stabiliti. Comunque, furono molti gli scommettitori a rimetterci, poich\u00e9 avevano puntato pure sulle singole partite e sui singoli giochi, considerando che le puntate sul risultato finale furono annullate.\nI campioni.\nAlla popolarit\u00e0 di questo sport contribuirono certamente i suoi giocatori, veri e propri personaggi dell'epoca, le figure dei quali erano accompagnate da storie che spesso finivano per diventare vere e proprie leggende. L'esperto di \"bracciale\" Leone Cungi, nel suo libro \"Artisti degli sferisteri\" pubblicato nel 2007, racconta: \"la celebrit\u00e0 degli assi del pallone non conobbe frontiere n\u00e9 ebbe limiti. Personaggi di ceto e di condizione diversi furono i protagonisti delle vicende di un gioco che fu per secoli lo sport italico per eccellenza; artisti di uno spettacolo che divenne espressione, per molti aspetti, della cultura della societ\u00e0 italiana. Attori principali dell'evento agonistico che furono paragonati ai poeti da De Amicis\". Caratteristici erano poi i soprannomi e gli pseudonimi affibbiati dai tifosi ai giocatori; si calcola che nei secoli scorsi abbiano giocato migliaia di professionisti: qui ricordiamo alcuni tra i pi\u00f9 famosi e celebrati, osannati al pari degli odierni campioni olimpici e mondiali.\nIl bracciale oggi.\nCompletamente dimenticato e allontanato dalle grandi citt\u00e0 che ne avevano fatto la storia, il \"bracciale\" continu\u00f2 a essere giocato in pochi comuni toscani ossia Monte San Savino, Chiusi, Torrita di Siena e Barga, delle Marche come Treia e Mondolfo, nonch\u00e9 Cesena, Ravenna e Faenza in Romagna. In queste zone, grazie alla passione degli abitanti questo sport \u00e8 sempre stato praticato, pure negli anni recenti, in tornei di manifestazioni folcloristiche e rievocative. A Mondolfo il torneo denominato \"La Cacciata\" si svolge alla fine di luglio ed \u00e8 caratterizzato da imponenti sfilate in costume cinquecentesco delle 4 contrade che si disputano il trofeo dinnanzi al Duca D'Urbino: il Castello, la Piana, il Fosso e la Barriera.\nQuesta specialit\u00e0 atletica durante i secoli ha sempre avuto nei tornei il sistema per classificare squadre e giocatori: comunque dal 1936 al 1963 si svolsero i campionati italiani divisi in 2 categorie: una per atleti professionisti e l'altra per dilettanti; dal 1956 vi fu un'unica categoria ma alle squadre prive di professionisti erano dati vantaggi iniziali di punteggio ossia, per esempio, la partita iniziava da 3 giochi a 0 in favore dei dilettanti. Dal 1992, dopo la costituzione di un Comitato Nazionale, con sede a Treia, il bracciale \u00e8 tornato sulla scena agonistica con la disputa, a distanza di quasi trent'anni dall'ultima edizione, del rinnovato campionato italiano.\nAttualmente il pallone col bracciale \u00e8 governato da un Comitato Interregionale affiliato alla F.I.P.A.P. ossia Federazione Italiana Pallapugno, disciplina associata del CONI dal 1981, che oltre pallapugno e bracciale amministra una serie di sport sferistici, tra i quali alcuni noti a livello internazionale ma poco praticati in Italia, come la palla basca, altri caratterizzati invece da una forte vocazione localistica come la palla eh! praticata nell'alta Maremma, tra le province di Siena e Grosseto, con modalit\u00e0 e attrezzi di gioco in tutto simili al llargues valenciano.\nDal 1981, il gioco del pallone col bracciale viene praticato anche a Chiusi Scalo in provincia di Siena nella versione denominata \"pillotta\" che, a differenza del bracciale classico, si gioca con un manicotto di superficie piatta che semplifica notevolmente l'approccio al pallone. A Chiusi Scalo annualmente, tra fine agosto e i primi di settembre, cinque squadre - Biffe (dai colori verde e arancione), Fornace (giallo e rosso), Granocchiaio (verde e bianco), Sotto Grottone (giallo e nero) e Mar Nero (blu e nero) - rappresentanti delle cinque contrade in cui \u00e8 diviso il paese si contendono un apposito trofeo a forma di conca: proprio per questo, la manifestazione prende il nome di Ruzzi della Conca. Il tipo di gioco adottato si caratterizza per l'uso di una palla in gomma (materiale) del peso di circa due etti e per un bracciale sagomato all'interno, onde permettervi l'inserimento della mano, del peso di 1 chilogrammo: si gioca senza l'ausilio del muro d'appoggio, in gergo tecnico \"alla lizza\", ma con le regole del pallone col bracciale classico. Sempre dal 1981, il gioco del pallone col bracciale a Chiusi Scalo \u00e8 diffuso anche tra i ragazzi sotto 15 anni, i quali si sfidano in un'unica giornata per l'assegnazione di uno specifico trofeo: tale competizione \u00e8 detta \"braccialino\". Dal 2006 viene praticato anche un torneo di pallone col bracciale per donne.\nIl gioco del bracciale in opere artistiche.\nIl Pallone col bracciale viene nominato nell'opera lirica del 1817 La Cenerentola di Gioachino Rossini, libretto di Jacopo Ferretti: nel secondo atto, durante il sestetto, il servo Dandini, riferendosi al ritorno al potere del proprio padrone, il Principe Ramiro, canta: \"Alfine sul bracciale ecco il pallon torn\u00f2; e il giocatore maestro in aria il ribalz\u00f2\".\nAnche Giacomo Leopardi nei \"Canti\" dedic\u00f2 una poesia al gioco del Pallone col bracciale e al campione Carlo Didimi, intitolata: \nA un vincitore nel Pallone, dopo avere assistito a una partita nello Sferisterio di Macerata, costruito appositamente come stadio per il gioco del Pallone col bracciale.\nUna statua imponente di tre metri in altezza e pesante sette tonnellate, che rappresenta due pallonisti, \u00e8 ubicata sulla principale strada conducente a Treia: l'opera \u00e8 frutto del lavoro dello scultore maceratese Sandro Piermarini e fu sistemata sulla rotatoria stradale nel 2016.\nNel film Il giovane favoloso del 2014 si vede Giacomo Leopardi che elogia Carlo Didimi dialogando con degli avventori in un'osteria di Napoli e per qualche minuto si vedono ragazzi che giocano coi bracciali a pallone nei vicoli napoletani per dimostrare come questo sport \u00e8 radicato nella cultura popolare cos\u00ec come nella cultura dei grandi artisti italiani.\nGlossario.\nOgni tipo di sport ha un suo gergo ossia una serie di termini specifici per una determinata specialit\u00e0; a seguire se ne riportano alcuni in ordine alfabetico:\nBibliografia.\nIn ordine cronologico:"}
{"id": "114441", "revid": "7336", "url": "https://it.wikipedia.org/wiki?curid=114441", "title": "Circoli di qualit\u00e0", "text": ""}
{"id": "114445", "revid": "125935185", "url": "https://it.wikipedia.org/wiki?curid=114445", "title": "Carit\u00e0", "text": "Carit\u00e0 \u00e8 un termine derivante dal latino \"caritas\" (\"benevolenza, affetto\", sostantivo di \"carus\", cio\u00e8 \"caro, amato\", su imitazione del greco \"ch\u00e0ris,\" cio\u00e8 \"grazia\"), ma anche dal greco \u1f00\u03b3\u03ac\u03c0\u03b7, ag\u00e1p\u0113 (come appare nel Nuovo Testamento Greco), ossia un grande amore disinteressato e fraterno. Nella teologia cattolica \u00e8 una delle tre virt\u00f9 teologali, insieme a fede e speranza.\nLo stesso termine si utilizza anche in riferimento all'atto dell'elemosina (nell'espressione \"fare la carit\u00e0\") e in riferimento a ogni forma di volontariato.\nSignificato religioso.\nNel cristianesimo.\nNel cristianesimo, il termine \"carit\u00e0\" rappresenta l'amore nei confronti di Dio e degli altri; si ritiene che essa realizzi la pi\u00f9 alta perfezione dello spirito umano, in quanto al contempo rispecchia e glorifica la natura di Dio. Nelle sue forme pi\u00f9 estreme la carit\u00e0 pu\u00f2 raggiungere il sacrificio di s\u00e9.\nAttraverso la carit\u00e0 l'uomo realizza il comandamento dell'amore lasciato da Ges\u00f9 Cristo ai suoi discepoli e quindi ottiene la pazienza di sopportare i mali terreni e raggiungere la felicit\u00e0 eterna:\nNella Prima lettera ai Corinzi, San Paolo fa un'esaltazione di questa virt\u00f9 in un brano chiamato Inno alla carit\u00e0 (), ponendola al primo posto fra i carismi dello Spirito Santo Dio.\nLa stessa parola \"carisma\" in greco condivide l'etimologia di \"carit\u00e0\" e di \"ringraziamento\". Come il dono della profezia, anche la carit\u00e0 \"edifica l'assemblea\" ( e ). La carit\u00e0 \u00e8 anche intesa riguardo al consumo di carne animale, come non dar scandalo al potenziale fratello che non amando Dio, non \u00e8 da Lui conosciuto, nel senso che non riceve il dono della necessaria scienza; e imitando gli altri nel consumo di carni crude (\"come se fossero davvero immolate agli dei\"), contamina il proprio senso comune, gi\u00e0 denutrito.\nLa carit\u00e0, unita alle altre virt\u00f9 teologali, \u00e8 lo strumento per il raggiungimento della felicit\u00e0.\nPapa Benedetto XVI ha scritto un'enciclica dedicata alla carit\u00e0, dal titolo Deus caritas est.\nLa carit\u00e0 si pu\u00f2 attuare praticamente anche mediante le opere di misericordia corporale e spirituale.\nNell'ebraismo.\nUno dei comandamenti principali dell'Ebraismo \u00e8 \"Ama il prossimo tuo come te stesso\" (), a volte chiamato il \"Grande Comandamento\". Nell'Ebraismo, la carit\u00e0 \u00e8 considerata una forma di giustizia e viene definita Zedaqah.\nNell'islam.\nSia il Corano che gli \u02bea\u1e25\u0101d\u012bth di Maometto sottolineano che la carit\u00e0 \u00e8 un obbligo per ogni musulmano. Uno dei pilastri dell'islam \u00e8 pertanto l'elemosina obbligatoria, chiamata zakat; accanto ad essa, esiste una forma volontaria di carit\u00e0 che \u00e8 chiamata sadaqa.\nNel buddhismo.\nNella religione buddhista, la compassione (detta \"karuna\") \u00e8 considerata una virt\u00f9 fondamentale. Essa non si identifica semplicemente con l'empatia, cio\u00e8 la partecipazione alla sofferenza altrui, ma deve portare ad assumere un ruolo attivo, effettuando azioni per alleviare tale sofferenza. La compassione nasce dalla benevolenza verso gli altri (detta \"maitri\") e si realizza mediante la generosit\u00e0 (detta \"d\u0101na\") che per\u00f2 non deve limitarsi solo all'aspetto materiale (come l'elemosina ai bisognosi). Alcuni autori identificano la compassione buddhista con la carit\u00e0 cristiana, mentre altri ritengono che, a causa di importanti differenze concettuali esistenti tra le due religioni, tale identificazione non sia corretta.\nNel confucianesimo.\nConfucio afferm\u00f2 che il comportamento dell'uomo virtuoso deve essere ispirato dalla giustizia e dalla benevolenza e raccomand\u00f2 di rispettare nei rapporti umani il principio di reciprocit\u00e0 espresso dalla regola \"non fare agli altri ci\u00f2 che non vorresti fosse fatto a te\". La benevolenza di Confucio (chiamata \"ren\") non \u00e8 per\u00f2 ancora un amore universale, in quanto si esprime secondo una gerarchia di rapporti familiari e politici. Mencio svilupp\u00f2 ulteriormente questo concetto di benevolenza, sottolineando che non va rivolta solo alle persone della propria cerchia familiare e afferm\u00f2 a titolo di esempio:\"tratta i tuoi vecchi come devono essere trattati ed estendi il trattamento ai vecchi degli altri\". Bisogna tuttavia tenere conto che l'ideale dell'uomo dignitoso (\"junzi\") del confucianesimo \u00e8 diverso dal \"bodhittsava\" del buddhismo o del \"santo\" del cristianesimo, pertanto non si pu\u00f2 identificare la benevolenza confuciana con la compassione buddhista o la carit\u00e0 cristiana. Sotto questo punto di vista, per la Cina fu molto importante l'introduzione del buddhismo e l'enfasi con cui predicava la compassione e la gentilezza."}
{"id": "114446", "revid": "709565", "url": "https://it.wikipedia.org/wiki?curid=114446", "title": "Primitivo", "text": "L'appellativo di primitivo \u00e8 antropologicamente relativo. Si pu\u00f2 applicare al primo di diversi e successivi stadi nello sviluppo della cultura, della tecnologia o dell'arte di un gruppo umano.\nTentativi di definizione.\nUna punta di freccia in ferro, rispetto ad una in bronzo oppure le pi\u00f9 sofisticate punte in selce (tipica del periodo solutreano), manifesta una netta superiorit\u00e0 tecnologica e richiede procedure pi\u00f9 articolate per essere prodotta, basate sull'utilizzo del fuoco, di forni, di mantici e di altri strumenti come l'incudine e il martello. La conoscenza della ruota potrebbe essere un altro criterio discriminante. La scrittura, \u00e8 una innovazione tecnologica fondamentale che rende possibile l'esistenza di societ\u00e0 molto pi\u00f9 complesse.\nL'esistenza di un alfabeto, l'agricoltura, le transazioni monetarie, la conoscenza rudimentale di qualche branca scientifica, l'organizzazione gerarchica che superi il concetto di organizzazione tribale, e la costruzione di citt\u00e0 pi\u00f9 o meno sofisticate, porterebbe intuitivamente a classificare una societ\u00e0 come organizzata e non tribale, primitiva. D'altra parte, un uso scientifico della parola \"primitivo\" \u00e8 pi\u00f9 indicato come termine di paragone tra due condizioni tecnologiche e di complessit\u00e0 sociale, piuttosto che come discrimine tra ipotetiche condizioni \"primitiva\" e \"civilizzata\". Il termine \u00e8 infatti decisamente ambiguo e messo in discussione nel suo uso come sostantivo.\nViene generalmente accettata comunque la visione secondo la quale nelle aree geografiche \"culla della civilt\u00e0\" ove particolari condizioni storiche ed ambientali hanno portato a necessit\u00e0 e condizioni tali da incrementare le conoscenze tecnologiche, come nel bacino del Mediterraneo, nel sud est asiatico, nell'America centromeridionale, ed in alcune aree del nord America, possa essere rilevata una discontinuit\u00e0 con i gruppi umani rimasti periferici. In particolare l'uso della scrittura (o altre tecniche di registrazione e comunicazione di dati) ha permesso a societ\u00e0 quali quelle mesopotamiche, cinesi, Maya e azteca (e gli altri gruppi umani entrati in contatto con esse), di raggiungere un elevato grado di complessit\u00e0 sociale.\nSviluppo e critiche all'impiego del termine.\nDalla seconda met\u00e0 del XIX secolo si \u00e8 preferito utilizzare il termine \"primitivo\" rispetto a \"selvaggio\", per definire sia lo stadio evolutivo primigenio dell'umanit\u00e0, che quello che veniva considerato l'oggetto di studio delle scienze demo-etno-antropologiche.\nA tutt'oggi, l'antica ambiguit\u00e0 insita nell'uso del termine \"primitivo\" non \u00e8 stata risolta dagli antropologi ed il termine ha finito per connotarsi degli stessi significati che aveva \"selvaggio\" (inferiorit\u00e0, razzismo, etnocentrismo, ecc.). Ed \u00e8 per questo che riferendosi a \"primitivo\", \u00ab [...] attualmente esso viene usato solo convenzionalmente, e spesso tra virgolette, nella letteratura antropologica\u00bb (U. Fabietti).\nMolti obiettano che spesso questi gruppi sono perfettamente adattati all'ambiente naturale, come nelle selve equatoriali, o nella banchisa artica (dove non esiste n\u00e9 legno, n\u00e9 minerali, n\u00e9 pietre per costruire templi, n\u00e9 ovviamente la possibilit\u00e0 di arare un terreno) e che possono averci insegnato molte cose, come l'impiego di piante medicinali, p. es. il curaro (che oggi si adopera negli interventi chirurgici), oppure la vincristina (che si utilizza correntemente nella terapia dei tumori).\nIn epoca coloniale molti antropologi e storici occidentali si sono serviti della definizione di \u201cprimitivi\u201d per giustificare la conquista e la sottomissione dei popoli indigeni che vivevano nelle colonie. Echi di questa percezione sono ancora oggi esistenti e, allo stesso modo che in passato, vengono usati per legittimare i soprusi perpetrati nei confronti degli indigeni, nonostante i loro diritti siano ora riconosciuti da leggi internazionali (Ilo 169 e Dichiarazione Universale dei diritti dei popoli indigeni dell'ONU ). Anche nei media si ritrova un uso frequente dell'aggettivo \u201cprimitivo\u201d legato ai popoli indigeni, un comportamento che contribuisce ad alimentare il razzismo nei loro confronti. A questo proposito l'organizzazione Survival International , il movimento mondiale per i diritti dei popoli indigeni, ha lanciato una campagna di sensibilizzazione per fermare questo fenomeno.\nInoltre la mentalit\u00e0 magico-religiosa, in passato considerata caratteristica distintiva dei \"primitivi\" (Lucien L\u00e9vy-Bruhl), \u00e8 un concetto screditato dai successivi approcci teorici dell'antropologia. In molti, come Marcel Griaule, hanno sottolineato la continuit\u00e0 tra una visione del mondo che poteva venire etichettata come primitiva e le religioni, superstizioni e le credenze delle persone che abitano le metropoli contemporanee.\nIn definitiva, \u00e8 ad oggi largamente accettato nella comunit\u00e0 scientifica il carattere di \"costruzione\" del concetto di \"primitivo\", utilizzato dall'antropologia dell'Ottocento e di gran parte del Novecento per individuare il proprio oggetto di studi (\"The Invention of Primitive Society\", Adam Kuper, 1988).\nPrimitivismo ed \"immagine interiore\" nella psichiatria.\nLa moderna psichiatria, basata sulla interpretazione dei sogni, ritiene che esista una caratteristica esclusivamente umana, presente fin dalla nascita, che denomina \"immagine interiore\", e che viene espressa in manifestazioni \"artistiche voluttuarie\", non mirate direttamente alla sopravvivenza ma all'espressione del mondo spirituale del gruppo, con manifestazioni variegate come danze, musica, scultura, particolari architettonici e decorazioni di oggetti domestici."}
{"id": "114451", "revid": "1543377", "url": "https://it.wikipedia.org/wiki?curid=114451", "title": "Hungry Heart", "text": " \u00e8 uno \"spokon\" manga scritto e disegnato da Y\u014dichi Takahashi, gi\u00e0 autore di \"Capitan Tsubasa\". Il primo episodio fu pubblicato in concomitanza dei mondiali di calcio nell'estate 2002. L'opera \u00e8 formata da sei volumetti, l'ultimo dei quali \u00e8 uscito in Giappone nell'aprile 2005. In Italia il manga \u00e8 stato pubblicato tra il febbraio e il luglio 2005 dalla Star Comics nella testata \"Techno\".\nIn seguito al successo del manga venne prodotto da Nippon Animation e Animax una serie televisiva anime di 52 episodi, trasmessa in Giappone dall'11 settembre 2002 al 10 settembre 2003 sul canale Animax. In Italia fu trasmesso inizialmente sul canale Sky Italia Teen Television con il titolo La squadra del cuore a fine 2003. Il 3 giugno 2008 inizi\u00f2 a venire trasmesso su Italia 1 e infine \u00e8 stato replicato su Hiro.\nTrama.\nKyosuke Kano \u00e8 un ragazzo dal carattere ribelle e impulsivo, fratello minore del celebre calciatore del Milan Seisuke Kano, il quale gli trasmette la passione per il gioco del calcio. In realt\u00e0, nel corso della serie, Kyosuke scopre di essere stato adottato in seguito alla morte dei suoi genitori biologici in un incidente stradale quando aveva appena un anno, e che il suo padre biologico, Keisuke Narumi, era un promettente attaccante. Stanco di subire continui paragoni con il celebre fratello calciatore professionista, Kyosuke decide di smettere di giocare a calcio, si tinge i capelli di arancione e diventa un teppista.\nSuccessivamente si riavvicina al calcio, allenando dapprima il club femminile dell'istituto Joyo Akanegaoka e poi riprendendo a giocare iscrivendosi al club maschile dello stesso istituto. Suoi compagni di squadra sono il centrocampista brasiliano Rodrigo e il portiere di origine inglese Koji Jefferson Sakai, con i quali costituisce un promettente ma discontinuo trio di matricole che aspira dapprima a conquistare il posto da titolare e poi a vincere il campionato regionale battendo il Kokuryo, la squadra pi\u00f9 forte della regione. Tuttavia Kyosuke lascia temporaneamente la squadra, non accettando la decisione dell'allenatore di costringerlo a giocare fuori ruolo in difesa invece che in attacco, anche se poi i suoi compagni riescono a farlo tornare sui propri passi. Non appena inizia il campionato, tuttavia, torna a giocare in attacco per decisione dell'allenatore, il cui vero scopo era semplicemente quello di rendere Kyosuke un calciatore pi\u00f9 completo, in grado di rendersi utile anche nella fase difensiva.\nIl Joyo Akanegaoka, grazie ai dribbling di Rodrigo, alle parate di Sakai e ai gol di Kyosuke, arriva in finale del torneo regionale dove per\u00f2 viene sconfitto dal Kokuryo (il risultato differisce tra manga e anime). L'anno successivo la squadra, allenandosi duramente, migliora e questa volta riesce a battere il Kokuryo nella finale del campionato regionale qualificandosi alla fase nazionale.\nA questo punto la storia del manga si conclude lasciando a un capitolo di \"epilogo\" il compito di riassumere gli avvenimenti successivi, trattati invece nel dettaglio (con qualche differenza) nell'anime. Al campionato nazionale il Joyo viene eliminato dal Tenryu Gakuen. L'anno dopo per\u00f2, almeno nel manga, si prende la rivincita battendo proprio il Tenryu in finale e vincendo il campionato nazionale (invece nell'anime viene eliminato di nuovo dal Tenryu). Rodrigo, Sakai e Kyosuke vengono convocati nella nazionale juniores nipponica per giocare delle partite in Europa e Kyosuke viene notato da dei talent scout dell'Ajax che decide cos\u00ec di acquistarlo. Cos\u00ec Kyosuke diventa titolare di un club prestigioso e pu\u00f2 partecipare alla Champions League dove affronta tra gli altri il Milan dove gioca il fratello Seisuke.\nManga.\nIl primo capitolo del manga venne pubblicato nel gennaio 2002 sulla rivista \"Weekly Sh\u014dnen Champion\". I primi capitoli vennero pubblicati a ritmo molto lento poich\u00e9 l'autore Y\u014dichi Takahashi in quel periodo era impegnato a disegnare la terza serie di \"Capitan Tsubasa\", \"Road to 2002\", e disegnava \"Hungry Heart\" solo nei momenti liberi. Di conseguenza i primi tre \"tank\u014dbon\" ebbero una periodicit\u00e0 annuale.\nQuando nel febbraio 2004 Takahashi concluse \"Road to 2002\", inizi\u00f2 a dedicarsi a \"Hungry Heart\" a tempo pieno e di conseguenza l'intervallo di tempo tra un capitolo e l'altro (e tra un \"tank\u014dbon\" e l'altro) diminu\u00ec drasticamente. Da allora i capitoli del manga, lunghi circa 20 pagine, vennero pubblicati ogni settimana sulla rivista \"Weekly Shonen Champion\", salvo eventi di particolare interesse nazionale che interruppero la normale pubblicazione della rivista.\nNell'aprile 2005, con la pubblicazione in Giappone del sesto e ultimo \"tank\u014dbon\", la serie si concluse. In Italia il manga \u00e8 stato pubblicato tra il febbraio e il luglio 2005 dalla Star Comics nella testata \"Techno\". Il manga \u00e8 inoltre pubblicato in Francia da Asuka Comics e in Argentina da Editorial Ivr\u00e9a.\nAnime.\nLa serie televisiva anime \"Hungry Heart Wild Striker\" \u00e8 stata trasmessa in Giappone dall'11 settembre 2002 al 10 settembre 2003 sul canale Animax. L'anime in Italia \u00e8 stato trasmesso per la prima volta sul canale satellitare Italia Teen Television con il titolo \"La squadra del cuore\", senza censure, per poi approdare in chiaro nell'estate del 2008 su Italia 1, nella fascia oraria delle 18:00. Nel 2009 \u00e8 stato infine replicato su Hiro.\nI nomi dei personaggi sono stati cambiati per adattarsi ad un pubblico occidentale, quindi Kyosuke Kano \u00e8 diventato Roy Kanou, Seisuke Kano Peter Kanou, Joyo Akanegaoka Orange Hill.\nL'anime \u00e8 stato esportato inoltre nel Regno Unito da Animax, in Francia da Mabell e in Spagna da Animax.\nL'edizione italiana \u00e8 curata da Ludovica Bonanome per Mediaset. Il doppiaggio \u00e8 stato eseguito dalla SEDIF. \"Hungry Heart\" \u00e8 quindi uno dei pochi anime che sono stati doppiati da Mediaset a Roma anzich\u00e9 a Milano, insieme ad \"Holly e Benji\".\nSigla italiana.\nNella trasmissione su Italia Teen Television venivano utilizzate le sigle giapponesi, mentre per quelle su Italia 1 e Hiro \u00e8 stata utilizzata una sigla realizzata gi\u00e0 nel 2003 (quindi 5 anni prima dell'utilizzo in TV), intitolata \"La squadra del cuore\", composta da Max Longhi e Giorgio Vanni per la musica e scritta da Alessandra Valeri Manera per il testo, e cantata da Vanni.\nControversie.\nLa sigla dell'anime \"Web Diver\", composta da Cristiano Macr\u00ec, e realizzata un anno dopo, \u00e8 stata accusata di essere un plagio della sigla de \"La squadra del cuore\", dal momento che i ritornelli dei due brani sono praticamente identici. Per rimediare a ci\u00f2, RTI Music ha deciso di accreditare la sigla di \"Web Diver\" anche a Longhi ed a Vanni.\nInoltre, Longhi e Vanni hanno realizzato una nuova versione della sigla de \"La squadra del cuore\" con un nuovo ritornello, la quale \u00e8 stata pubblicata su disco. Tuttavia, in TV \u00e8 stata trasmessa la vecchia versione con il ritornello somigliante a quello della sigla di \"Web Diver\".\nConfronto con \"Capitan Tsubasa\".\nYoichi Takahashi us\u00f2 in questa serie la stessa formula che us\u00f2 nel suo fortunatissimo \"Capitan Tsubasa\", ma in modo meno esagerato. Come in \"Capitan Tsubasa\", ha incluso un personaggio di origini brasiliane e un altro personaggio di origini europee. A differenza di \"Capitan Tsubasa\" i calciatori non utilizzano nessuna tecnica speciale e inverosimile come il Drive Shot (o tiro a effetto) di Tsubasa Ozora (Oliver Hutton) o il Tiger Shot (o tiro della tigre) di Kojiro Hyuga (Mark Lenders). Oltretutto anche il gioco \u00e8 pi\u00f9 tecnico e meno acrobatico, in quanto i salti, a differenza di \"Capitan Tsubasa\", non sono alti numerosi metri bens\u00ec pochi metri, al massimo poco sopra la traversa e il pallone che si ovalizza \u00e8 usato molto meno. A differenza poi della Nankatsu (la squadra dove gioca Tsubasa nella prima serie, conosciuta in Italia anche con il nome di New Team), che vince sempre, il Jyoyo qualche volta perde, anche nelle partite finali e quindi l'esito delle varie partite \u00e8 meno scontato. Inoltre, il Milan e l'Ajax hanno concesso l'uso del loro nome in questo anime. Ci sono varie marche come Puma, Nike e Sony."}
{"id": "114456", "revid": "599013", "url": "https://it.wikipedia.org/wiki?curid=114456", "title": "Tracy McGrady", "text": "Biografia.\nFin dai tempi dell'high school McGrady ha sempre indossato la maglia numero uno in onore di Penny Hardaway. Nell'estate del 2007 \u00e8 stato in Darfur a visitare i campi per i rifugiati, in favore dei quali ha organizzato diverse iniziative benefiche; sul viaggio di T-Mac \u00e8 stato poi realizzato un documentario intitolato \"3 Points\". Nel 2009 ha deciso di cambiare il suo numero di maglia da uno a tre per promuovere il documentario e le sue iniziative umanitarie in Darfur.\nSi \u00e8 sposato con Clerenda Harris il 12 settembre del 2006 a Los Cabos, in Messico. La coppia ha due figli: Layla Clarice, nata il 25 gennaio 2003, e Laymen Lamar, nato il 27 dicembre 2007. Tracy ha un altro figlio, avuto con una donna di Bradenton, Florida, il cui nome \u00e8 Pearl Vega.\n\u00c8 cugino di terzo grado del cestista Vince Carter, con il quale ha militato insieme nelle file dei Toronto Raptors.\nHa un fratello di nome Chancellor (detto \"Chance\") che ha giocato a basket con i Memphis Tigers.\n\u00c8 inoltre apparso sulla copertina del videogioco \"NBA Live 07\".\nCaratteristiche tecniche.\nMcGrady \u00e8 stato uno \"swingman\": poteva giocare ala piccola o guardia. Era un ottimo scorer, vincitore per due volte consecutive della classifica realizzatori (2002-2003: 32.1 ppg, 2003-2004: 28 ppg). \"T-Mac\", inoltre, \u00e8 ricordato per la sua verticalit\u00e0 e per la sua abilit\u00e0 nella schiacciata (skill che condivide con il cugino \"Vinsanity\"): \u00e8 stato lui l'inventore della \"remix\", ovvero della schiacciata che si effettua buttando la palla contro il tabellone in contropiede e schiacciando al volo.\nCarriera.\nPallacanestro.\nToronto Raptors.\nMcGrady, che giocava sia da guardia che da ala piccola, \u00e8 uno dei primi giocatori passati alla lega professionista direttamente dalla high school (la Mt. Zion Christian Academy) senza passare prima per il college. Fu la nona scelta nel draft NBA 1997 dai Toronto Raptors. Il general manager dei Chicago Bulls Jerry Krause aveva organizzato uno scambio immediato per mandare Scottie Pippen a Vancouver in cambio della quarta scelta assoluta, che avrebbe usato per prendere McGrady. Krause fu costretto ad abbandonare lo scambio quando Michael Jordan minacci\u00f2 di ritirarsi se fosse andato in porto.\nOrlando Magic.\nLa sua carriera ebbe una svolta significativa quando and\u00f2 a giocare negli Orlando Magic in cambio della loro prima scelta nel draft dell'anno successivo (2000) coronando il suo sogno di vestire la maglia n.1 di Orlando, appartenuta al suo idolo di sempre Penny Hardaway. Nella stagione 2000-01 vinse il \"Most Improved Player Award\" (MIP) e fu selezionato per partecipare all'All Star Game nel quintetto della Eastern Conference. Lui e Grant Hill erano ritenuti i migliori giocatori degli Orlando Magic ma, vista la lunga serie di infortuni di Hill, McGrady divenne il punto di riferimento della squadra. Nella stagione 2002-03 si afferm\u00f2 come miglior realizzatore della lega con una media di 32,1 punti a partita. Nella stagione 2003-04 otterr\u00e0 poi nuovamente questo primato segnando 28 punti a partita stabilendo anche il record stagionale mettendo a referto 62 punti contro i Washington Wizards il 10 marzo 2004, diventando il quarto giocatore negli ultimi 12 anni a segnare pi\u00f9 di 60 punti in una partita.\nIn ogni caso, Orlando ottenne un pessimo risultato stagionale totalizzando il peggior computo di vittorie. McGrady viene accusato di non dare il massimo durante le partite, e il rapporto con il general manager John Weisbrod peggior\u00f2. Subito dopo, Weisbrod decise di scambiare lo scontento McGrady per non rischiare di perderlo l'anno successivo al momento della scadenza del contratto.\nHouston Rockets.\nIl 29 giugno 2004, McGrady e Juwan Howard vennero ceduti agli Houston Rockets in uno scambio che coinvolse 7 giocatori tra i quali Steve Francis, ceduto ai Magic.\nIl 9 dicembre 2004 mette a segno 13 punti negli ultimi 35 secondi della partita contro i San Antonio Spurs, realizzando una delle migliori performance nella storia dell'NBA. I Rockets vinsero 81-80. Nella sua prima stagione a Houston, McGrady gioc\u00f2 con Yao Ming, centro cinese, finendo la stagione al quinto posto nella Western Conference.\nPur essendo considerato per molti anni uno dei migliori giocatori della NBA, T-Mac \u00e8 stato spesso accusato dai critici di non essere un vincente e di essere svogliato (e a fine carriera T-Mac ammetter\u00e0 di non essersi allenato sempre bene), per il fatto che nessuna delle sue squadre ha mai superato il primo turno nei play-off (a volte anche a causa di compagni non sempre all'altezza). Le critiche non hanno potuto che aumentare dopo quanto verificatosi nei play-off 2009, dove gli Houston Rockets (privi dell'infortunato McGrady) sono riusciti invece ad approdare al 2\u00ba turno.\nMa il vero problema che ha attanagliato la carriera di McGrady sono gli infortuni. Nell'annata 2005-06 il giocatore degli Houston Rockets \u00e8 stato costretto a saltare met\u00e0 della stagione regolare per colpa dei dolori alla schiena. A met\u00e0 della stagione 2008-09 ha dovuto fermarsi nuovamente a causa dei ricorrenti dolori al ginocchio sinistro, che lo hanno tormentato per tutto l'anno, rendendo necessario un intervento chirurgico che ha posto fine alla sua stagione.\nNew York Knicks e Detroit Pistons.\nNella stagione 2009-10, dopo avere cambiato numero di maglia (ha scelto il numero 3), non ha disputato molte partite per gli Houston Rockets e cos\u00ec il 18 febbraio 2010 \u00e8 stato coinvolto in uno scambio multigiocatore (che ha compreso anche Kevin Martin) ed \u00e8 finito ai New York Knicks, dopo essere passato anche per i Sacramento Kings.\nA New York McGrady nella sua prima partita mette a referto 26 punti contro gli Oklahoma City Thunder. \u00c8 stato inserito subito nel quintetto titolare come guardia, e in un'occasione il coach Mike D'Antoni ha voluto testarlo anche nel ruolo di playmaker, fornendo un'ottima prestazione. Dopo i promettenti inizi, per\u00f2, T-Mac dimostra di essere l'ombra del giocatore che era: chiude infatti la stagione con appena 8,2 punti di media in 24 partite giocate (tutte in quintetto base).\nNonostante questo risulta il giocatore nella NBA con il salario maggiore per la stagione 2009-10 (23.239.570 di dollari).\nScaduto il contratto con i Knicks, nell'estate 2010 diventa \"free agent\". Dopo aver cercato di accasarsi ai Chicago Bulls (dall'estate 2009 McGrady \u00e8 seguito da Tim Grover, preparatore atletico di Chicago) firma un contratto annuale al minimo salariale con i Detroit Pistons. Anche nella scelta di andare a Detroit ha avuto un peso la presenza di un ottimo preparatore atletico: McGrady ha infatti dichiarato di \"sentirsi in buone mani\" a proposito di Arnie Kander, preparatore dei Pistons, che ha rivitalizzato la carriera di giocatori con gravi infortuni alle ginocchia come l'ex-Piston Antonio McDyess.\nAtlanta Hawks, Qingdao DoubleStar, San Antonio Spurs e ritiro.\nIl 9 dicembre 2011, dopo la fine del lockout NBA, firma un contratto annuale per gli Atlanta Hawks. Disputa in totale 52 partite, mettendo a referto 273 punti.\nIl 9 ottobre 2012 comunica ufficialmente il suo trasferimento ai Qingdao DoubleStar, squadra del massimo campionato cinese.\nIl 16 aprile 2013 i San Antonio Spurs comunicano di aver ingaggiato McGrady per i play-off dopo avere tagliato Stephen Jackson; con gli Spurs disputa complessivamente 6 incontri con gli speroni che hanno perso l'anello solo in una finale molto combattuta con i Miami Heat.\nIl 26 agosto annuncia ufficialmente il ritiro dall'attivit\u00e0 cestistica in NBA.\nNel settembre 2017 viene introdotto nella Basketball Hall of Fame.\nBaseball.\nAbbandonata la carriera cestistica, nel 2014 ha manifestato l'intenzione di intraprendere una parentesi nel baseball. Il 10 maggio 2014 ha fatto il suo debutto con i Sugar Land Skeeters, squadra della Atlantic League, venendo tuttavia indicato a fine partita come lanciatore sconfitto. Il 16 luglio 2014 ha giocato l\"'Atlantic League All Star Game\", durante il quale ha realizzato il suo primo e unico strikeout di tutta la carriera, che si \u00e8 conclusa dopo questa partita come annunciato dal giocatore. In 4 partite di regular season di Atlantic League, McGrady ha lanciato 6,2 inning complessivi, concedendo 4 valide e 5 punti.\nStatistiche.\nNBA.\n\"Dati aggiornati al 3 maggio 2020\""}
{"id": "114458", "revid": "287204", "url": "https://it.wikipedia.org/wiki?curid=114458", "title": "Ballina (disambigua)", "text": ""}
{"id": "114464", "revid": "547034", "url": "https://it.wikipedia.org/wiki?curid=114464", "title": "Minerali ferrosi", "text": "I minerali ferrosi sono quei minerali da cui pu\u00f2 essere estratto, tramite lavorazioni specifiche, il ferro metallico. Tra i minerali del ferro si trovano anche la pirite (FeS2), utilizzata per la produzione di zolfo e acido solforico, l'ilmenite e la goethite. Nell'industria i minerali del ferro sono utilizzati per innumerevoli applicazioni tra cui la pi\u00f9 comune riguarda la produzione dell'acciaio.\nIl ferro in natura si trova infatti solitamente sotto forma di ossidi come magnetite (Fe3O4) o ematite (Fe2O3), entrambi ossidi di ferro. I minerali ferrosi estratti dal sottosuolo vengono frantumati, lavati, e se sotto forma di polveri, compattati in mattonelle. \u00c8 opinione ormai assodata che il primo tipo di ferro utilizzato dall'uomo fosse di origine meteoritica e quindi rinvenuto in natura allo stato metallico e che solamente intorno al XII secolo a.C. si svilupp\u00f2 la tecnologia, necessaria per ottenere il ferro dai minerali che lo contengono attraverso processi di riscaldamento e battitura."}
{"id": "114465", "revid": "767487", "url": "https://it.wikipedia.org/wiki?curid=114465", "title": "Viaggio allucinante (film)", "text": "Viaggio allucinante (\"Fantastic Voyage\") \u00e8 un film del 1966 diretto da Richard Fleischer.\nLa \"Bantam Books\" commission\u00f2 a Isaac Asimov la scrittura di un romanzo omonimo a partire dalla sceneggiatura del film. Il libro usc\u00ec per\u00f2 sei mesi prima della pellicola e per questo viene ritenuto erroneamente che il film sia tratto dal racconto di Asimov.\nTrama.\nGli Stati Uniti e l'Unione Sovietica (chiamata nel film \"The Other Side\", cio\u00e8 gli Avversari) hanno sviluppato contemporaneamente una tecnologia che permette di ridurre le dimensioni di qualunque oggetto materiale a dimensioni anche microscopiche ma per una durata limitata di 60 minuti.\nUno scienziato di nome Jan Benes, operante oltre la cortina di ferro, ha scoperto come estendere illimitatamente la persistenza del processo. Con l'aiuto della CIA, Benes riesce a fuggire in Occidente ma rimane gravemente ferito in un attentato. Ridotto in stato di coma da un embolo cerebrale, viene sottoposto a un intervento chirurgico da parte del Governo statunitense ansioso di salvarlo per poter conoscere le nuove scoperte sulla miniaturizzazione persistente.\nPer eseguire l'intervento un gruppo di scienziati ed esperti, il capitano Bill Owens, il dottor Michaels, il chirurgo Peter Duval e la sua assistente, Cora Peterson, affiancati dall'agente Grant, entra in un sottomarino che viene miniaturizzato alle dimensioni di una cellula e iniettato nell'arteria carotide nel corpo di Benes.\nA causa dei limiti della miniaturizzazione, il gruppo ha solamente un'ora per trovare e rimuovere l'embolo prima che il sottomarino inizi a ingrandirsi e venga riconosciuto dal sistema immunitario e distrutto.\nDurante la missione si presentano diversi contrattempi. Una fistola tra carotide e giugulare costringe il sottomarino a un imprevisto passaggio per una valvola cardiaca - durante il quale viene indotto un temporaneo arresto cardiaco da una \u00e9quipe esterna - e quindi a una risalita per gli alveoli polmonari, dove avviene un rifornimento di ossigeno, fino a una sosta nell'orecchio interno, durante il quale il laboratorio deve rimanere in assoluto silenzio per evitare scosse pericolose all'equipaggio miniaturizzato.\nA un tratto il laser viene trovato danneggiato ed \u00e8 necessario mettere fuori uso la radio per utilizzarvi dei componenti per la riparazione. Diviene evidente che uno dei membri dell'equipaggio \u00e8 un sabotatore. Giunti alla base del cervello, nei pressi dell'embolo, Grant, Duval e la Peterson scendono dal sottomarino incominciando a operare. Nel frattempo il dottor Michaels stordisce Owens e prende i comandi dirigendo lo scafo verso l'embolo per cagionare la morte di Benes ma Grant lo colpisce con il laser mettendolo fuori uso. Il sottomarino viene aggredito da una cellula fagocitica e Grant trae in salvo il capitano Owens ma Michaels, imprigionato tra i rottami, viene fagocitato. I superstiti fuggono attraverso un nervo ottico. L'\u00e9quipe medica, supponendo la distruzione del sottomarino e l'eventuale fuga per la via pi\u00f9 breve, per mezzo di una grossa lente individua la squadra a ridosso di una ghiandola lacrimale e la preleva con un vetrino. Oramai in salvo, i singolari esploratori si vedono ritornare rapidamente alle dimensioni originali.\nLa versione di Asimov.\nNel film l'equipaggio si salva lasciando il sottomarino e il sabotatore all'interno del corpo, oramai \"distrutti\" da un globulo bianco. Isaac Asimov sostenne, pi\u00f9 plausibilmente, che il sottomarino, seppure demolito, avrebbe continuato a ingrandirsi uccidendo Benes, cos\u00ec nel suo racconto tratto dal film l'equipaggio viene tratto fuori dal corpo con tutta la nave.\nNel 1987 Asimov ha scritto un secondo romanzo dal titolo \"Destinazione cervello\" \"(Fantastic Voyage II: Destination Brain)\", per fornire una propria versione dal punto di vista scientifico. Non si tratta di una continuazione bens\u00ec di una storia indipendente e parallela ambientata in un'Unione Sovietica della met\u00e0 del ventunesimo secolo. Asimov non poteva prevedere che l'Unione Sovietica sarebbe caduta pochi anni dopo."}
{"id": "114466", "revid": "393899", "url": "https://it.wikipedia.org/wiki?curid=114466", "title": "Esistenza", "text": "Lesistenza \u00e8 argomento ontologico \"per eccellenza\" e si relaziona con quello dell'Essere, ma in subordine, come suo modo contingente di manifestarsi e di fluire. Esso attiene perci\u00f2 anche alla dimensione del divenire.\nEtimologia e significato del termine.\n\"Esistenza\" significa etimologicamente \"stare da\", perch\u00e9 deriva dal composto latino \"\u0113x\" + \"sistentia\", che vuol dire \"avere l'essere da\" un altro, esterno a s\u00e9. L'esistenza infatti non ha l'essere in proprio, ma esiste solo in quanto \u00e8 subordinata ad un essere superiore. Per questo le parole \"esistenza\" ed \"essere\" sono state trattate in maniera piuttosto diversa nell'arco della storia della filosofia occidentale.\nPlatone distinse per primo l'esistenza dall'essere, affermando che il mondo sensibile dipende ontologicamente dalle idee, ed \"esiste\" solo in relazione a queste ultime, come loro forma umbratile. Le idee \"sono\" in s\u00e9 e per s\u00e9, e bastano a se stesse, mentre l'esistenza ha bisogno dell'essere, ed \u00e8 come un ponte sospeso tra essere e non essere. L'uomo in particolare vive drammaticamente questa condizione di sospensione in quanto individuo calato nell'esistenza. Egli avverte il richiamo del mondo iperuranio, in cui risiede la dimensione pi\u00f9 vera dell'Essere, eterna, immutabile, e incorruttibile, ma il suo essere \u00e8 inevitabilmente soggetto alla contingenza, al divenire, e alla morte.\nSviluppi successivi a Platone.\nLe parole (e i concetti) \"esistenza\" ed \"essere\" hanno assunto due significati diversi anche in Aristotele. Questi ha evidenziato che esistono diversi modi in cui gli oggetti possono \"essere\", dando cos\u00ec luogo all'ontologia, campo fondato sulle relazioni tra le varie \"categorie\" dell'essere, fra cui la sostanza e gli attributi. Aristotele concepisce l'esistenza come \"sinolo\", ossia unione di materia + forma. A differenza dell'essere in atto, che '\"\u00e8\"' per necessit\u00e0, l'esistenza possiede solamente la possibilit\u00e0 di essere, per via della quale essa risulta ancora protesa verso la realizzazione compiuta di s\u00e9.\nNell'ambito della contrapposizione tra \"essenza\" ed \"esistenza\", il teologo Anselmo d'Aosta riteneva che la prova dell'esistenza di Dio fosse riposta nella sua perfezione, giacch\u00e9 nell'idea di perfetto \u00e8 implicita l'esistenza, che \u00e8 parte fondamentale dell'essenza stessa.\nPer Tommaso d'Aquino, che riprende Aristotele, l'esistenza va invece distinta dall'essenza: quest'ultima compete a quel che una creatura \u00e8 \u00abin s\u00e9\u00bb, mentre l'esistenza \u00e8 anche \u00abper s\u00e9\u00bb, tendendo cio\u00e8 a realizzare quanto ha potenzialmente dentro di s\u00e9. Un essere quindi tanto pi\u00f9 \u00e8 realizzato quanto pi\u00f9 ha tradotto in atto, in esistenza, le potenzialit\u00e0 della sua essenza. Questa tensione gli proviene da Dio, motore immobile nel quale l'esistenza \u00e8 divenuta pienezza dell'essere perennemente in atto.\nIl concetto di esistenza come \"modo d'essere\" specifico dell'uomo lo si ritrova in Giambattista Vico, correlato al suo concetto di storia. Essendo la storia una dimensione propria soltanto dell'uomo (e conoscibile solo in quanto tale), ci\u00f2 che l'uomo \u00e8 o fa diviene storicizzabile e reale solo per il suo specifico modo di estrinsecarsi e di esistere. Da ci\u00f2 la sua critica a Cartesio, che non avrebbe potuto affermare \u00abpenso dunque sono\u00bb, bens\u00ec \u00abpenso dunque esisto\u00bb.\nSchelling: il Dio in divenire.\nFriedrich Schelling distinse l\"essenza\", che riguarda l'Essere da un punto di vista puramente logico-formale, dall\"esistenza\", che attiene invece all'aspetto storico e concreto dell'essere. Dio stesso, secondo Schelling, non solo \"\u00e8\", ma \"esiste\", perch\u00e9 \u00e8 un Dio vivente in divenire. Essendo \"causa sui\", cio\u00e8 causa di s\u00e9, in Dio \u00e8 presente un fondo oscuro dal quale Egli emerge, rivelando se stesso e attestando la vittoria della luce sulle tenebre. Per questo motivo, l'Essere di Dio non \u00e8 semplicemente qualcosa di statico, ma \u00e8 piuttosto un \"venire all'Essere\", cio\u00e8 appunto un esistere, un \"essere da\".\nSecondo Schelling, una teologia che si occupi di Dio partendo da una prospettiva puramente logica \u00e8 una filosofia negativa, che studia soltanto il modo in cui si deve pensare la realt\u00e0 secondo la necessit\u00e0 della logica. Ma questa filosofia va completata da una filosofia positiva che si occupi anche dell'esistenza, cio\u00e8 del modo in cui il dato empirico viene all'essere e si fa storia. Schelling vede in particolare nel Cristianesimo una religione positiva dal carattere intimamente storico, che attesta la vita e l'esistenza concreta di Dio.\nKierkegaard e l'esistenzialismo.\nSchelling inaugur\u00f2 in tal modo un nuovo filone di pensiero incentrato sull'esistenza, sulla quale verter\u00e0 anche la riflessione di Kierkegaard. Questi diede vita alla corrente denominata appunto \"esistenzialismo\", che studia l'esistenza umana nel suo aspetto storico e concreto. Per Kierkegaard l'esistenza diventa una \"possibilit\u00e0\" tipica dell'uomo di stare nel mondo e di confrontarsi con esso e con Dio.\nNella filosofia contemporanea ci sono stati ulteriori contributi a questo termine. Si ricordino, tra le altre, le posizioni di Martin Heidegger e di :Jean-Paul Sartre. Heidegger sostiene infatti, ponendosi al di fuori di ogni passata concezione metafisica e umanistica, che i concetti ormai trapassati di \u201cexistentia\u201d ed \u201cessentia\u201d non debbano pi\u00f9 essere considerati nelle loro accezioni ormai consunte, affermando, in una pagina della \u201cLettera sull\u2019umanismo\u201c, che \u201cl\u2019e-sistenza dell\u2019uomo \u00e8 la sua sostanza\u201d, ovvero la sua essenza, tanto che la sua principale critica all\u2019esistenzialismo consiste nel fatto che quest\u2019ultimo, con la sua tesi che suona \u201cl\u2019esistenza precede l\u2019essenza\u201d, la quale rovescia la tesi della Scolastica, rimane tuttavia irretita nella medesima determinazione metafisica; insomma, per Heidegger, il quale oltrepassa definitivamente la metafisica, essenza ed esistenza coincidono. In quest'ottica risulta fondamentale allora il recupero di alcune tesi metafisiche di Aristotele. Sartre, contrapponendosi nettamente alle posizioni ontologiche di Heidegger, sottolineava l'originariet\u00e0 dell'esistenza, sostenendo che l'uomo esiste prima di essere e che, in seguito a ci\u00f2, mentre pu\u00f2 essere ci\u00f2 che vuole, non pu\u00f2 decidere di non esistere. La tesi proposta da Sartre sposta il termine esistenza nuovamente nel campo dell'esistenziale piuttosto che in quello dell'ontologico.\nSebbene spesso la discussione non si sia incentrata sull'esistenza, la disputa tra il realismo, il fenomenalismo, il fisicalismo e varie altre scuole di pensiero, riguarda quelli che potrebbero essere chiamati i \"criteri\" dell'esistenza.\nFilosofia anglo-americana.\nNella filosofia angloamericana probabilmente la questione pi\u00f9 dibattuta intorno all'esistenza \u00e8 \u201cdi che tipo di concetto si tratti\u201d, ovvero quale funzione svolga nel linguaggio, sia quello naturale sia quello formale. Un altro importante (ma meno del precedente) argomento di discussione \u00e8 se la parola 'esistenza' o 'esistere' possa essere esaminata dal punto di vista filosofico, o definita oppure spiegata e, in quest'ultimo caso, quale spiegazione possa darsene. Forse il senso pi\u00f9 diffuso del termine riguarda l'essere in un certo momento, nel presente, piuttosto che nel passato o nel futuro.\nFrege e Russell, tra gli altri, hanno sostenuto, per ragioni simili, che 'esistere' non \u00e8 un predicato della logica o, pi\u00f9 precisamente, non \u00e8 un predicato del primo ordine (ci\u00f2 che implica che l'esistenza non \u00e8 una propriet\u00e0 che sia possibile attribuire ad un oggetto o individuare in esso). Questa \u00e8 diventata la visione dominante (anche se non l'unica) nell'ambito della filosofia angloamericana del XX secolo. Tuttavia, G. E. Moore ha rimesso tutto in questione a questo proposito, a partire dalla constatazione dell'enorme difficolt\u00e0 offerta dalla materia. Barry Miller (1923-2006) ha dal canto suo offerto una dimostrazione formale (soltanto ora ampiamente accettata) dei modi nei quali l'esistenza si configura come predicato.\nIl concetto di \"esistenza\" nel senso comune.\nMa se l'esistenza pu\u00f2 avere diversi significati, cosa vuol dire per il senso comune che un \"oggetto fisico\" \u201cesiste\u201d? Si potrebbe tentare di darne una definizione, ponendola al posto dei puntini all'interno della frase: \"Un oggetto esiste se e solo se\u2026\".\nMa si ritiene in generale che la questione non possa essere posta in questi termini, e che semplicemente l'esistenza non possa essere definita (almeno non in termini cos\u00ec rigorosi). Del resto, poich\u00e9 comunemente \u00e8 comunque comprensibile cosa si intenda per \u201cesistenza fisica\u201d, si ritiene che una definizione tanto rigorosa non sia necessaria. Tuttavia, tale impresa non \u00e8 neanche impossibile: i tentativi per riuscirvi sono riportati di seguito.\nGeorge Orwell ha definito l'esistenza nel suo celebre romanzo \"1984\". O'Brien, uno dei personaggi, spiega a Winston (il protagonista) che la verit\u00e0 risiede in ci\u00f2 che si crede, e che l'esistenza non \u00e8 altro che una delle tante convinzioni che gli uomini possono avere: cos\u00ec, baster\u00e0 uccidere Winston e rimuovere il suo nome dagli archivi affinch\u00e9 non solo egli non esista pi\u00f9, ma affinch\u00e9 egli \"non sia mai esistito\". L'ultimo baluardo dell'esistenza \u00e8 a quel punto solo la memoria di chi lo ha conosciuto (il che riduce l'esistenza ad un \u201cfatto\u201d della coscienza).\nSi potrebbe assumere questo punto di partenza per definire l'esistenza in negativo: possiamo dire che un oggetto \u00e8 reale se non \u00e8 semplicemente frutto dell'immaginazione di qualcuno, o che esso fa parte del presente in quanto non appartiene n\u00e9 al passato n\u00e9 al futuro.\nIl senso comune dispone tuttavia di un significato pi\u00f9 intuitivo: un oggetto fisico esiste se ricade all'interno del complesso spazio-temporale con il quale l'umanit\u00e0 \u00e8 sempre a diretto contatto in un certo momento. \u00c8 allora possibile dare le seguenti definizioni:\nQuesta \u00e8 la definizione che deriva dal senso comune dell'esistenza. Tuttavia, sono ben pochi i filosofi che vi si sono rifatti (perlopi\u00f9 infatti \u00e8 la corrente del materialismo ad averla ripresa; ma tutto il resto della storia del pensiero non ha potuto fare a meno di rilevare la non rigorosit\u00e0 e la problematicit\u00e0 di questa visione: infatti, come posso essere sicuro che \u201cci siano\u201d degli oggetti e che non si tratti di una mia illusione? Gi\u00e0 l'antichissima filosofia indiana si interrogava sul problema della percezione illusoria. E poi: quand'\u00e8 che qualcosa pu\u00f2 essere veramente definito \u201coggettivo\u201d? Come uscire dal circolo vizioso per cui l'esistenza di un certo oggetto fra i tanti presuppone \u2013 e non dimostra \u2013 l'esistenza di una realt\u00e0 esterna alla coscienza? Esiste la coscienza, e solo la coscienza?). Tuttavia Bruce Aune, ad esempio, ha basato la sua indagine filosofica proprio su una definizione simile. In maniera piuttosto interessante, inoltre, Raimon Panikkar ha riflettuto sulla relazione tra l'esistenza degli oggetti e quella della coscienza, ritenendole inseparabili.\nUn altro modo di considerare e verificare l'esistenza o meno di qualcosa \u00e8 di considerarlo in base alla sua effettualit\u00e0, cio\u00e8 alla sua capacit\u00e0 di produrre effetti su qualcos'altro. Il caso pi\u00f9 noto \u00e8 quello della \"materia oscura\", che costituirebbe oltre il 95% della massa totale dell'universo, mentre la materia conosciuta (fermioni + bosoni) sembra rappresentare solo il 5% del totale. Si \u00e8 certi infatti che la \"materia oscura\" esiste, ma non si sa ancora di quali particelle sia costituita.\nGli enti astratti.\nUn altro tema di indagine dell'ontologia \u00e8 quella di stabilire se sia possibile e in che termini attribuire l'esistenza agli enti astratti (la pace, la paura, l'idea, l'eternit\u00e0, la poesia, la lingua italiana, ecc.), le propriet\u00e0 (caldo, cattivo, breve, bello, ecc.), le proposizioni (\"Giovanni ama il suo violino\"), gli enti trascendenti/fantastici (dio, paradiso, il cavallo alato, ecc.), le azioni o gli eventi (\"la passeggiata\", \"la partita di calcio\"), le entit\u00e0 sociali (\"il denaro\", \"il governo\") nonch\u00e9 agli oggetti matematici (numeri, insiemi, collezioni, operatori). Si arriverebbe al paradosso per il quale la branca specifica della filosofia che studia l'esistente, essendo per definizione una metodologia teoretica ovvero puramente speculativa, \"potrebbe\" non esistere essa stessa.\nSi tratta di decidere se i concetti o le convenzioni (\"cose\" generate dalla mente umana e a cui si \u00e8 attribuito consensualmente un nome cio\u00e8 li si \u00e8 identificati) abbiano la propriet\u00e0 dell'esistenza, situazione che nel sentimento comune si riserva praticamente alle \"cose\" percepibili con i sensi (il pianeta Venere, il nonno, una montagna, la zanzara, la pizza, il virus dell'influenza, il telefonino, ecc.). I filosofi del linguaggio, ad esempio, rilevano che gi\u00e0 solo perch\u00e9 c'\u00e8 una comprensione tra coloro che utilizzano concetti astratti, \u00e8 difficile poter sostenere che questi non esistano. Basti pensare ad un'opera artistica non di tipo figurativo (come una statua): chi metterebbe in dubbio l'esistenza dei Promessi sposi (intesa concettualmente come il celebre romanzo, non ovviamente come un determinato libro sul tavolo che \"contiene\" il romanzo). Oppure sarebbe arduo negare l'intuitiva ed immediata esistenza di un sentimento che si nutre, di un pensiero che si ha in animo, di una conoscenza appresa e utilmente impiegata. Per non parlare di tutti coloro che, in base ad una qualsiasi fede religiosa, sostengono l'esistenza, ad esempio, di una o pi\u00f9 divinit\u00e0 o della reincarnazione o dell'anima o del diavolo o dei relativi luoghi oltremondani (cose che, dal punto di vista empirico, rimangono essenzialmente strutture teoriche).\nAd esempio nel medioevo la disputa sugli universali \u00e8 stata uno dei tentativi filosofici di dare una risposta a questo antico problema: l'identit\u00e0 e l'esistenza di entit\u00e0 ideali (o fittizie, immateriali, immaginarie) contrapposte a entit\u00e0 concrete (o empiriche/sensibili, materiali, reali). Questa disputa \u00e8 alla base del dilemma se gli universali (l'umanit\u00e0, il gatto, il temporale, il linguaggio, il rosso, la vita, l'indirizzo IP, ecc.) abbiano consistenza ontologica tipica del reale (posizione realista) oppure siano solo parole esplicative rappresentanti concetti generali (cio\u00e8 categorie semantiche non dotate della propriet\u00e0 dell'esistenza) che si utilizzano quando non si sta parlando di loro determinate istanze spazio-temporali (posizione nominalista).\nLogica matematica.\nNella logica matematica esiste il quantificatore esistenziale (il cui simbolo \u00e8 codice_1). Esso rappresenta un concetto affine a quello che il termine ha in ambito filosofico; costrutti come codice_2 possono essere letti come \"esiste almeno un codice_3 che soddisfa il predicato codice_4\"."}
{"id": "114469", "revid": "31886", "url": "https://it.wikipedia.org/wiki?curid=114469", "title": "Giovanni Mongini", "text": "Biografia.\nTra i maggiori specialisti mondiali di cinema SF (Science Fiction), \u00e8 nato a Ferrara nella frazione di Quartesana, e si \u00e8 dedicato alla fantascienza fin da giovane; i suoi interessi hanno da sempre spaziato dal cinema alla narrativa, ma \u00e8 con il primo che ha trovato il successo. \u00c8 stato produttore cinematografico ed \u00e8 stato il primo, assieme alla figlia Claudia, a gestire una cineteca specializzata, da alcuni considerata tra le pi\u00f9 fornite al mondo.\nAppassionato fin da ragazzino di \"science fiction\", non mancava una pellicola al cinema e cominci\u00f2 a raccogliere materiale cinematografico in Super8 e 16mm; fond\u00f2 il \"Club 3 Passi nell'Ignoto\" e successivamente il \"Club Altair 4\", nelle cui rassegne vengono proiettate, tra le altre, alcune delle pellicole raccolte. Da qui la creazione della \"Cineteca Pleiadi\", a Ferrara, divenuta in pochi anni una delle pi\u00f9 fornite d\u2019Europa e del mondo per quanto riguarda il cinema di fantascienza, per la presenza di pellicole rare ed introvabili. \nNell\u2019ambito cinematografico \u00e8 stato tra gli organizzatori, insieme a Dario Argento e Carlo Rambaldi, suoi amici di sempre, della prima convention di SciFi a Ferrara, lo SFIR (\"Science Fiction Italian Roundabout\") ripetutasi per vari anni e dalla quale nacquero le attuali \"convention\" italiane; proprio in uno SFIR venne istituito il Premio Cometa d\u2019Argento divenuto poi Premio Italia.\n\u00c8 stato pi\u00f9 volte nella giuria del Festival di Trieste, al Fantafestival di Roma e al Festival di Sitges in Spagna. \nHa collaborato con storiche riviste di fantascienza come \"Adventure Flash\", che in seguito divenne \"Saturnia Adventure\", \"Robot\" e \"Nova SF*\".\nNel 1976 pubblic\u00f2 per Fanucci Editore la prima edizione della \"Storia del Cinema di Fantascienza\", in due volumi.\nSi dedic\u00f2 anche al cinema, producendo il film \"Il gatto nero\" (\"The Black Cat\", 1989, anche noto come \"De Profundis\") di Luigi Cozzi, che non ottenne richiami e consensi. Ebbe modo inoltre di frequentare i set cinematografici di Dario Argento.\nNel 1999 ritorn\u00f2 all'editoria con la pubblicazione di 11 nuovi volumi della \"Storia del Cinema di Fantascienza\", stavolta curati assieme alla figlia Claudia, che giungono a trattare fino agli anni 2000, sempre per la Fanucci. L'opera si \u00e8 aggiudicata il Premio Italia, aggiungendosi alle altre cinque vittorie di Mongini, che fino al 2017 detiene il primato del maggior numero di vincite del premio nella categoria \"saggi in volume\", con tre premi da solo (2008-2013-2014), due con Claudia Mongini (2000-2001) e uno con Nicola Vianello (2011).\nPer la Perseo Libri e per la Elara Libri si \u00e8 occupato di narrativa, romanzi e saggi brevi. \nNel 2011 con Luigi Pizzimenti si \u00e8 impegnato nella realizzazione del Musef, un museo della fantascienza, del fantastico e dell'astronautica presso il comune di Gaiba (provincia di Rovigo), dove vengono raccolti tutti i pezzi della loro estesa collezione di libri, gadget, modellini, autografi, dischi, DVD, VHS e altro."}
{"id": "114470", "revid": "547034", "url": "https://it.wikipedia.org/wiki?curid=114470", "title": "Urs Freuler", "text": "Fu professionista su strada dal 1981 al 1992, dimostrandosi un ottimo velocista e aggiudicandosi quindici tappe al Giro d'Italia e una al Tour de France. Su pista fu invece attivo dal 1980 al 1997, e in carriera vinse dieci titoli mondiali per professionisti, otto nella corsa a punti (un record) e due nel keirin, oltre a tre titoli europei di omnium endurance e 21 Sei giorni.\nCarriera.\nOriginario di Bilten, tra i dilettanti altern\u00f2 l'attivit\u00e0 ciclistica con il lavoro in un'officina meccanica. Tra il 1977 e il 1980 si mise in evidenza nelle gare dilettanti su pista, vincendo alcuni titoli nazionali e aggiudicandosi anche due medaglie di bronzo ai mondiali di specialit\u00e0. Passato ai professionisti nel settembre 1980 grazie allo sponsor individuale Bilta, gi\u00e0 in quell'autunno a Zurigo si aggiudic\u00f2 il titolo europeo di omnium endurance, mettendo inoltre a segno, con 1'01\"345, la miglior prestazione al mondo nel chilometro da fermo.\nNelle stagioni seguenti si afferm\u00f2 ai massimi livelli con la vittoria di ben otto titoli mondiali \"pro\" nella corsa a punti (sette consecutivi dal 1981 al 1987 e uno nel 1989) e due nel keirin (1983 e 1985, con tre bronzi nel 1984, 1986 e 1987), oltre ad altri tre titoli continentali, due nell'omnium (1981 e 1985) e uno nella velocit\u00e0 (1981); vinse anche 21 Sei giorni, tra cui quella di Zurigo per sei volte dal 1982 al 1994, e numerosi campionati svizzeri in svariate specialit\u00e0.\nSu strada fece il suo esordio tra i professionisti nel 1981 con l'olandese TI-Raleigh, voluto da Peter Post; vest\u00ec poi le maglie della padovana Atala diretta da Franco Cribiori (per sei anni), dell'olandese Panasonic e della tedesca Telekom, concludendo l'attivit\u00e0 nel 1992 con il piccolo team svizzero Bleiker-Appenzeller K\u00e4se. Nelle dodici stagioni da \"pro\" fu uno dei protagonisti delle volate e delle cronometro brevi, conquistando complessivamente settantuno vittorie.\nTra i successi su strada spiccano quindici vittorie di tappa al Giro d'Italia tra il 1982 e il 1989 (nella \"Corsa rosa\" vinse anche la classifica a punti nel 1984 e vest\u00ec per due giorni la maglia rosa, un giorno nel 1983 e uno nel 1986), una tappa e due cronometro a squadre al Tour de France 1981, nove frazioni complessive al Tour de Suisse, e un'edizione del Grand Prix Pino Cerami. Nel 1985 fu premiato con il Mendrisio d'Oro.\nDopo il ritiro dalle corse \u00e8 stato manager del team svizzero Phonak dal 2002 al 2005."}
{"id": "114471", "revid": "1300584", "url": "https://it.wikipedia.org/wiki?curid=114471", "title": "Magnetite", "text": "La magnetite (Fe2+Fe3+2O4), appartenente al gruppo dello spinello, \u00e8 il minerale ferroso con il pi\u00f9 alto tenore di ferro (72,5%) utilizzabile industrialmente. \u00c8 inoltre il minerale con le pi\u00f9 intense propriet\u00e0 magnetiche esistente in natura.\nAbito cristallino.\nL'habitus pi\u00f9 comune \u00e8 quello ottaedrico seguito da quello rombododecaedrico. Spesso le facce rombododecaedriche sono striate secondo la diagonale lunga del rombo. La geminazione \u00e8 comune secondo la legge dello spinello.\nOrigine e giacitura.\nLa magnetite si forma quando l'idrossido di ferro si ossida in presenza di acqua.\nRappresenta il principale minerale accessorio delle rocce basaltiche (soprattutto quelle appartenenti alle serie tholeiitiche) ed \u00e8 comune anche nelle rocce metamorfiche di derivazione magmatica o volcano-sedimentaria basica (es. nelle rocce delle sequenze ofiolitiche). Localmente pu\u00f2 essere un minerale fortemente rappresentato anche in rocce di genesi pneumatolitica e in skarn. \u00c8 anche un prodotto secondario della trasformazione dei silicati di magnesio e di ferro.\nPrincipali Paesi produttori sono Russia, Brasile, Liberia, Mauritania, Norvegia, Svezia.\nGiacimenti italiani si trovano in Piemonte, Valle d'Aosta, Sardegna, nell'isola d'Elba e in Sicilia.\nForma in cui si presenta in natura.\nSi presenta in cristalli neri, opachi, oppure in masse granulari o compatte.\n\u00c8 presente in piccole quantit\u00e0 nel corpo umano, dove \u00e8 localizzata tra il naso e gli occhi, all'interno dell'osso etmoide.\nLa magnetite \u00e8 facilmente riconoscibile all'interno di vecchi radiatori di riscaldamento (termosifoni) in ferro e ghisa ed \u00e8 la responsabile del colore nero scuro dell'acqua che vi circola.\nPropriet\u00e0 magnetiche.\nLa magnetite \u00e8 il pi\u00f9 antico materiale magnetico conosciuto: era infatti gi\u00e0 noto agli antichi Greci e prende appunto il nome dalla citt\u00e0 di Magnesia ad Sipylum, nei pressi del monte Sipilo, dove si trovava in grandi quantit\u00e0. Il termine \"magnetismo\" deriva quindi dal nome del minerale, non viceversa. La magnetite \u00e8 un materiale ferromagnetico. In particolare, si tratta di un minerale con comportamento ferrimagnetico (Ferrimagnetismo).\nReazione di Schikorr.\nL'idrossido ferroso (in ambiente anaerobico) pu\u00f2 convertirsi chimicamente in magnetite tramite un processo chiamato \"reazione di Schikorr\":\nDal punto di vista chimico-molecolare Fe3O4 \u00e8 costituito da ossido ferroso e ossido ferrico: Fe2+(Fe3+O2)2, un composto conosciuto anche col nome di Ossido ferroso-ferrico. \nLa formazione di magnetite viene indotta nei generatori di vapore con additivi alcalinizzanti e mantenendo il pH dell'acqua di caldaia sopra un certo valore.\nPseudosfaldatura.\nLa magnetite non presenta sfaldatura ma in alcuni esemplari pu\u00f2 accadere che si rompano in blocchetti di forma ottaedrica a causa del fenomeno della pseudosfaldatura."}
{"id": "114472", "revid": "729019", "url": "https://it.wikipedia.org/wiki?curid=114472", "title": "38. SS-Grenadier-Division &quot;Nibelungen&quot;", "text": "La 38. SS-Grenadier-Division \"Nibelungen\" fu costituita partendo dalle riserve delle Waffen-SS di stanza nella Germania del sud. Gli ufficiali provenivano dalla celebre SS-Junkerschule di Bad T\u00f6lz, il cui comandante prese il comando della divisione. Includeva nel proprio organico volontari fiamminghi, nordici e volksdeutsche, e dei tedeschi. Poco dopo fu unito il 59\u00ba Reggimento della divisione \"Charlemagne\".\nFormata all'inizio del 1945 non ebbe tempo per l'addestramento. Congiuntamente alle divisioni SS \"G\u00f6tz von Berlechingen\" e la \"L\u00fctzow\" avrebbe dovuto difendere la Germania del sud.\nGli uomini di questa divisione erano i pi\u00f9 decisi a combattere fino alla fine, consapevoli che arrendersi avrebbe voluto dire morte certa. Nella ritirata generale la divisione fu divisa in vari \"Kampfgruppen\" (gruppi di combattimento), che riuscirono a ritardare l'avanzata americana. Si ritir\u00f2 a Berchtesgaden, dove fu l'ultima unit\u00e0 ad arrendersi sul Fronte occidentale."}
{"id": "114477", "revid": "827882", "url": "https://it.wikipedia.org/wiki?curid=114477", "title": "Cesare Mainella", "text": "Biografia.\nNasce in una famiglia di artisti: il padre, Raffaele, fu un acquerellista e architetto, noto a Venezia e in Francia, mentre la madre Fanny, figlia di Giulio Carlini, celebre ritrattista dell'Ottocento, fu una delle prime donne a diplomarsi all'Accademia di Venezia. Padrino di battesimo fu il pittore Giacomo Favretto.\nFrequenta l'Accademia di Belle Arti di Venezia. \u00c8 compagno di studi di Amedeo Modigliani alla libera Accademia di Nudo. Nel 1906 ottiene l'\"Abilitazione all'insegnamento del disegno nelle scuole tecniche e normali\" assieme ad altri otto candidati tra cui Guido Marussig e Mario Crepet. Il corpo insegnante negli anni di studio di Mainella \u00e8 composto da nomi di spicco quali Ettore Tito per il disegno di figura, Guglielmo Ciardi e Luigi Nono per la pittura di paese e di mare, Antonio Zotto per l'anatomia e Pietro Paoletti per la storia dell'arte.\nPerfeziona lo studio della figura e della composizione sotto la guida del ritrattista Laurenti e a Positano arricchisce le sue qualit\u00e0 pittoriche col paesaggista napoletano Vincenzo Caprile. L\u00ec sperimenta una particolare tecnica di pittura a tempera simile all'olio che Mainella ricorder\u00e0 con il nome di \"tempera Caprile\". Completa infine gli studi presso l'Accademia della Grande Chaumi\u00e8re a Parigi dove si iscrive nel 1911 alla sezione di pittura e incisione perfezionando cos\u00ec le sue conoscenze delle tecniche grafiche (acquaforte e litografia).\nCon Semeghini e Gino Rossi \u00e8 uno dei primi espositori a Ca' Pesaro e con Italico Brass \u00e8 tra i maggiori animatori del Circolo Artistico nel Palazzo delle Prigioni a Venezia.\nIl suo spirito avventuroso lo porta giovanissimo in Argentina dove ottiene diversi incarichi di prestigio. Allo scoppio della prima guerra mondiale rientra in Italia per parteciparvi come volontario. Dopo dieci anni di attivit\u00e0 a Venezia, riparte nel 1928 per il Per\u00f9, stabilendosi a Lima, dove espone le sue opere con successo tanto da essere chiamato a decorare la cripta della cattedrale S.M. Ausiliatrice.\nTornato in Italia, nel 1936 decide nuovamente di partire per l'Abissinia. Ad Addis Abeba esegue grandi decorazioni murali nel palazzo del vicer\u00e9 Rodolfo Graziani oltre a ritratti e paesaggi. Il periodo africano \u00e8 interrotto da una breve parentesi a Napoli, dove \u00e8 chiamato ad allestire nel 1940 il padiglione Etiopico alla Esposizione dell'Oltremare. Rimane poi bloccato in Africa dagli eventi bellici e, come prigioniero civile, \u00e8 trasferito in Rhodesia del Sud, dove rimane per altri sei anni. L\u00ec esegue numerosi ritratti, paesaggi e studi che poi esporr\u00e0 nella sua ultima mostra a Venezia alla Bevilacqua La Masa nel 1968.\nTrascorre i suoi ultimi anni al Lido di Venezia e, dal 1960, a Treporti. dove scrive le sue memorie \"Episodi della mia vita veramente vissuta intensamente\".\nNel 1968 annota nel suo diario: \"A questa et\u00e0 dipingo ancora con amore e passione e ci\u00f2 per un vecchio \u00e8 una gran fortuna. Passo la mia vita a Treporti assieme a mia moglie Wanda che fu la mia ispiratrice e fedele compagna delle tristi e liete vicende. I miei figli mi hanno dato 14 nipoti. Posso essere soddisfatto e sono arrivato a essere bisnonno ed ora conduco una vita serena e riposante\".\nMor\u00ec a Venezia e fu sepolto nel cimitero del Lido di Venezia."}
{"id": "114481", "revid": "345405", "url": "https://it.wikipedia.org/wiki?curid=114481", "title": "Tolleranza", "text": "La tolleranza \u00e8 la capacit\u00e0 di sopportare, senza esserne danneggiati, qualcosa che di per s\u00e9 potrebbe essere spiacevole o dannosa.\nIn senso sociologico la tolleranza si manifesta in chi, teoricamente e praticamente, mostra rispetto e indulgenza nei confronti di coloro che pensano e agiscono credendo in diversi principi relativi alla religione, alla politica, all'etica, alla scienza, all'arte e alla letteratura.\nLa tolleranza non pu\u00f2 essere definita in senso positivo come una virt\u00f9 poich\u00e9 riguarda una negativit\u00e0 che viene sopportata per una serie di motivi che escludono un'accettazione piena e senza condizioni di ci\u00f2 che viene tollerato: \nTuttavia la tolleranza esprime una funzione positiva nel senso che fa apparire una diversit\u00e0 di opinioni che dal confronto dialettico possono procurare una pi\u00f9 ampia verit\u00e0.\nOrigini del principio di tolleranza.\nNelle religioni politeistiche antiche non esisteva il principio di tolleranza poich\u00e9 la moltitudine degli dei escludeva che vi fossero divinit\u00e0 vere e uniche, ed era quindi naturale praticare la libert\u00e0 religiosa ma, poich\u00e9 la religione era intesa spesso come fattore di unificazione sociale, veniva condannata l'empiet\u00e0 intesa come attentato all'ordine sociale come accadde per Socrate accusato di non credere agli dei tradizionali della citt\u00e0 e quindi condannato per \"ateismo\".\nLa tolleranza venne affermata con forza dallo stoicismo che la fond\u00f2 sul cosmopolitismo e su un \"diritto naturale\" appartenente a tutte le genti: Seneca riprese questi principi che, tramite una presunta sua corrispondenza con Paolo di Tarso, passarono al cristianesimo\nNel Medioevo Tommaso d'Aquino sosteneva che si potevano tollerare le differenze di culto fra cristiani, ebrei e musulmani, rifacendosi alla dottrina di Agostino d'Ippona che dichiarava che la fede \u00e8 opera della Grazia divina e non pu\u00f2 quindi essere imposta dagli uomini.. Il Medio Evo, del resto, tendeva a valorizzare le differenze, come si vede - per esempio - nel testo \"Esortazioni al figlio\", attribuite a Santo Stefano d'Ungheria ma fortemente influenzate dal suo consigliere San Gerardo Sagredo vescovo di Szeged e Csan\u00e1d, in cui gli dice: \"Un regno che abbia una sola lingua e una sola consuetudine di condotta \u00e8 infermo e fragile\".\nNel XIII secolo, in Spagna risalta la figura del re Ferdinando III di Castiglia, detto il Santo, noto come \"il re delle tre religioni\", per la convivenza tra cristiani, ebrei e musulmani, durante il suo regno.\nDante Alighieri si dibatt\u00e9 sul problema della salvezza dei pagani tra l'affermazione che extra Ecclesiam nulla salus e l'apologo, ripreso anche da Giovanni Boccaccio, della \"fiaba delle tre anella\". che si rifaceva a quel principio di tolleranza che sar\u00e0 poi teorizzato dall'Illuminismo che prender\u00e0 a modello esemplare \u00ab\"...la figura storica e nello sviluppo leggendario di Yussuf ibn Ayyub Salah al-Din (Saladino), il principe curdo divenuto sultano di Siria e d'Egitto nell'ultimo quarto del XII secolo e nella letteratura occidentale del Duecento passato, dall'iniziale ruolo di crudele \u00abnemico della croce\u00bb (\u00e8 a lui che si deve la cacciata dei crociati da Gerusalemme, nel 1187) a quello di specchio e modello delle virt\u00f9 cavalleresche...[espresse nella \"cortesia\" occidentale]\"\u00bb. Il Saladino viene mostrato infatti come l'\u00ab\"eroe della tolleranza nel dramma di G.E. Lessing \"Nathan der Weise\", scritto nel 1779, in cui si riprende appunto la narrazione delle \"tre anella\".\"\u00bb\nSi cominci\u00f2 a dibattere sulla tolleranza nel XVI secolo in quegli Stati, come Francia, Inghilterra e Boemia, dove si verificarono cambiamenti religiosi dovuti anche all'indebolirsi di quel fattore unificatore che era stato il potere imperiale in difficolt\u00e0 ora nel reprimere la diffusione di confessioni religiose, come ad esempio la Riforma, diverse dal cattolicesimo.\nLa tolleranza dunque nasce nell'ambito religioso come la posizione di coloro che sostengono sia meglio astenersi dal perseguitare le nuove idee religiose che, se represse, potrebbero generare problemi maggiori. \u00c8 meglio scegliere di tollerare, considerato come il minore dei mali come gi\u00e0 in passato aveva sostenuto Marsilio da Padova (1275-1343) che negava ogni validit\u00e0 a un'imposizione con la forza della fede religiosa poich\u00e9 della legge divina unico giudice \u00e8 Dio e riconosceva nel suo \"Defensor pacis\" che anche nelle diverse religioni possano sussistere principi validi moralmente.\nSulle posizioni di Marsilio sembra essere Martin Lutero (1483-1546) che si oppone a che gli eretici siano condannati al rogo poich\u00e9 la violenza non pu\u00f2 essere strumento di fede. Una concezione questa per\u00f2 negata dallo stesso riformatore che in occasione della guerra dei contadini tedeschi (1525), scatenata dal predicatore Thomas M\u00fcntzer, auspica per i rivoltosi la pena di morte per mano del potere politico concepito come espressione della volont\u00e0 di Dio nella repressione del male:\nCalvino (1509-1564) cadr\u00e0 nella stessa contraddizione quando si scaglier\u00e0 contro le posizioni intransigenti della Chiesa cattolica ma poi egli stesso nel 1553 permise che il consiglio della citt\u00e0 di Ginevra condannasse e facesse bruciare al rogo Michele Serveto, medico spagnolo sostenitore dell'antitrinitarismo che si era rifugiato a Ginevra per scampare all'Inquisizione cattolica e che era stato accusato di essere causa di disordine e confusione in quella citt\u00e0.\nA Calvino che giustificava la sua intransigenza nel suo testo \"Defensio orthodoxae fidei\" affermando che non si poteva essere tolleranti nei confronti di chi bestemmiava Dio, il savoiardo S\u00e9bastien Castellion (1515-1563) dopo aver difeso la libert\u00e0 e la tolleranza religiosa nell'opera \"De hereticis an sint persequendi\" (Se gli eretici debbano essere perseguitati), scriveva nell'opuscolo \"Contro il libello di Calvino\" a proposito della condanna al rogo di Serveto: \nLa storia e la teorizzazione del principio di tolleranza.\nLe devastazioni delle guerre di religione fecero maturare la \"mutua inter christianos tolerantia\" attraverso una serie di tregue che non portarono alla reciproca tolleranza ma che facevano sperare in una definitiva pace religiosa.\nLa Pace di Augusta (1555) trasferiva dall'imperatore ai principi il diritto di riconoscere la confessione religiosa dei loro sudditi; ai dissidenti rimaneva solo la possibilit\u00e0 di emigrare l\u00e0 dove la loro religione era tollerata.\nL'Editto di Nantes del 1598 garantiva ai nobili calvinisti il rispetto delle loro libert\u00e0 ma l'esigenza dell'unit\u00e0 religiosa far\u00e0 abbattere da Richelieu ogni presidio militare a garanzia della tolleranza pur mantenendo i diritti religiosi e civili degli ugonotti. L'editto sar\u00e0 poi definitivamente abrogato da Luigi XIV di Francia (1685) in nome del principio monarchico-assolutistico.\nNel principato di Transilvania la Dieta di Turda (1568) assicur\u00f2 ampia tolleranza alle diverse confessioni religiose e altrettanto avvenne in Polonia con la dieta di Varsavia (1573).\nSul finire del secolo mentre i gesuiti diventavano protagonisti di una restaurazione religiosa nell'Europa centro-orientale Jean Bodin (1530-1596) avanzava la tesi che sosteneva che era dovere dello Stato rimanere estraneo ai conflitti religiosi e proponeva la tolleranza verso i riformati in cambio dell'obbedienza civile.\nBaruch Spinoza nel suo \"Tractatus teologico-politicus\" nel 1670 faceva discendere il principio di tolleranza dalla libert\u00e0 di pensiero e il potere dello Stato, che non poteva reprimere la coscienza interiore degli uomini, andava limitato alle cose e azioni esterne.\nNel 1689 John Locke, nella \"Epistola sulla tolleranza\" affermava che le credenze religiose non erano dipendenti dalla volont\u00e0 degli individui e quindi non potevano essere imposte dalla legge civile che non pu\u00f2 intervenire nei confronti di quelle societ\u00e0 private che sono le singole Chiese nelle quali liberamente si entra e si esce a seconda della propria volont\u00e0. Le Chiese, prive di ogni potere politico divenivano quindi strumento di concordia civile tranne il cattolicesimo, che andava vietato poich\u00e9 obbediva a un'autorit\u00e0, quella papale, esterna a quella dello Stato.\nNel '700 illuminista il principio di tolleranza trover\u00e0 una conclusiva definizione nel \"Trait\u00e9 sur la tol\u00e9rance\" (1763) di Voltaire e la sua pratica attuazione nella Costituzione degli Stati Uniti d'America (1791) a cui seguiranno la Dichiarazione dei diritti dell'uomo e del cittadino il 26 agosto (1789), il Protocollo finale del Congresso di Vienna (1815); con il primo riferimento anche alla difesa delle minoranze etniche), il Trattato di Berlino del 1878, i Quattordici punti di Thomas Woodrow Wilson (1918), il Patto della Societ\u00e0 delle Nazioni (1920), lo Statuto delle Nazioni Unite (1945), Dichiarazione islamica dei diritti dell'uomo (1981), (1976) ed altre solenni dichiarazioni.\nTolleranza zero.\nLa tolleranza zero \u00e8 un'espressione che indica la volont\u00e0 mediante provvedimenti di legge di reprimere senza pratiche indultive reati minori o comportamenti che alterino l'ordinata vita sociale o individuale."}
{"id": "114489", "revid": "729019", "url": "https://it.wikipedia.org/wiki?curid=114489", "title": "Nikolaj Ivanovi\u010d E\u017eov", "text": "Biografia.\nComplet\u00f2 soltanto gli studi elementari. Dal 1909 al 1915 lavor\u00f2 come assistente di un sarto ed operaio in una fabbrica. Dal 1915 al 1917 milit\u00f2 nell'esercito russo zarista. Si un\u00ec ai bolscevichi il 5 maggio 1917 a Vitebsk, alcuni mesi prima della Rivoluzione d'ottobre. Durante la guerra civile russa (1919-1921) combatt\u00e9 nell'Armata Rossa. Dal febbraio 1922 entr\u00f2 in politica, principalmente come segretario di vari comitati regionali del Partito Comunista dell'Unione Sovietica.\nNel 1927 fu trasferito al reparto di distribuzione e di contabilit\u00e0 del partito comunista in cui lavor\u00f2 come istruttore e vice-capo del reparto. Dal 1929 al 1930 fu delegato del Commissariato del popolo per l'agricoltura. Nel mese di novembre del 1930 fu nominato capo di numerosi reparti del partito: del reparto degli affari speciali, del personale e quello dell'industria. Nel 1934 fu nominato membro del Comitato centrale del Partito comunista sovietico; nell'anno successivo divenne segretario del Comitato centrale. Dal febbraio 1935 al marzo 1939 fu, inoltre, presidente della Commissione centrale per controllo del partito.\nE\u017eov \u00e8 stato identificato come fedele alleato e complice di Stalin; a prova di questo, nel 1935, scrisse che \"l'opposizione politica si trasforma presto in violenza e terrorismo\"; tale dichiarazione si trasform\u00f2 nella base ideologica dell'eliminazione degli oppositori politici durante le Grandi purghe. E\u017eov divenne capo del Commissariato del popolo per gli affari interni (ovvero capo del NKVD) e membro del Comitato Esecutivo Centrale del Praesidium il 26 settembre 1936, dopo la deposizione di Genrich Grigor'evi\u010d Jagoda.\nSotto E\u017eov, le eliminazioni degli oppositori politici raggiunsero il culmine, con l'arresto di circa met\u00e0 dei membri delle istituzioni politiche sovietiche, la cacciata dall'esercito di ufficiali su e la fucilazione di persone (dal maggio 1937 al settembre 1938; fino al 1939 i fucilati saranno ) accusati di sabotaggio, di reati politici o di essere \"nemici del popolo\". Anche se l'8 aprile 1938 ottenne la nomina a capo del Commissariato del Popolo per i Trasporti via d'acqua, gli altri membri del partito ebbero sempre pi\u00f9 influenza di lui, e il suo potere diminu\u00ec sempre di pi\u00f9.\nIl 22 agosto 1938, Lavrentij Berija divenne delegato di E\u017eov e assunse la direzione e il controllo del Commissariato. Dopo che Stalin e Vja\u010deslav Molotov nella loro lettera dell'11 novembre 1938 criticarono pesantemente i sistemi e i metodi del NKVD, E\u017eov chiese di essere deposto dalla carica di capo del Commissariato del popolo per gli affari interni e fu quindi sostituito con Berija il 25 novembre (del 1938). Il 3 marzo 1939 E\u017eov fu sollevato da tutti gli incarichi nel Comitato Centrale del Partito comunista dell'Unione Sovietica.\nIl 10 aprile 1939 venne arrestato e processato per spionaggio, tradimento e per aver partecipato ad un complotto per uccidere Stalin. Riconosciuto colpevole di tutti i capi d'accusa fu, con ogni probabilit\u00e0, fucilato il 4 febbraio 1940. E\u017eov non \u00e8 stato mai riabilitato a causa del suo importante ruolo durante le \"Grandi purghe\" degli anni trenta. Dopo la sua morte fu oggetto della \"damnatio memoriae\" riservata ad altre vittime delle purghe, in particolare la sua immagine fu persino rimossa dalle foto d'archivio.\nA capo dell'NKVD.\nIl punto di svolta nella vita e carriera di E\u017eov (che port\u00f2 alla sua nomina a capo dell'NKVD) fu la reazione di Stalin all'omicidio del dirigente bolscevico di Leningrado, Sergej Mironovi\u010d Kirov. Stalin utilizz\u00f2 l'assassinio di Kirov come pretesto per ulteriori purghe all'interno del partito; e scelse E\u017eov per questo incarico. Egli supervision\u00f2 la fabbricazione di false prove d'accusa (che li coinvolgevano nell'uccisione di Kirov) nei confronti di importanti leader dell'opposizione quali Kamenev, Zinov'ev, e loro sostenitori. Il successo di E\u017eov nell'operazione lo condusse ad un'ulteriore promozione.\nEgli divenne Commissario del Popolo per gli Affari Interni e membro della Commissione Centrale del Partito il 26 settembre 1936, a seguito della destituzione ed arresto di Genrich Grigor'evi\u010d Jagoda. Jagoda era divenuto un bersaglio in quanto si era dimostrato troppo lento nell'eliminare i vecchi bolscevichi nelle purghe decise da Stalin. La distruzione dei bolscevichi della prima ora (come anche quella dello stesso Jagoda) non era un problema per E\u017eov. Come devoto stalinista, E\u017eov fu proprio l'uomo che serviva a Stalin per intensificare il terrore e rimuovere dal governo ogni potenziale oppositore. Il primo ordine dato ad E\u017eov da Stalin fu quello di investigare personalmente su Jagoda, cosa che egli fece con grande zelo. Su ordine di Stalin, egli cre\u00f2 un impianto accusatorio che marchi\u00f2 Jagoda come spia dei tedeschi e di voler assassinare Stalin per restaurare il capitalismo in Russia. Alcune fonti indicano che E\u017eov arriv\u00f2 a torturare personalmente Jagoda e il maresciallo Tucha\u010devskij per estorcerne le confessioni.\nJagoda fu solo una delle prime vittime di E\u017eov. Sotto di lui, il cosiddetto periodo delle Grandi purghe raggiunse il'apice durante il 1937\u20131938. Il 50\u201375% dei membri del Soviet Supremo e gran parte degli ufficiali dell'esercito sovietico furono arrestati ed imprigionati, esiliati in campi di prigionia in Siberia o giustiziati. In aggiunta, un grande numero di privati cittadini furono accusati di crimini contro il socialismo o di tradimento e cospirazione nei confronti dell'Unione Sovietica. Anche all'interno delle stesse forze di sicurezza vi furono epurazioni; sia NKVD che GRU ebbero molti dirigenti arrestati e giustiziati per tradimento. E\u017eov arriv\u00f2 ad ammettere che qualche innocente era rimasto vittima di false accuse nel corso delle purghe, ma giustific\u00f2 il tutto con il fine supremo dell'operazione: Tra il 1937 e il 1938 almeno 1,3 milioni di persone furono arrestate e di esse furono fucilate per \"crimini contro lo Stato\". La popolazione dei Gulag sotto E\u017eov crebbe fino a 685.201 prigionieri, triplicandosi quasi in due anni, e almeno morirono di malnutrizione, maltrattamenti o malattie all'interno dei campi o durante il tragitto.\nAscesa e caduta.\nIl 6 aprile 1938 E\u017eov fu nominato Commissario del Popolo per i Trasporti via d'acqua. Sebbene mantenesse anche le altre cariche, il suo ruolo di \"grande inquisitore\" ed estorsore di confessioni diminu\u00ec progressivamente quando Stalin decise di prendere le distanze dagli eccessi peggiori delle Grandi Purghe.\nContrariamente alle aspettative di Stalin, il grande numero di alti ufficiali dell'esercito eliminati nel corso delle purghe, era stato solo parzialmente rimpiazzato da validi sostituti, ed egli si rese conto di aver troppo indebolito i vertici militari proprio ora che la minaccia della Germania nazista si faceva sempre pi\u00f9 concreta. E\u017eov, pur avendo eseguito gli ordini in maniera pi\u00f9 che soddisfacente, agli occhi di Stalin aveva conquistato troppo potere per poter essere lasciato in vita.\nArresto, processo ed esecuzione.\nIl 22 agosto 1938, Lavrentij Pavlovi\u010d Berija venne nominato vice di E\u017eov. Berija era riuscito a sopravvivere alle Grandi Purghe e alla \"E\u017eov\u0161\u010dina\" durante gli anni 1936\u20131938, anche se era stato molto vicino a caderne vittima. Pochi mesi prima infatti, E\u017eov ne aveva ordinato l'arresto, ma era stato avvertito e si era immediatamente recato a Mosca per parlare personalmente con Stalin, riuscendo a convincerlo della sua innocenza. Qualche tempo dopo fu E\u017eov a finire vittima di una lotta per il potere, e Berija divenne il nuovo capo dell'NKVD.\nNei mesi successivi, Berija (con l'approvazione di Stalin) inizi\u00f2 ad incrementare il suo potere nei confronti di E\u017eov. L'8 settembre, Michail Frinovskij, vice di E\u017eov, fu rimosso dall'incarico. Il 14 novembre, un altro dei collaboratori pi\u00f9 stretti di E\u017eov, Alexander Ivanovi\u010d Uspenskij, scomparve dopo essere stato avvertito da E\u017eov di essere sotto sorveglianza. Stalin sospett\u00f2 che E\u017eov fosse coinvolto nella scomparsa dell'uomo, e disse a Berija, non ad E\u017eov, che Uspenskij doveva essere assolutamente catturato (fu arrestato il 14 aprile 1939). Il 18 settembre E\u017eov chiese il divorzio alla moglie, che si suicid\u00f2 con sonniferi il giorno dopo.\nDietro sua richiesta, E\u017eov fu ufficialmente sollevato dall'incarico di Commissario del Popolo per gli Affari Interni il 25 novembre, e gli succedette Berija. Presenzi\u00f2 alla sua ultima riunione del Politburo il 29 gennaio 1939.\nStalin ordin\u00f2 a Berija di denunciare E\u017eov nel corso dell'annuale Praesidium del Soviet Supremo. Il 3 marzo 1939, E\u017eov fu sollevato da tutti gli incarichi, e il 10 aprile fu arrestato e rinchiuso nella prigione \"Suchanovka\".\nSotto tortura, croll\u00f2 in fretta confessando vari crimini contro lo Stato e dichiarando di essere un \"nemico del popolo\". Oltre ai reati politici, fu anche accusato di promiscuit\u00e0 sessuale, anche omosessuale, e di sadismo.\nIl 2 febbraio 1940, E\u017eov fu processato a porte chiuse da un tribunale militare. Come il suo predecessore Jagoda, anche E\u017eov si dichiar\u00f2 sempre fedele a Stalin, negando di essere una spia, un terrorista, o un cospiratore, dichiarando di preferire la \"morte alle menzogne\". Disse che le confessioni gli erano state estorte con la tortura, ammise di aver fatto uccidere 14.000 dei suoi compagni della \u010ceka, ma motiv\u00f2 il fatto con l'essere sempre stato circondato da nemici del popolo.\nCondannato a morte, fu fucilato il 4 febbraio 1940, immediatamente cremato e le ceneri disperse in una fossa comune nel cimitero Donskoj a Mosca. A lui furono imputati tutti gli eccessi del \"Grande Terrore\" e sul suo nome cal\u00f2 una sorta di damnatio memoriae che lo fece cancellare da tutte le foto ufficiali che lo ritraevano insieme a Stalin.\nOnorificenze.\nIl 24 gennaio 1941 un decreto ufficiale emanato dal Consiglio del Soviet Supremo priv\u00f2 E\u017eov delle onorificenze ricevute."}
{"id": "114490", "revid": "287204", "url": "https://it.wikipedia.org/wiki?curid=114490", "title": "Coscia (disambigua)", "text": ""}
{"id": "114491", "revid": "226453", "url": "https://it.wikipedia.org/wiki?curid=114491", "title": "Gamba (disambigua)", "text": ""}
{"id": "114492", "revid": "125649614", "url": "https://it.wikipedia.org/wiki?curid=114492", "title": "Mileto (Italia)", "text": "Mileto (\"Militu\" in calabrese) \u00e8 un comune italiano di abitanti della provincia di Vibo Valentia, in Calabria, situato su una collina di forma allungata a est del gruppo montuoso del Monte Poro a sud del capoluogo.\nRuggero il Normanno della famiglia degli Altavilla di Normandia la eresse a sua residenza, conserva i resti di una cattedrale, fondata nel 1081, e i resti dell'abbazia benedettina della SS. Trinit\u00e0.\nStoria.\nLe origini di Mileto, pur ricondotte dal Barrio - storico del '500 - al periodo greco, sono verosimilmente da riportarsi all'epoca bizantina quando la citt\u00e0, conquistata dai normanni, divenne capitale della contea di Ruggero I d'Altavilla. Sono comunque stati rinvenuti i resti di una villa romana del II secolo d.C., risalenti quindi a epoche precedenti.\nLa citt\u00e0 \u00e8 sede vescovile fin dall'XI secolo, quando proprio Ruggero I il Normanno ottenne la fondazione dell'episcopato da papa Gregorio VII. La diocesi di Mileto, venne fondata nel 1985 unificando le diocesi delle tre citt\u00e0 indicate nell'attuale nome. La diocesi di Mileto fu la prima di rito latino nel Mezzogiono d'Italia, dopo che il rito greco-bizantino aveva sostituito il rito romano, acquis\u00ec notevole importanza nei secoli anche grazie alla sua vastit\u00e0 e ai privilegi fondativi di cui era portatrice.\nDopo il terremoto del 1783 che distrusse l'antica citt\u00e0, la nuova Mileto sorse a circa 2 chilometri a ovest in una terra chiamata \"Villa del vescovo\". Nel 1799 il cardinale Fabrizio Ruffo vi si ferm\u00f2 per radunare il suo esercito chiamato della \"Santa Fede\", e da qui si mosse per riportare Ferdinando IV di Borbone sul trono del Regno di Napoli. Il 28 maggio 1807 la cittadina vide lo scontro tra l'esercito napoletano e quello francese che, agli ordini del generale Reynier, vinse la battaglia di Mileto conquistando il dominio della regione per circa un decennio. Il 27 agosto 1860 a Mileto sosta Giuseppe Garibaldi prima di completare la sua impresa di conquista del Regno delle Due Sicilie.\nDurante la seconda guerra mondiale, il 16 luglio 1943, Mileto fu attaccata da alcuni aerei americani che stavano scortando dei bombardieri di ritorno da Vibo. Nell'attacco persero la vita 39 civili in gran parte donne e bambini e la citt\u00e0 di Mileto \u00e8 stata perci\u00f2 insignita della Medaglia di Bronzo al Valore Civile il 16 luglio 2008.\nScavi archeologici.\nL'area occupata dalla citt\u00e0 antica appare oggi come una vasta congerie di ruderi. Le scarse risorse economiche disponibili, per le istituzioni preposte alla ricerca e alla tutela, non hanno consentito fino a ora di portare avanti scavi archeologici e letture stratigrafiche degli alzati finalizzate alla comprensione e allo sviluppo della citt\u00e0 normanna e prima ancora dell'insediamento bizantino. Le campagne di scavo di tipo scientifico sono state poche e limitate a pochi giorni di intervento (nel 1995 e nel 1999 e in diversi periodi degli anni successivi). In precedenza Paolo Orsi, nel 1916, aveva condotto una breve campagna di scavo durante la quale era stato messo in luce il piano della basilica, che aveva evidenziato la presenza di marmi, colonne e capitelli e cornici decorate da ovoli e fogliame sparsi per tutta l'area circostante. L'area abbaziale, sulla base degli scavi recenti, risulta costruita su un banco di arenaria bianca che, relativamente alla parte indagata, non presenta tracce di costruzioni antecedenti.\nSulla base dei materiali ritrovati \u00e8 stato possibile stabilire che la pavimentazione dell'importante struttura era stata realizzata in porfido rosso e serpentino verde connessi sicuramente all'attivit\u00e0 di spoglio di altri monumenti pi\u00f9 antichi. Non sono molti i resti riconducibili alla fase romanica della chiesa, sia perch\u00e9 l'area indagata non \u00e8 molto estesa ma anche per via del fatto che nell'area sono avvenuti molti cambiamenti. Nonostante la limitatezza del tempo \u00e8 stato possibile incrementare la conoscenza su alcuni particolari aspetti scaturiti ad esempio dal recupero di diversi frammenti vitrei riconosciuti come i resti delle ampie vetrate di epoca normanna.\nInteressanti i reperti ceramici anche se in massima parte si tratta frammenti recuperati genericamente nell'area e quindi decontestualizzati. Vanno ricordate le ceramiche dipinte a bande rosse con motivi decorativi costituiti da spirali oppure da onde, o ancora le cosiddette invetriate monocrome dipinte, che accanto a quelle acrome (prive di decorazione) e da fuoco costituiscono le classi pi\u00f9 numerose. Al XII secolo sono riconducibili alcuni frammenti di ceramiche dipinte e invetriate su ingobbio pertinenti a forme quali bacini, coppette troncoconiche ed emisferiche, apode (senza piede) o con piede ad anello. La decorazione \u00e8 espressa da virgole in rosso alternate da filetti concentrici in nero manganese, oppure da puntini in rosso alternati da filetti lineari sempre in manganese. Anche i motivi zoomorfi (con soggetti animali) sono rappresentati insieme con quelli antropomorfi (figure umane) come ad esempio la coppetta con cavaliere e cavallo dove viene usato anche il colore blu.\nDa evidenziare che negli ultimi anni per opera dell'archeologo Francesco Cuteri \u00e8 ripresa, seppur lentamente, l'attivit\u00e0 di scavo nel Parco archeologico, nel frattempo costituito. La maggiore attenzione \u00e8 stata riservata al momento alla zona relativa all'antico episcopio e alla cattedrale posti all'interno del perimetro cittadino. Notevoli e altamente promettenti sono stati i ritrovamenti fatti nel corso degli ultimi dieci anni con campagne di scavo e sondaggio mirate anche se brevi.\nA maggio 2015 \u00e8 incominciata una nuova campagna di scavi all'interno del Parco Archeologico, che si \u00e8 conclusa a fine novembre 2015, lavori facenti parte del POR Calabria FESR 2007 - 2013 ed eseguiti dall'Impresa Icogen srl di Vittoria (RG). Questi ultimi lavori non soltanto sono stati indirizzati allo scavo e quindi al ritrovamento di una grande quantit\u00e0 di reperti di notevole valenza scientifica, ma anche al miglioramento dei servizi dell'intero Parco, per una sua maggiore fruibilit\u00e0 e visibilit\u00e0 da un punto di vista turistico.\nSociet\u00e0.\nEvoluzione demografica.\nIl comune di Mileto ha fatto registrare nel censimento del 1991 una popolazione pari a abitanti. Nel censimento del 2001 ha fatto registrare una popolazione pari a abitanti, mostrando quindi nel decennio 1991 - 2001 una variazione percentuale di abitanti pari al -4,47%.\nGli abitanti sono distribuiti in nuclei familiari con una media per nucleo familiare di 2,94 componenti.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 149.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "114493", "revid": "729019", "url": "https://it.wikipedia.org/wiki?curid=114493", "title": "23. Waffen-Gebirgs-Division der SS &quot;Kama&quot;", "text": "La 23. Waffen-Gebirgs-Division der SS \"Kama\" (kroatische Nr. 2) fu costituita all'inizio del 1944 grazie ad un nuovo afflusso di volontari musulmani. Fu affiancata alla divisione \"Handschar\" per formare in tal modo il IX. Waffen Gebirgs-Armeekorps der SS (kroatisches), per combattere i partigiani comunisti di Tito. Per quanto fosse ben adatta a questo compito, l'addestramento e l'armamento erano insufficienti per combattere contro un esercito regolare; tuttavia la continua avanzata sovietica costrinse l'Alto Comando Tedesco a trasferire la divisione al fronte.\nUtilizzata come ultima risorsa nel corridoio Morava-Vardar contro le forze russe-bulgare, la divisione fu duramente colpita nei pressi di Skopje e dovette essere ritirata e destinata a riserva. Riorganizzata lott\u00f2 strenuamente contro i sovietici vicino a Belgrado.\nAssalita da truppe titoiste e russe venne accerchiata nei pressi del fiume Drava e annientata: non furono fatti prigionieri ed i feriti furono eliminati. Le unit\u00e0 scampate all'accerchiamento entrarono nelle file dell'Ustascia o formarono i quadri per una nuova divisione SS."}
{"id": "114501", "revid": "729019", "url": "https://it.wikipedia.org/wiki?curid=114501", "title": "Castello del Catajo", "text": "Il castello del Catajo \u00e8 un monumentale edificio di 350 stanze, considerato la reggia dei Colli Euganei; fu costruito a partire dal XVI secolo da Pio Enea I Obizzi presso Battaglia Terme, in provincia di Padova.\nAmpliato dalla stessa famiglia nel '600 e '700, venne in seguito trasformato in reggia ducale dalla famiglia Asburgo-Este, duchi di Modena e Reggio, e infine eletto residenza di villeggiatura degli Asburgo, imperatori d'Austria. Il castello \u00e8 ancora oggi di propriet\u00e0 privata e aperto al pubblico con funzione museale.\nStoria.\nLa famiglia Obizzi, di origine borgognona, giunse in Italia con il capostipite Obicio I, capitano di ventura, al seguito dell'imperatore Arrigo II, nel 1007. Stabilitasi inizialmente a Lucca, si spost\u00f2 in seguito nel territorio della repubblica di Venezia.\nIl primo edificio ad essere costruito fu la \"Casa di Beatrice\", iniziale nucleo del castello, edificata probabilmente tra la fine del XV e l'inizio del XVI secolo come casa di villeggiatura estiva di Beatrice Pio Da Correggio, donna letterata, che nella Ca' sul Tajo accoglieva uno dei pi\u00f9 importanti salotti letterari dell'epoca.\nPio Enea I Obizzi (dal quale prese il nome l'obice) nel 1570 decise di ampliare la struttura per renderla adeguata alla gloria della famiglia, costruendo quello che oggi viene chiamato il Castel Vecchio. Secondo alcune fonti, esso fu ideato dallo stesso Obizzi, ma pi\u00f9 probabilmente la progettazione fu affidata all'architetto Andrea da Valle. L'edificio venne costruito in soli tre anni, tra il 1570 e il 1573; la parte alta si deve invece ad un'aggiunta del XIX secolo.\nL'origine del nome \u00e8 andata perduta: si ritiene che non derivi da Catai (denominazione con cui veniva indicata la Cina nel Medioevo), ma piuttosto che faccia riferimento a una \"Ca' Tajo\", cio\u00e8 \"tenuta del taglio\", con possibile riferimento allo scavo del Canale di Battaglia, che tagli\u00f2 a met\u00e0 molti appezzamenti agricoli. L'edificio appare come un ibrido tra un castello militare e una villa principesca, indubbiamente per volere stesso del committente, che pens\u00f2 il Catajo come una grande macchina di rappresentanza, dove intrattenere ospiti da tutta Europa con feste, balli e rappresentazioni teatrali.\nAll'inizio erano previste pitture solo nei muri esterni (ora scomparse), ma nel 1571 l'Obizzi chiam\u00f2 Giovanni Battista Zelotti (collaboratore di Paolo Veronese) ad affrescare i muri interni con le gesta della sua famiglia, dando vita ad uno tra i primi cicli di affreschi autocelebrativi del nord Italia e tra i pi\u00f9 importanti del Rinascimento in villa. In quaranta riquadri, che si avvicendano in sei diversi saloni, venne raccontata per immagini la saga della famiglia Obizzi.\nIl castello venne ampliato nel '600 da Pio Enea II, che aggiunse il \"Cortile dei Giganti\" e un piccolo teatro a sedici palchi, tra i primi teatri coperti del Veneto. Fu ulteriormente ingrandito nel '700 da Tommaso Obizzi, che realizz\u00f2 una grande galleria adibita a museo, nella quale trovarono spazio le grandi e famose collezioni, tra le prime aperte al pubblico.\nLa famiglia Obizzi si estinse nel 1803 con il marchese Tommaso e il castello pass\u00f2 ai duchi di Modena e Reggio; sotto Francesco IV fu costruita l'ala visibile pi\u00f9 in alto, detta \"Castel Nuovo\", per ospitare la visita degli imperatori Ferdinando I e Maria Anna di Savoia nel 1838. In seguito Francesco V e la moglie Adelgonda di Baviera trasferirono al castello l'intera corte estense in esilio da Modena. Essendo essi morti senza figli, il Catajo pass\u00f2 all'arciduca ereditario d'Austria Francesco Ferdinando, che qui si recava per le amate battute di caccia. Egli fu assassinato a Sarajevo nel 1914 (il fatto provoc\u00f2 lo scoppio della prima guerra mondiale) e il Catajo pass\u00f2 in propriet\u00e0 all'ultimo imperatore d'Austria Carlo I e alla moglie Zita di Borbone Parma. Durante tali passaggi, l'armeria, tra le pi\u00f9 ricche d'Europa, e le grandi raccolte di antichit\u00e0, nelle quali era presente anche una porzione del fregio del Partenone, assieme ad una vasta collezione di strumenti musicali e quadri, furono trasferite rispettivamente nel castello di Konopi\u0161t\u011b, all'Hofburg e al Kunsthistorisches Museum di Vienna.\nDopo la prima guerra mondiale, il Catajo fu assegnato come riparazione dei danni di guerra al governo italiano; nel 1929 esso lo vendette alla famiglia Dalla Francesca, che lo trasform\u00f2 in un'azienda agricola per la coltivazione del tabacco, in attivit\u00e0 fino agli anni '70 del '900.\nIl castello venne aperto per la prima volta al pubblico nel 1994.\nNel 2016 il castello \u00e8 stato acquistato da Sergio Cervellin; cominciano in quest'anno i primi lavori di restauro, con l'obiettivo di riportare il castello al suo originario splendore.\nNel 2018 \u00e8 stato completato il restauro del \"Cortile dei Giganti\", grande spazio di accesso monumentale al castello, dove sono stati riportati alla luce gli affreschi originali del '600 opera di Pietro Antonio Cerva e Ippolito Ghirlanda che erano stati coperti nel XIX secolo. La superficie di apparato pittorico esterno ritrovato \u00e8 tra le pi\u00f9 importanti rinvenute negli ultimi decenni in Veneto.\nDescrizione.\nDal portale d'ingresso, trasformato in arco di trionfo da Tommaso Obizzi, si accede al \"Cortile dei Giganti\", che fu spesso utilizzato per rappresentazioni teatrali (molto amate dagli Obizzi) e per tornei, anche di tipo acquatico, poich\u00e9 la parte bassa poteva essere allagata.\nTra le altre fontane, di fronte all'ingresso, si nota la \"fontana dell'Elefante\", fatta erigere da Pio Enea II Obizzi nella seconda met\u00e0 del XVII secolo, nella quale si mescolano reminiscenze mitologiche (Bacco) e gusto per l'esotico.\nDa qui iniziano le scale esterne, costruite in modo che vi si potesse salire a cavallo. La scala interna mostra l'appoggio della costruzione sulla viva roccia del colle (trachite dei Colli Euganei).\nIl piano nobile conserva uno dei pi\u00f9 importanti esempi di pittura autocelebrativa del nord Italia, opera di Giovanni Battista Zelotti. Si entra nel grande salone affrescato, al fondo del quale spicca l'albero genealogico della famiglia Obizzi, dal capostipite Obicio I fino al costruttore del castello Pio Enea I. Sulle pareti sono dipinte varie battaglie, terrestri e navali: sono illustrate le crociate, cui parteciparono i membri della famiglia, arricchite da didascalie in italiano e in latino.\nSul soffitto sono rappresentate le tre forme di governo: \"La Democrazia\" (Roma), \"L'Aristocrazia\" (Venezia), \"La Monarchia\" (Religione); attorno alla prima sono le cause della sua caduta (\"Avarizia\" e \"Discordia\"), mentre Venezia ha con s\u00e9 la \"Prudenza\", l'\"Occasione\", la \"Concordia\" e la \"Pace\" ed, infine, attorno alla Monarchia stanno la \"Felicit\u00e0\" e la \"Buona Fortuna\", la \"Clemenza\" e l'\"Ardire\".\nSullo stesso piano sono presenti altre cinque stanze affrescate, ancora con raffigurazioni delle vicende e le gesta della famiglia, ingentilite, nei soffitti e nei sovrapporta, da varie allegorie.\nAll'interno del castello \u00e8 presente anche un'insolita cappella gentilizia di gusto neogotico, realizzata nel 1838 per la visita degli imperatori d'Austria, costruita interamente in legno, dipinto di sgargianti colori e con dorature.\nAl castello \u00e8 conservata anche la \"pietra insanguinata\" che ricorda l'assassinio di Lucrezia Obizzi, uno dei pi\u00f9 cruenti casi di cronaca nera del '600 veneto. La leggenda delle apparizioni del suo fantasma \u00e8 da sempre legata al castello.\nDal grande salone si pu\u00f2 accedere alle terrazze, dalla quale si gode di uno splendido panorama sui colli Euganei, sui vari giardini di cui \u00e8 ricco il complesso e sul parco; in esso si notano la peschiera e numerose piante secolari di e magnolia, che sono le prime importate in Europa dall'America. Nel \"Giardino delle Delizie\" \u00e8 stato ripristinato nel 2017 l'antico roseto che vanta una collezione di rose antiche dal XVI al XX secolo."}
{"id": "114506", "revid": "767487", "url": "https://it.wikipedia.org/wiki?curid=114506", "title": "Equazione differenziale di Bernoulli", "text": "In matematica, l'equazione differenziale di Bernoulli \u00e8 un'equazione differenziale ordinaria del primo ordine.\nRidotta in forma canonica, si rappresenta come:\ncon formula_2 costante. Se formula_3 e:\n\u00e8 una soluzione dell'equazione lineare:\nallora si ha che formula_6 \u00e8 una soluzione di:\ne ogni equazione di questo tipo ha una soluzione formula_8 per formula_9 per ogni formula_10.\nMetodo di risoluzione.\nIl metodo di risoluzione fu trovato da Jakob Bernoulli I. Per formula_11 o formula_12 l'equazione \u00e8 riconducibile immediatamente alla soluzione generale delle equazioni lineari del primo ordine. Il metodo risolutivo generale, con \"n\" reale qualunque richiede di dividere l'equazione per formula_13 (tenendo conto del fatto che, per formula_14, formula_15 rappresenta una soluzione del primo tipo, e che invece per formula_16 la funzione formula_17 deve essere necessariamente diversa da 0 per la condizione di esistenza della funzione che la definisce), ottenendo:\nSi effettua poi la sostituzione formula_19, da cui:\nsi ha:\nche rientra nel caso generale delle equazioni di primo grado. Riscrivendo come:\ne integrando, si ottiene:\nda cui poi si ricava la formula_17.\nUna variante consiste nel sostituire direttamente:\nnell'equazione:\nin modo che si ha:\nda cui:\nquindi sostituendo e semplificando:\nEsempio.\nSia dato:\ndividendo si ha:\nponendo formula_32:\ne integrando:\nRicordando che formula_35, l'unica radice reale per formula_17 \u00e8:"}
{"id": "114508", "revid": "123758561", "url": "https://it.wikipedia.org/wiki?curid=114508", "title": "Sempron", "text": "Le CPU Sempron sono processori economici della AMD destinati a diversi settori di mercato. Hanno rimpiazzato i processori Duron ed erano in competizione con i Celeron D della Intel.\nCaratteristiche.\nLe prime varianti erano basate sui core \"Thoroughbred\" e \"Thorton\" dell'Athlon XP, con 256 KB di L2-cache e un FSB 333, ottenuto sfruttando in modalit\u00e0 DDR un segnale a 166\u00a0MHz. La cpu Sempron 3000+, introdotta pi\u00f9 tardi, \u00e8 basata sul core \"Barton,\" evoluzione dei precedenti in quanto possiede 512 KB di L2-cache. L'ultimo Sempron su Socket A \u00e8 stato il modello 3300+, con FSB 400 sempre su core \"Barton\". Di fatto, tutti questi modelli non sono altro che Athlon XP rimarchiati con un nuovo nome ed un nuovo PR (Performance Rating).\nLe versioni successive (core \"Paris\" e \"Palermo\") sono invece versioni depotenziate dei primi modelli di Athlon 64, hanno solo 128 o 256 KB di L2-cache ed alcuni non supportano istruzioni AMD64. A parte queste restrizioni, le nuove Sempron condividono molte funzionalit\u00e0 con l'Athlon 64, incluso il controllo di memoria integrato \u201con-die\u201d e il supporto per l'infrastruttura HyperTransport a 800 MHz. Con la presentazione di ulteriori versioni dell'Athlon 64 con core K8 anche i processori Sempron si sono conseguentemente evoluti rispecchiandone fedelmente le caratteristiche generali, ma sempre mantenendo sia la L2-cache ridotta tipicamente alla met\u00e0 che il bus HyperTransport di 800 MHz contro i 1000 MHz diventati standard sugli Athlon. Tutti i Sempron sono stati processori single-core fino all'uscita del core \"Brisbane,\" con cui si sono prodotti i primi modelli dual-core (Sempron X2 2100+, 2200+, 2300+) con L2-cache di 256 KB e frequenze non superiori ai 2,2 GHz.\nCon l'avvento del core K10 (per Athlon II) sono stati prodotti nuovi modelli di Sempron single-core (Sempron 130-150) utilizzando i processori Athlon II X2 (dual-core) con un core difettoso \"spento\" in fabbrica oppure semplicemente disabilitato per creare un single-core, mantenendo per\u00f2 tutte le altre caratteristiche soprattutto per quanto riguarda la L2-cache maggiorata dei K10 ,che ora \u00e8 di 1024 KB per core. Unica eccezione: il modello Sempron 130 in cui \u00e8 di soli 512KB, in linea con quella dei primi modelli di Athlon II da cui deriva. Anche le frequenze sono pi\u00f9 alte rispetto ai predecessori, attestandosi in un range compreso tra i 2,6 GHz e i 2,9 Ghz.\nMolti di questi Sempron possono essere riconvertiti in dual-core tramite una caratteristica presente nel BIOS di alcuni modelli di schede madri (chiamata \"Advanced Clock Calibration\") ma questo vale solo per i modelli con un core disabilitato di fabbrica e non per quelli con un core difettoso. I processori cos\u00ec ottenuti sono riconosciuti come Athlon II X2 dal BIOS della scheda madre.\nA parte queste \"riconversioni\" ottenute tramite BIOS, anche per il core K10 sono stati prodotti alcuni modelli di Sempron dual-core, dimezzando la L2-cache degli Athlon II X2 core \"Regor\" (che diviene cos\u00ec di soli 512 KB per core) e utilizzando frequenze massime di 2,5 GHz per il modello di punta Sempron X2 190."}
{"id": "114511", "revid": "125481871", "url": "https://it.wikipedia.org/wiki?curid=114511", "title": "Idealtipo", "text": "Lidealtipo o tipo ideale \u00e8 una costruzione teorica che contiene in s\u00e9 i dati storici e contingenti di determinati fenomeni, le cui relazioni e conseguenze sono riconducibili ad un unico modello con il quale \u00e8 possibile comprendere i tratti essenziali di una realt\u00e0 storico-sociale. Spesso non \u00e8 un termine estratto dal suo contesto culturale e/o storico che, applicato a realt\u00e0 diverse, permette di individuare tratti comuni.\nSono esempi di tipi ideali i concetti di autorit\u00e0, potere, feudalesimo o etica protestante.\nOrigine e significato del termine.\n\u00abIdealtipo\u00bb \u00e8 un termine coniato nella seconda met\u00e0 del XIX secolo dal sociologo Max Weber\nIl termine viene richiamato dallo psicologo Karl Jaspers che lo definisce in questi termini:\nSecondo Jaspers avrebbe valore a livello di idealtipo la conoscenza intesa come verit\u00e0 evidente, mentre al livello del singolo evento la comprensione resta incompleta (\"in gewissem Masse unvollst\u00e4ndig\"). L'idealtipo \u00e8 quindi da considerare come una connessione \u00abideale\u00bb, indipendente dalla realt\u00e0 del caso in esame: la connessione \u00e8 evidente ma non necessariamente reale, per cui il rapporto tra idealtipo e caso singolo \u00e8 quello di un'\u00abinterpretazione\u00bb (\"Deutung\")."}
{"id": "114513", "revid": "1769795", "url": "https://it.wikipedia.org/wiki?curid=114513", "title": "Don Shula", "text": "Biografia.\nShula nacque il 4 gennaio 1930 a Grand River, da genitori di origine ungherese.\nCarriera.\nGiocatore.\nGioc\u00f2 nella NFL dal 1951, anno nel quale venne scelto al 9\u00ba giro del draft, fino al 1957 (anno del suo ritiro).\nUna carriera da cornerback senza particolare infamia o lode, gioc\u00f2 nei Cleveland Browns, Baltimore Colts e nei Washington Redskins.\nAllenatore.\nNel 1962 all'et\u00e0 di 33 anni divenne il pi\u00f9 giovane head coach (capo allenatore) della storia dell'NFL, allenando i \"Baltimore Colts\" in cui militava il grandissimo Johnny Unitas. La sua prima stagione si concluse con un record di 8-6\nL'anno successivo 12-2 ma venne immediatamente fermato dai Cleveland Browns con un umiliante 27-0.\nNel 1967 raggiunse il suo primo Super Bowl, il terzo della storia. La vittoria sembrava scontata, anche perch\u00e9 i Colts avevano un record di 11-1-2, ma i New York Jets di Joe Namath la pensavano diversamente, infatti vinsero 16-7.\nDue anni dopo Don Shula fu lasciato libero dai Colts con un record in carriera di 71-23-4 in stagione regolare e 2-3 in postseason.\nSi trasfer\u00ec a Miami dove risollev\u00f2 le sorti dei Miami Dolphins che erano reduci da una stagione pessima conclusasi 3-10-1 ma avevano gi\u00e0 a roster le pi\u00f9 grandi stelle degli anni successivi come il quarterback Bob Griese, il fullback Larry Csonka e il linebacker Nick Buoniconti\nAlla sua prima stagione, nel 1970 Don Shula condusse i Dolphins ai primi playoff della loro storia.\nNel 1971 con un formidabile gioco di corse e una potentissima difesa priva di nomi famosi, soprannominata appunto \"No-name Defense\", condusse i Dolphins al Super Bowl VI, perso contro i Dallas Cowboys.\nIn due anni port\u00f2 una squadra con un record perdente ai suoi primi play-off e al suo primo Super Bowl, e i miglioramenti continuarono, infatti nel 1972 comp\u00ec un'impresa tuttora irripetuta: la \"stagione perfetta\". Vinsero il Super Bowl VII con l'ineguagliato record di 17-0.\nNel 1983 guid\u00f2 uno dei pi\u00f9 grandi quarterback della storia Dan Marino che stabil\u00ec un notevole numero di record.\nIl ritiro.\nInfine Don Shula si ritir\u00f2 nel 1995 spinto in questa decisione dal neo proprietario della squadra.\nDon Shula si ritir\u00f2 dopo una carriera durata ben 33 anni con 347 vittorie 173 sconfitte e 6 pareggi che lo consacrano ad allenatore pi\u00f9 vincente della storia dell'NFL. Ha ottenuto solo 2 stagioni perdenti (nel 1976 e 1988, entrambe a Miami), ha fatto pi\u00f9 di 20 stagioni con 10 o pi\u00f9 vittorie, compresa la perfect season.\nIl suo record nei playoff \u00e8 di 19-17, nei Superbowl su 6 giocati ne ha vinti 2 ed \u00e8 uno dei 2 allenatori della storia ad aver giocato 3 superbowl di fila.\nDal 1997 ha avuto l'onore di essere inserito nella Pro Football Hall of Fame.\nMuore nel 2020 ed \u00e8 stato sepolto nel \"Cimitero cattolico di Nostra Signora della Piet\u00e0\" a Miami, Florida."}
{"id": "114514", "revid": "767487", "url": "https://it.wikipedia.org/wiki?curid=114514", "title": "Frank Frost Abbott", "text": "Si dedic\u00f2, dal 1891, all'insegnamento del latino all'Universit\u00e0 di Chicago e, dal 1908, in quella di Princeton.\nLa sua opera di storico si concentr\u00f2 soprattutto sulla politica nell'antica Roma.\nTradusse in inglese l\"'Hispanicae Advocationis Libri Dvo\" (\u00abTwo books of advocacy in the service of Spain\u00bb) di Alberico Gentili."}
{"id": "114522", "revid": "919135", "url": "https://it.wikipedia.org/wiki?curid=114522", "title": "Funzione razionale", "text": "In matematica, una funzione razionale \u00e8 una funzione esprimibile come rapporto fra polinomi, in modo analogo ad un numero razionale che \u00e8 un numero esprimibile come rapporto fra interi.\nDefinizione.\nUna funzione razionale in una variabile \u00e8 una funzione del tipo:\ndove formula_2 e formula_3 sono due polinomi. Ad esempio:\n\u00e8 una funzione razionale a una variabile.\nUna funzione \u00e8 detta \"razionale intera\" quando al secondo membro figura un polinomio. Per ottenere il valore della variabile dipendente formula_5, si svolgono operazioni costituite da somme, differenze e prodotti. Alla formula_6 pu\u00f2 quindi essere assegnato qualsiasi valore.\nUna funzione \u00e8 detta \"razionale fratta\" quando al secondo membro figura una frazione il cui numeratore e denominatore sono polinomi. In questo caso, per ottenere il valore della variabile dipendente formula_5, oltre alle operazioni costituite da somme, differenze e prodotti, occorre eseguire l'operazione di divisione. Alla formula_6 pu\u00f2 quindi essere assegnato qualsiasi valore che non annulli il denominatore.\nUna funzione razionale pu\u00f2 essere reale o complessa, a seconda che i coefficienti dei polinomi siano numeri reali o complessi. Pi\u00f9 in generale, i coefficienti devono essere elementi di un campo formula_9 (che pu\u00f2 essere appunto formula_10 oppure formula_11).\nIl dominio (anzi, pi\u00f9 precisamente l'insieme di definizione) della funzione \u00e8 l'insieme di tutti i valori formula_12 di formula_9 che non sono radici di formula_14. Ovvero, tutti gli formula_12 tali che il denominatore formula_3 \u00e8 diverso da zero. Infatti solo per questi valori ha senso dividere formula_2 per formula_3.\nAd esempio, la funzione razionale descritta sopra, se considerata sui numeri reali, \u00e8 definita su tutto formula_10 meno il punto formula_20. Se considerata sui numeri complessi, \u00e8 definita su tutto formula_11 meno le tre radici cubiche dell'unit\u00e0\nPer comodit\u00e0, nella discussione che segue si suppone che i polinomi formula_2 e formula_24 non abbiano radici in comune.\nUna funzione \u00e8 \"irrazionale\" quando la variabile indipendente formula_6 figura sotto segno di radice:\nL'espressione \"funzione razionale\" \u00e8 anche usata per descrivere un rapporto fra polinomi con pi\u00f9 variabili, come ad esempio:\nCome sopra, la funzione \u00e8 definita su tutti i punti di formula_27 (dove formula_28 \u00e8 il numero di variabili) per cui il denominatore non si annulla. Tale insieme non \u00e8 per\u00f2 generalmente un numero finito di punti: si tratta di una pi\u00f9 generale variet\u00e0 affine.\nAsintoti.\nSe considerata sui numeri reali, una funzione razionale pu\u00f2 avere asintoti, che possono essere agevolmente individuati nel modo seguente. \nPoli.\nSe considerata sui numeri complessi, una funzione razionale presenta un polo su ogni radice di formula_24, di ordine pari all'ordine della radice. Una funzione razionale \u00e8 quindi una particolare funzione meromorfa formula_45 definita sulla sfera di Riemann formula_46. Tra queste, le trasformazioni di M\u00f6bius:\ngiocano un ruolo importante in analisi complessa ed in geometria proiettiva. Sono le uniche funzioni meromorfe che inducono una corrispondenza biunivoca sulla sfera di Riemann.\nDecomposizione in fratti semplici.\nLa decomposizione in fratti semplici di una funzione razionale \u00e8 la scrittura della frazione tramite un polinomio (che pu\u00f2 essere nullo) sommato ad una o pi\u00f9 frazioni con un denominatore pi\u00f9 semplice. Tale metodo fornisce un algoritmo che consente di valutare le primitive di una funzione razionale.\nPer illustrare l'idea del procedimento, sia data una funzione razionale formula_48, in cui formula_49 e formula_50 sono polinomi, e si consideri la fattorizzazione formula_51 del denominatore. Per ogni fattore che ha la forma formula_52 si considerano le frazioni formula_53, mentre per ogni fattore che ha la forma formula_54 si considerano le frazioni:\nSi ottiene cos\u00ec la scrittura:\ne calcolando i coefficienti formula_57 e formula_58 si trova una decomposizione che consente, analizzandone ogni singolo termine, di integrare la frazione di partenza. Essa conduce quindi formula_59 ad un'espressione del tipo:\ndove formula_61 e formula_62 sono polinomi di grado inferiore rispetto a formula_49 e formula_50.\nSe si applica la decomposizione fin dove \u00e8 possibile si ottiene che il denominatore di ogni termine \u00e8 una potenza di un polinomio non fattorizzabile e il numeratore \u00e8 un polinomio di grado inferiore di quello del polinomio non fattorizzabile."}
{"id": "114524", "revid": "1186766", "url": "https://it.wikipedia.org/wiki?curid=114524", "title": "Dondi", "text": ""}
{"id": "114527", "revid": "287204", "url": "https://it.wikipedia.org/wiki?curid=114527", "title": "Solfato di sodio", "text": "Il solfato di sodio \u00e8 un sale sodico dell'acido solforico, presente in natura come minerale (th\u00e9nardite) in forma cristallina romboedrica. \u00c8 reperibile in varie forme: anidro, eptaidrato e decaidrato. Viene ottenuto in genere come sottoprodotto di processi chimici utilizzanti acido solforico o come spurgo degli impianti di produzione del cloruro di sodio con processo sotto vuoto; in tal caso cristallizza in forma monoclina.\nIl solfato di sodio tende ad formare incrostazioni insolubili difficili da rimuovere, specialmente sulle superfici in silicone; queste vengono facilmente attaccate dall'acido solforico formando idrogenosolfato di sodio, che ha una maggiore solubilit\u00e0 in acqua.\nPer via della sua scarsa reattivit\u00e0, nei laboratori di chimica amatoriali pezzetti grossolani di solfato di sodio di dimensioni tra 2 e 4 millimetri, trovano uso come sfere di ebollizione in alternativa alle pi\u00f9 comuni sferette di vetro o pezzi di porcellana.\nStoria.\nIl solfato di sodio decaidrato ha preso il nome di sale di Glauber dal chimico e farmacista olandese/tedesco Johann Rudolf Glauber (1604-1670), che lo scopr\u00ec nel 1625 nell'acqua sorgiva austriaca. Lo chiam\u00f2 \"sal mirabilis\" (sale miracoloso), a causa delle sue propriet\u00e0 medicinali: i cristalli furono usati come lassativi, fino a quando nel 1900 non nacquero alternative pi\u00f9 sofisticate.\nNel XVII secolo, il sale di Glauber inizi\u00f2 ad essere usato come materia prima per la produzione industriale di carbonato di sodio, per reazione con carbonato di potassio. La domanda di carbonato di sodio aument\u00f2 e l'offerta di solfato di sodio dovette crescere di conseguenza. Pertanto, nel diciannovesimo secolo, il processo Leblanc su larga scala, producendo solfato di sodio sintetico come intermedio chiave, divenne il principale metodo di produzione di carbonato di sodio.\nPropriet\u00e0 fisiche.\nIl solfato di sodio ha insolite caratteristiche di solubilit\u00e0 in acqua. Essa infatti aumenta di oltre dieci volte tra 0 \u00b0C e 32,384 \u00b0C, dove raggiunge un massimo di 49,7 g/100 mL. A questo punto la curva di solubilit\u00e0 cambia pendenza e la solubilit\u00e0 diventa quasi indipendente dalla temperatura. Questa temperatura di 32.384 \u00b0C, corrispondente al rilascio di acqua cristallina e allo scioglimento del sale idratato, funge da riferimento preciso della temperatura per la calibrazione del termometro.\nPropriet\u00e0 chimiche.\nIl solfato di sodio \u00e8 un solfato ionico tipico legato elettrostaticamente. L'esistenza di ioni solfato libero in soluzione \u00e8 indicata dalla facile formazione di solfati insolubili quando queste soluzioni sono trattate con Ba2+ o Pb2+:\nIl solfato di sodio non \u00e8 reattivo nei confronti della maggior parte degli agenti ossidanti o riducenti. Alle alte temperature, pu\u00f2 essere convertito in solfuro di sodio mediante riduzione carbotermica (riscaldamento ad alta temperatura con carbone):\nQuesta reazione \u00e8 stata impiegata nel processo Leblanc.\nIl solfato di sodio reagisce con l'acido solforico per dare bisolfato di sodio:\nIl solfato di sodio mostra una moderata tendenza a formare doppi sali. Gli unici allumi formati con metalli trivalenti comuni sono NaAl(SO4)2 (instabile sopra 39 \u00b0C) e NaCr(SO4)2, in contrasto con solfato di potassio e solfato di ammonio che formano molti allumi stabili. Sono noti doppi sali con alcuni altri solfati di metalli alcalini, tra cui Na2SO4 3K2SO4 che si presenta naturalmente come aftalite. La formazione di glaserite per reazione di solfato di sodio con cloruro di potassio \u00e8 stata utilizzata come base di un metodo per produrre solfato di potassio, un fertilizzante. Altri sali doppi includono 3Na2SO4 \u00b7 CaSO4, 3Na2SO4 \u00b7 MgSO4 (vanthoffite) e NaF \u00b7 Na2SO4.\nStruttura.\nI cristalli di decaidrato sono costituiti da [Na(OH2)6]+ ioni con geometria molecolare ottaedrica. Questi ottaedri condividono i bordi in modo tale che otto delle 10 molecole d'acqua sono legate al sodio e altre due sono interstiziali, essendo legate al solfato tramite legami idrogeno. Questi cationi sono collegati agli anioni solfato tramite legami idrogeno. Le distanze Na-O sono circa 240 pm. Il solfato di sodio cristallino decaidrato \u00e8 anche insolito tra i sali idrati nell'avere un'entropia residua misurabile (entropia a zero assoluto) di 6,32 J\u00b7K\u22121\u00b7mol\u22121. Ci\u00f2 \u00e8 dovuto alla sua capacit\u00e0 di distribuire l'acqua molto pi\u00f9 rapidamente rispetto alla maggior parte degli idrati.\nProduzione.\nLa produzione mondiale di solfato di sodio, quasi esclusivamente sotto forma di decaidrato, ammonta a circa 5,5-6 milioni di tonnellate all'anno. Nel 1985 la produzione era di 4,5 Mt/anno ,met\u00e0 da fonti naturali e met\u00e0 da produzione chimica. Dopo il 2000, a un livello stabile fino al 2006, la produzione naturale era aumentata a 4 Mt/anno e la produzione chimica \u00e8 scesa da 1,5 a 2 Mt/anno, per un totale di 5,5 a 6 Mt/anno. Per tutte le applicazioni, il solfato di sodio naturale o prodotto chimicamente \u00e8 praticamente intercambiabile.\nFonti naturali.\nDue terzi della produzione mondiale del decaidrato (sale di Glauber) provengono dalla forma minerale naturale mirabilite, ad esempio come si trova nei letti dei laghi nel sud del Saskatchewan. Nel 1990, Messico e Spagna erano i principali produttori mondiali di solfato di sodio naturale (ciascuno di circa 500 000 tonnellate), con Russia, Stati Uniti e Canada di circa 350.000 tonnellate ciascuno. Le risorse naturali sono stimate a oltre 1 miliardo di tonnellate.\nTra i principali produttori da 200.000 a 1.500.000 tonnellate/anno nel 2006 sono stati inclusi Searles Valley Minerals (California, USA), Airborne Industrial Minerals (Saskatchewan, Canada), Qu\u00edmica del Rey (Coahuila, Messico), Minera de Santa Marta e Criaderos Minerales Y Derivados, noto come Grupo Crimidesa (Burgos, Spagna), Minera de Santa Marta (Toledo, Spagna), Sulquisa (Madrid, Spagna), Chengdu Sanlian Tianquan Chemical (Contea di Tianquan, Sichuan, Cina), Hongze Yinzhu Chemical Group (Distretto di Hongze, Jiangsu, Cina), Nafine Chemical Industry Group [zh] (Shanxi, Cina), Provincia del Sichuan Chuanmei Mirabilite (\u4e07\u80dc \u9547 [zh], Distretto di Dongpo, Meishan, Sichuan, Cina) e Kuchuksulphat JSC (Altai Krai, Siberia, Russia).\nIl solfato di sodio anidro si presenta in ambienti aridi come la minerardite minerale. Si trasforma lentamente in mirabilite in aria umida. Il solfato di sodio si trova anche come glauberite, un minerale di solfato di sodio e calcio.\nIndustria chimica.\nCirca un terzo del solfato di sodio nel mondo \u00e8 prodotto come sottoprodotto di altri processi nell'industria chimica. La maggior parte di questa produzione \u00e8 chimicamente inerente al processo primario e solo marginalmente economica. Dallo sforzo dell'industria, quindi, la produzione di solfato di sodio come sottoprodotto sta diminuendo.\nLa pi\u00f9 importante produzione chimica di solfato di sodio \u00e8 durante la produzione di acido cloridrico, da cloruro di sodio (sale) e acido solforico, nel processo Mannheim: \nSi pu\u00f2 ottenere anche dal biossido di zolfo nel processo Hargreaves. Il solfato di sodio risultante da questi processi \u00e8 noto come torta salata.\nLa seconda maggiore produzione di solfato di sodio sono i processi in cui l'eccesso di idrossido di sodio viene neutralizzato dall'acido solforico, applicato su larga scala nella produzione di rayon. Questo metodo \u00e8 anche una preparazione di laboratorio regolarmente applicata e conveniente.\nCon un \u0394H pari a -112,5 kJ. La reazione \u00e8 quindi altamente esotermica.\nIn laboratorio pu\u00f2 anche essere sintetizzato dalla reazione tra bicarbonato di sodio e solfato di magnesio.\nTuttavia, poich\u00e9 le fonti commerciali sono prontamente disponibili, la sintesi di laboratorio non viene praticata spesso. In precedenza, il solfato di sodio era anche un sottoprodotto della produzione di bicromato di sodio, in cui l'acido solforico veniva aggiunto alla soluzione di sodio cromato formando dicromato di sodio o successivamente acido cromico. In alternativa, il solfato di sodio \u00e8 o \u00e8 stato formato nella produzione di carbonato di litio, agenti chelanti, resorcinolo, acido ascorbico, pigmenti di silice, acido nitrico e fenolo.\nIl solfato di sodio alla rinfusa viene solitamente purificato attraverso la forma decaidrata, poich\u00e9 la forma anidra tende ad attrarre composti di ferro e composti organici. La forma anidra \u00e8 facilmente prodotta dalla forma idratata da un leggero riscaldamento.\nI principali produttori di sottoprodotti di solfato di sodio di 50\u201380 Mt/anno nel 2006 includono Elementis Chromium (industria del cromo, Castle Hayne, NC, USA), Lenzing AG (200 Mt/anno, industria del rayon, Lenzing, Austria), Addiseo (precedentemente Rhodia, industria della metionina, Les Roches-Roussillon, Francia), Elementis (industria del cromo, Stockton-on-Tees, Regno Unito), Shikoku Chemicals (Tokushima, Giappone) e Visko-R (industria del rayon, Russia).\nApplicazioni.\nIndustrie delle materie prime.\nIl solfato di sodio \u00e8 un materiale molto economico. L'uso pi\u00f9 rilevante \u00e8 come componente di detersivi per bucato a casa, consumando circa il 50% della produzione mondiale. Questo uso sta tuttavia calando mentre i consumatori domestici passano sempre pi\u00f9 a detergenti compatti o liquidi che non includono solfato di sodio.\nUn altro uso precedentemente importante per il solfato di sodio, in particolare negli Stati Uniti e in Canada, \u00e8 il processo Kraft per la produzione di pasta di legno. Gli organici presenti nel \"liquore nero\" di questo processo vengono bruciati per produrre calore, necessario per guidare la riduzione del solfato di sodio in solfuro di sodio. Tuttavia, a causa dei progressi nell'efficienza termica del processo di recupero di Kraft nei primi anni '60, \u00e8 stato raggiunto un recupero pi\u00f9 efficiente dello zolfo e la necessit\u00e0 di un trattamento con solfato di sodio \u00e8 stata drasticamente ridotta. Quindi, l'uso del solfato di sodio nell'industria della pasta di legno americana e canadese \u00e8 diminuito da 1.400.000 tonnellate all'anno nel 1970 a solo 150.000 tonnellate nel 2006.\nL'industria del vetro fornisce un'altra applicazione significativa per il solfato di sodio, come seconda applicazione in Europa. Il solfato di sodio viene utilizzato come agente chiarificante, per aiutare a rimuovere le piccole bolle d'aria dal vetro fuso. Flussa il vetro e impedisce la formazione di schiuma del vetro durante la raffinazione. L'industria del vetro in Europa ha consumato dal 1970 al 2006 stabilmente 110.000 tonnellate all'anno.\nIl solfato di sodio \u00e8 importante nella produzione di tessuti, in particolare in Giappone, dove \u00e8 la pi\u00f9 grande applicazione. Il solfato di sodio aiuta a \"livellare\", riducendo le cariche negative sulle fibre in modo che i coloranti possano penetrare uniformemente. A differenza del cloruro di sodio alternativo, non corrode i recipienti di acciaio inossidabile utilizzati nella tintura. Questa applicazione in Giappone e negli Stati Uniti ha consumato nel 2006 circa 100.000 tonnellate.\nIndustria alimentare.\nIl solfato di sodio \u00e8 usato come diluente per coloranti alimentari. \u00c8 noto come additivo numero E E514.\nAccumulo termico.\nL'elevata capacit\u00e0 di accumulo di calore nel passaggio di fase da solido a liquido e la vantaggiosa temperatura di cambiamento di fase di 32 \u00b0C rende questo materiale particolarmente adatto per lo stoccaggio di calore solare di basso grado per il rilascio successivo in applicazioni di riscaldamento dell'ambiente. In alcune applicazioni il materiale \u00e8 incorporato in piastrelle termiche che sono collocate in uno spazio sottotetto mentre in altre applicazioni il sale \u00e8 incorporato in celle circondate da acqua riscaldata dal sole. Il cambiamento di fase consente una sostanziale riduzione della massa del materiale necessario per un efficace accumulo di calore (il calore di fusione del solfato di sodio decaidrato \u00e8 82 kJ/mol o 252 kJ/kg), con l'ulteriore vantaggio di una coerenza di temperatura purch\u00e9 sia disponibile materiale sufficiente nella fase appropriata.\nPer applicazioni di raffreddamento, una miscela con comune sale di cloruro di sodio (NaCl) abbassa il punto di fusione a 18 \u00b0C. Il calore di fusione di NaCl\u00b7Na2SO4\u00b710H2O, \u00e8 in realt\u00e0 leggermente aumentato a 286 kJ/kg.\nApplicazioni su piccola scala.\nIn laboratorio, il solfato di sodio anidro \u00e8 ampiamente usato come agente essiccante inerte, per rimuovere tracce di acqua da soluzioni organiche. \u00c8 pi\u00f9 efficace, ma agisce pi\u00f9 lentamente, rispetto al solfato di magnesio. \u00c8 efficace solo al di sotto dei 30 \u00b0C circa, ma pu\u00f2 essere utilizzato con una variet\u00e0 di materiali poich\u00e9 \u00e8 chimicamente abbastanza inerte. Il solfato di sodio viene aggiunto alla soluzione fino a quando i cristalli non si raggruppano pi\u00f9;\nIl sale di Glauber, la forma decaidrata, \u00e8 usato come lassativo osmotico. \u00c8 efficace per la rimozione di alcuni farmaci come il paracetamolo (acetaminofene) dal corpo, ad esempio, dopo un sovradosaggio.\nNel 1953, fu proposto il solfato di sodio per l'immagazzinamento del calore nei sistemi di riscaldamento solare passivo. Ci\u00f2 sfrutta la sua elevata solubilit\u00e0 e l'alta entalpia di cristallizzazione (78,2 kJ/mol).\nAltri usi del solfato di sodio comprendono antigelo per finestre, la produzione di amido, come additivo nei deodoranti per tappeti e per l'alimentazione del bestiame.\nAlmeno un'azienda, Thermaltake, produce un tappetino per il raffreddamento di un computer portatile (iXoft Notebook Cooler) usando il solfato di sodio decaidrato all'interno di un cuscinetto di plastica trapuntato. Il materiale si trasforma lentamente in liquido e ricircola, uniformando la temperatura del laptop e fungendo da isolante.\nImpiegato largamente nell'industria dei detergenti come antiaddensante e come inerte a basso costo. Circa il 50% della produzione di solfato di sodio anidro \u00e8 destinata all'industria dei detergenti.\nTrova impiego nell'industria del vetro come agente di raffinazione ed antischiumante.\nUsato nell'industria tessile come fissatore dei pigmenti e come correttore di densit\u00e0.\nUsato in passato nell'industria della carta come sbiancante; l'uso \u00e8 oggi in calo a causa della modifica dei processi di produzione.\nSicurezza.\nSebbene il solfato di sodio sia generalmente considerato non tossico, deve essere maneggiato con cura. La polvere pu\u00f2 causare asma temporaneo o irritazione agli occhi; questo rischio pu\u00f2 essere prevenuto usando una protezione per gli occhi e una maschera di carta. Tuttavia, il suo trasporto non \u00e8 significativamente regolamentato e non si applicano frasi R o S."}
{"id": "114528", "revid": "473181", "url": "https://it.wikipedia.org/wiki?curid=114528", "title": "Tolleranza zero", "text": "L'espressione tolleranza zero indica un modello politico basato sull'applicazione particolarmente intransigente delle norme di pubblica sicurezza, applicato per la prima volta dall'ex sindaco di New York, Rudolph Giuliani.\nQuesta politica intendeva punire aspramente non solo crimini che violavano la legge, ma anche atti devianti che violavano semplici norme sociali. Giuliani si prese poi il merito di aver diminuito il tasso di criminalit\u00e0 nella citt\u00e0 di New York che scese sotto la media nazionale.\nStoria.\nQuesta politica deriva dalla \"teoria delle finestre rotte\" (\"broken windows theory\") formulata nel 1982 dai sociologi James Q. Wilson e George Kelling, che prevede che le persone, vedendo una finestra rotta che non viene riparata, si abituano ad un'idea di deterioramento, di disinteresse e mancanza di regole che stimola le attivit\u00e0 criminali.\nL'ex sindaco di New York, Rudolph Giuliani, applic\u00f2 la teoria della finestra rotta nel 1994. Uno dei luoghi pi\u00f9 pericolosi della citt\u00e0 era la metropolitana. \nLa Tolleranza zero nei confronti delle trasgressioni minori, come il mancato pagamento del biglietto spazz\u00f2 via l'idea che la metropolitana fosse una zona senza regole, producendo un'immediata contrazione del numero di crimini, anche gravi.\nDurante l'applicazione di tale politica, si rilev\u00f2 un aumento di manifestazioni non pacifiche nel quartiere Bronx, da parte dei residenti afroamericani. Tale fenomeno si ferm\u00f2 solamente dopo pochi giorni dal suo inizio, dato che la missione \"tolleranza zero\" continu\u00f2 senza problemi, pi\u00f9 decisa e organizzata di prima.\nA parte questa genesi, \"tolleranza zero\", da modo di dire per manifestare la propria fermezza, \u00e8 diventato un sintagma che designa una linea di politica criminale (o comunque disciplinare), in riferimento a una particolare categoria di trasgressioni come ad esempio nei confronti del fumo. La tolleranza zero viene tipicamente applicata dalle scuole, relativamente a certi ambiti quali la detenzione e l'utilizzo di droghe o di armi. Per esempio, uno studente trovato in possesso di droga o di armi in una scuola che applica la tolleranza-zero incorrer\u00e0 immediatamente nella massima sanzione prevista. \u00c8 chiaro che una tale politica richiede una normativa estremamente esplicita; una normativa confusa o generica potrebbe provocare altrimenti grosse conseguenze.\nIn Italia.\nIn Italia, l'espressione tolleranza zero \u00e8 stata utilizzata in accezioni diverse, da diverse parti politiche, spesso perdendo ogni relazione con la teoria che ne \u00e8 alla base formale: numerosi Governi hanno voluto interpretare questa politica varando diversi \"pacchetti sicurezza\" basati sul generico inasprimento delle sanzioni, dei divieti e delle pene detentive; alcuni sindaci invece l'hanno intesa come un'azione di repressione contro attivit\u00e0 ritenute sgradevoli e/o indecorose come l'accattonaggio e la prostituzione. Tuttavia non essendo reati, la repressione verso queste attivit\u00e0 \u00e8 avvenuta per vie traverse, come ad esempio le multe agli automobilisti che si fermavano accanto alle prostitute; la Lega Nord ha applicato questa politica facendo approvare al Parlamento la Legge Bossi-Fini e successivamente il reato di clandestinit\u00e0, entrambi con l'obiettivo di contrastare l'immigrazione clandestina.\nPopulismo penale.\nLa tolleranza zero si inscrive nel fenomeno del populismo penale: esso \u201cconsiste nell\u2019uso demagogico e congiunturale del diritto penale diretto ad alimentare la paura con misure tanto anti-garantiste quanto inefficaci alla prevenzione della criminalit\u00e0\u201d (Luigi Ferrajoli).\nPer altro verso, \"cavalcare le paure serve solo a produrre ulteriore insicurezza percepita. Qui, oltre alle responsabilit\u00e0 politiche, giocano anche quelle dei \"media\", sempre pronti a rilanciare acriticamente gli allarmi e raramente disposti a prendere o a dare spazio a posizioni impopolari\".\nCritiche.\nLa linea di politica criminale cos\u00ec designata contrasta con l'accezione dello Stato di diritto affermatasi nella civilt\u00e0 occidentale, che la modula in relazione all'intensit\u00e0 dell'offesa inferta da chi viola la norma: in Francia, ad esempio, il Consiglio di Stato ha sviluppato un controllo di proporzionalit\u00e0 delle misure amministrative che attentano alle libert\u00e0 pubbliche, come avvenne per la libert\u00e0 di riunione nella sentenza \"Benjamin\" del 1933. La Corte europea dei diritti dell'uomo non procede diversamente: essa considera che una misura non \u00e8 legittima se non quando \u00e8 strettamente necessaria; a volte essa parla, in proposito, di \u201cbisogno sociale imperioso\u201d, per cui esplica un controllo rigoroso sulle limitazioni portate alle libert\u00e0 tutelate dalla CEDU. \nLa Corte costituzionale italiana \u00abha progressivamente riconosciuto, anche in materia penale, il principio di proporzione tra illecito e sanzione, quale ulteriore implicazione della ragionevolezza \u2013 o meglio, della \u201cragionevolezza intrinseca\u201d \u2013 capace di spostare il sindacato sull'equilibrio interno alla fattispecie\u00bb: infatti \u00abil principio di uguaglianza (...) esige che la pena sia proporzionata al disvalore del fatto illecito commesso, in modo che il sistema sanzionatorio adempia, nel contempo, alla funzione di difesa sociale ed a quella di tutela delle posizioni individuali\u00bb (sentenza n. 409 del 1989).\nNel libro \"Parola d'ordine: Tolleranza zero\", Loic Wacquant scrive che, per averne la prova dell'inefficacia di questa politica, basta confrontare i dati statistici sui reati di New York con quelli di San Diego: tra il 1993 e il 1996, la metropoli californiana pu\u00f2 vantare una diminuzione della criminalit\u00e0 identica a quella di New York, avendo adottato tutt'altre politiche."}
{"id": "114530", "revid": "125423997", "url": "https://it.wikipedia.org/wiki?curid=114530", "title": "Ahmose I", "text": "Biografia.\nMalgrado l'importanza di questo sovrano, i suoi monumenti superstiti ci forniscono ben poche notizie. La maggior parte delle nostre conoscenze proviene dalle iscrizioni tombali di due militari che servirono sotto questo sovrano: Ahmes figlio di Abana e Ahmes Pennekhebet.\nCon molta probabilit\u00e0 Ahmose era il fratello minore di Kamose, infatti egli chiama \"madre di mia madre, madre di mio padre, Grande Sposa reale\" la regina Tetisheri moglie di Seqerenra Ta'o. Madre di Ahmose fu \u055aAhhotep, sorella e moglie di Ta'o che tenne la reggenza in nome del figlio dopo la morte di Kamose.\nSposa principale di questo sovrano fu Ahmose Nefertari, forse figlia di Kamose, una delle figure femminili pi\u00f9 note della storia egizia.\nLa confusione intorno alla figura di questo sovrano \u00e8 anche dovuta agli epitomatori di Manetone; infatti Giuseppe Flavio attribuisce la cacciata degli hyksos ad un re che prima chiama Misphragmuthosis e poi trasforma in Tethmosis creando cos\u00ec una fantasiosa sovrapposizione con Thutmose III.\nLa tradizione manetoniana attribuisce ad Ahmose 25 anni di regno, valore sufficientemente confermato da un graffito proveniente dalle cave di calcare di Ma\u00e2sara e datato al 22\u00ba anno di regno.\nQuando Ahmose, ancora bambino, sal\u00ec al trono, il sovrano hyksos regnante ad Avaris doveva essere Apophis, mentre quando riprese la guerra per il controllo dell'Egitto dovrebbe essersi scontrato con Khamudi.\nUno degli aspetti storici ancora poco chiari \u00e8 la ragione per cui il sovrano hyksos non abbia approfittato della lunga pausa nelle operazioni belliche, pausa generata dalla minor et\u00e0 di Ahmose, per recuperare almeno in parte il territorio perduto a causa delle campagne di Kamose.\nDalle iscrizioni tombali di due soldati di questo sovrano risulterebbe che alla ripresa delle ostilit\u00e0 Ahmose avrebbe riconquistato Menfi ed Eliopoli quasi senza combattere per poi muovere verso il delta del Nilo e la capitale nemica Avaris. Questa citt\u00e0 sarebbe stata ceduta dagli asiatici senza combattere mentre l'assedio a Sharuhen, principale piazzaforte dei sovrani hyksos in Medio Oriente sarebbe durato ben tre anni.\nLa presa di Avaris dovrebbe collocarsi tra il 12\u00ba e 13\u00ba anno di regno e la caduta di Sharuhen nel 16\u00ba anno.\nEliminato il pericolo al nord Ahmose dovette spostarsi nel sud, risalendo il Nilo, per affrontare il regno che si era formato in Nubia, regno di cui \u00e8 nota l'alleanza con i sovrani hyksos.\nNegli ultimi anni del suo regno dovette ancora affrontare varie ribellioni probabilmente fomentate da quei principi locali che avevano servito come vassalli dei sovrani hyksos.\nIl sarcofago di Ahmose, contenente la sua mummia, conservata al Museo di Luxor, fu ritrovato, insieme a molti altri, nel \"rifugio\" di Deir el-Bahari nella tomba DB320, dove i sacerdoti li avevano nascosti per tentare di preservarli dalle violazioni.\nL'esame della mummia ha rivelato come la morte sia avvenuta tra il trentesimo ed il quarantesimo anno di vita.\nLa piramide di questo sovrano (si tratta di un cenotafio) si trova ad Abido.\nTitolatura.\nIn talune iscrizioni al nome Horo fa seguito l'epiteto\nE1 -m- S40-t\nk3 m w3st - Ka-em-uaset\nToro in Uaset (Tebe)"}
{"id": "114544", "revid": "547034", "url": "https://it.wikipedia.org/wiki?curid=114544", "title": "Cybill Shepherd", "text": "Biografia.\nEx modella e reginetta di bellezza (Miss Teenage Memphis 1966), Cybill Shepherd ha percorso gli ultimi trent'anni nella storia del cinema e della televisione statunitense e internazionale alternando momenti di trionfo a cocenti delusioni. Dopo un provino a 21 anni per un ruolo in \"...E dopo le uccido\" (1971) di Roger Vadim, debutt\u00f2 nel cinema in \"L'ultimo spettacolo\" (1971) del regista Peter Bogdanovich, che la lanci\u00f2 come uno dei volti pi\u00f9 freschi e promettenti del cinema degli anni settanta. Partecip\u00f2 quindi a film di spessore come \"Daisy Miller\" (1974), diretta ancora da Bogdanovich, e \"Taxi Driver\" (1976) di Martin Scorsese, che la consacr\u00f2 come \"sex symbol\". Attaccata dalla critica, in particolare per la sua vita personale, si trov\u00f2 ben presto nuovamente nell'ombra. \"Il mistero della signora scomparsa\" (1979) di Anthony Page, rifacimento di un classico di Alfred Hitchcock, accanto ad Angela Lansbury ed Elliott Gould non le diede il rilancio sperato.\nL'occasione giunse nel 1985 dalla televisione quando, accanto all'allora misconosciuto Bruce Willis, apparve in una delle serie pi\u00f9 amate dal pubblico americano e internazionale degli anni ottanta, vestendo i panni di Miss Madelyn Hayes in \"Moonlighting\" di Glenn Gordon Caron. Il fascino patinato da diva degli anni cinquanta e le indiscusse doti artistiche valsero alla Shepherd due Golden Globe come miglior attrice in un serial TV, una candidatura agli Emmy Awards e la consacrazione nello \"star system\" hollywoodiano. \nNondimeno il suo destino parve sempre pi\u00f9 quello di accompagnare altri al successo che di goderne lei stessa. Dopo Jeff Bridges e Robert De Niro, anche Bruce Willis vide aprirsi, pi\u00f9 della sua partner, le porte della fama planetaria. Analoga circostanza si ripet\u00e9 infatti nel 1989, anno in cui gir\u00f2 accanto a Ryan O'Neal la commedia \"Uno strano caso\" di Emile Ardolino, che lanci\u00f2 soprattutto la carriera di Robert Downey Jr. L'anno successivo venne nuovamente diretta da Peter Bogdanovich in \"Texasville\".\nQualche passo falso, come il film targato Disney \"Sette criminali e un bassotto\" (1992) di Eugene Levy, e alcuni film drammatici per la tv rischiarono di segnarla nuovamente, nonostante la partecipazione a pellicole impegnate come \"Alice\" (1990) di Woody Allen e i camei in \"La dea del successo\" (1999) di Albert Brooks, accanto a Sharon Stone, ed \"Erin Brockovich - Forte come la verit\u00e0\" (2000) di Steven Soderbergh, con Julia Roberts. Fu tuttavia ancora una volta la televisione a tributarle un nuovo trionfo: la sua interpretazione autobiografica e autoironica di una star sulla cinquantina in cerca di riscatto in \"Cybill\" le permise infatti la conquista di un terzo Golden Globe (1995). Negli anni duemila le sue apparizioni cinematografiche si diradarono ancor di pi\u00f9, e la Shepherd recit\u00f2 unicamente in opere minori, apparendo anche nel film \"Tutto pu\u00f2 accadere a Broadway\" (2014) di Peter Bogdanovich."}
{"id": "114547", "revid": "1408685", "url": "https://it.wikipedia.org/wiki?curid=114547", "title": "Lingua emiliana", "text": "La lingua emiliana (nome nativo: \"laingua emijana\", \"l\u00e9ngua emili\u00e2na\", \"l\u00e4ngua emigli\u00e8na\" o \"leingua emiliana\" ) \u00e8 una lingua romanza comprendente un gruppo di variet\u00e0 linguistiche locali, dette anche dialetti, parlati nell'Italia Settentrionale. Tali variet\u00e0 sono diffuse prevalentemente nella regione storica dell'Emilia, ma si estendono anche in territori circostanti di Lombardia, Piemonte, Liguria, Toscana e Veneto. Insieme al romagnolo, l'emiliano costituisce il continuum emiliano-romagnolo, appartenente al gruppo gallo-italico delle lingue galloromanze, a loro volta facenti parte, secondo una delle classificazioni proposte, delle lingue romanze occidentali. Infatti, come le altre lingue gallo-italiche, il francese, l'occitano ed il catalano, presenta fenomeni fonetici e sintattici innovativi che lo distinguono dall'italiano.\nUna koin\u00e8 emiliana non esiste, tuttavia studi pi\u00f9 recenti e mirati hanno individuato alcune koin\u00e9 locali intorno a singole citt\u00e0 o piccole aree.\nDiffusione.\nI confini tra le variet\u00e0 emiliane e le altre lingue gallo-italiche sono abbastanza labili per quanto riguarda la fonetica e il lessico. Il continuum dialettale emiliano, infatti, va oltre i confini amministrativi dell'Emilia-Romagna e contamina i dialetti delle regioni vicine, creando cos\u00ec zone di transizione all'interno delle quali le caratteristiche degli uni e degli altri finiscono per mescolarsi reciprocamente.\nOltre che in Emilia (coincidente pressappoco con le province di Piacenza, Parma, Reggio Emilia, Modena, Ferrara e parte della provincia di Bologna fino al fiume Sillaro, al di l\u00e0 del quale ha inizio la Romagna), le variet\u00e0 del gruppo emiliano si spingono pi\u00f9 volte a nord del Po. Sulla sponda sinistra del fiume raggiungono una fetta della Provincia di Rovigo anticamente chiamata Transpadana Ferrarese (territorio che appartenne all'Emilia fino al Congresso di Vienna), buona parte della provincia di Mantova, la zona sudorientale della provincia di Cremona intorno a Casalmaggiore e la citt\u00e0 di Pavia con il suo circondario, per poi spingersi di nuovo sulla sponda destra del fiume nell'Oltrep\u00f2 Pavese. Risulta comunque controversa la posizione del pavese cittadino (talvolta identificato unitamente all'oltrepadano come \"pavese-vogherese\"), parlato nella citt\u00e0 di Pavia, nelle immediate vicinanze e nella sua provincia sulla sponda sinistra del Po (ad esclusione del settore settentrionale della provincia, gi\u00e0 linguisticamente lombardo fin da Bereguardo e Landriano). Sebbene qualcuno oggi aggreghi il pavese cittadino al gruppo occidentale della lingua lombarda a causa della sempre pi\u00f9 intensa influenza del dialetto milanese, a partire da Bernardino Biondelli \u00e8 ritenuto un dialetto di tipo emiliano almeno dal Medioevo. Come variet\u00e0 emiliana di transizione il \"pavese-vogherese\" \u00e8 indicato nella \"Carta dei dialetti d'Italia\" elaborata da Giovan Battista Pellegrini nel 1977. Ma seppur gradualmente, il continuum emiliano si spinge ancora pi\u00f9 ad occidente dell'Oltrep\u00f2 Pavese, fino ad insinuarsi nella provincia di Alessandria. Si noterebbe infatti solo sulla sponda sinistra della Scrivia l'inizio dell'area interessata dalla lingua piemontese.\nA sud l'emiliano scavalca gli Appennini, dove raggiunge la Lunigiana fino alla citt\u00e0 di Carrara e alcuni comuni della montagna pistoiese e lucchese. .\nVariet\u00e0 dialettali.\nMotivazioni storiche e geografiche non hanno permesso la nascita di una koin\u00e8 emiliana. Il territorio interessato dalle variet\u00e0 emiliane \u00e8 infatti privo di una vera unit\u00e0 linguistica basata sul modello di un centro dominante. Essa non si riscontra neppure entro i confini dell'Emilia, dove l'asse della via Emilia non ha mai svolto il ruolo di collegamento culturale e politico. L'area si caratterizza dunque per una forte frammentazione lessicale che emerge persino ad una suddivisione in due sezioni dialettali, occidentale ed orientale, della superficie in oggetto. Causa di questo frazionamento dialettale sono lo storico policentrismo e i relativi particolarismi cittadini, che hanno dato vita alle conflittuali esperienze dei liberi comuni e delle signorie. Infine, la ripartizione politico-amministrativa dell'area linguisticamente emiliana e di quella di transizione fra diversi stati preunitari, oltre ai passaggi di alcuni territori da un dominio all'altro, hanno creato ulteriori segmentazioni. Di conseguenza, tra i parlanti \u00e8 storicamente assente la percezione di un'unit\u00e0 linguistica sulla quale fondare un'identit\u00e0 comune.\nIl gruppo emiliano , ognuno dei quali presenta diverse sfumature fonetiche e lessicali.\nSecondo , l'emiliano :\nSecondo altri studiosi per i dialetti emiliani, anzich\u00e9 una classificazione per province, conviene una divisione in tre linee parallele al fiume Po, alla via Emilia e agli Appennini: cosicch\u00e9 si ha un dialetto emiliano \"valligiano\", \"mediano\" e \"montano\". I dialetti appartenenti a tali fasce est-ovest hanno maggiori affinit\u00e0 rispetto alle suddivisioni provinciali nord-sud. In base a questa teoria, ad esempio il dialetto mirandolese \u00e8 pi\u00f9 simile al ferrarese, piuttosto che col modenese; il modenese centrale assomiglia pi\u00f9 al reggiano centrale, rispetto al frignanese.\nPeculiarit\u00e0 linguistiche.\nI dialetti del gruppo emiliano presentano tratti comuni alle altre parlate dell'area gallo-italica, tra i quali i pi\u00f9 caratteristici sono:\nPi\u00f9 forte rispetto alle altre lingue gallo-italiche \u00e8:\nEsempi.\nItaliano.\n\"Il corvo aveva rubato da una finestra un pezzo di formaggio; appollaiato sulla cima di un albero, era pronto a mangiarselo, quando la volpe lo vide; era davvero affamata.\" (Fedro)\nBolognese.\nAl c\u00f4rv l av\u00eava rub\u00e8 da una fn\u00e8stra un pzul\u00e9n ed furm\u00e2i; apug\u00e8 in vatta a un \u00e2lber, l \u00eara dr\u00ee par magn\u00e8rel, quand la v\u00e5ulp al le v\u00e9sst; l av\u00eava pr\u00f2pri una gran \u1e61gh\u00e9ssa.\nCentese.\nAl c\u00f4rv l av\u00eeva rub\u00e8 un pc\u014fn d furm\u00e2i da na fn\u00e8stra; pug\u00e8 in v\u0115tta a 'n \u00e2lbar, l \u00eera pr\u00f3nti par magn\u00e8rel, quand la v\u014fulp al la vd\u00e9; l'av\u00eeva na f\u00e2ta sgh\u00e9ssa.\nCasumarese (al confine tra Cento, Bondeno e Finale)\n'Na curn\u00e0cia l'\u00e9va rub\u00e0 'n pzul\u00ecn 'd furm\u00e0j d'in v\u00e9t'a 'na fn\u00e8stra; pugi\u00e0da ss\u00f3ra 'n'\u00e0lbar, l'\u00e9ra l\u00ec l\u00ec par tac\u00e0r a magn\u00e0rssal, quant la v\u00f3lp la l'\u00e0 vista; la gh'\u00e9va 'na sgh\u00ecssa! ('na f\u00e0m da \u00f2rb!)\nPersicetano (variante del dialetto bolognese rustico occidentale parlato nel territorio di San Giovanni in Persiceto)\nAl c\u00f4ruv l av\u00eeva rub\u00e8 da una fn\u00e8stra un pzul\u00e9in ed furm\u00e2i; pug\u00e8 in vatta a un \u00e2lbar, l \u00eera dr\u00ee par magn\u00earal, qu\u00e2nd la v\u00f2ulp a li vd\u00e9; l'av\u00eeva pr\u00f2pi una gran sgh\u00e9ssa.\nArgentano.\nAl c\u00f2rv l'av\u00e9va ciav\u00e8 da 'na fn\u00e8stra un c\u00f2n ad furm\u00e0i; pug\u00e8 in v\u00e8ta a 'n \u00e8rbul, l'ira dria magn\u00e8ral, qu\u00e8nd la volp al la v\u00e9d; l'ira puras\u00e8 afam\u00e8da.\nFerrarese.\nAl c\u00f2rav l'eva rub\u00e0 da na fn\u00e8stra u\u0144 c\u00f2n ad furmaj; pugi\u00e0 s\u00f3ra n'\u00e0rbur, l'era pront par magn\u00e0rsal, qu\u00e0nd la v\u00f2lp al l'ha vist; la l'gh'eva par\u00e9\u0107a fam.\nComacchiese.\nAl corv l'eva rub\u00e0 da 'na fnastra un toch at furmaj; apugi\u00e0 at sauvra un erbal, l'ira praunt a magnersel, quand la vaulp l\u00e0 l\u00e0 v\u00ebst, l'ira propri (daveira) affam\u00e0.\nMantovano.\nLa curn\u00e0cia l'eva rub\u00e0 da 'na fn\u00e8stra 'n t\u00f2ch ad form\u00e0j; pust\u00e0 ins\u00ecma a 'na pianta, l'\u00e9ra prunt par magn\u00e0rsal, quand la vulp la l'\u00e0 vist; la gh'eva propria f\u00e0m.\nGuastallese e zone limitrofe (nord della provincia di Reggio E. al confine con il Mantovano).\nAl curn\u00e0c l'ava ciav\u00e0 da 'na fn\u00e8stra un t\u00f2ch ad furm\u00e0i; pust\u00e0 ins\u00ecma a 'n arbul (a 'na pianta), l'\u00e9ra prunt par magn\u00e0ral, quand la vulp a 'l a vist, la gh'ava fam dim\u00f3ndi (propria fam).\nCasalasco e Viadanese (zone al confine tra Cremonese, Mantovano e Parmigiano).\nAl curn\u00e0c l'\u00e1va rub\u00e1 da 'na fn\u00ebstra \u2018n t\u00f2ch ad furm\u00e0j; pugi\u00e1 ins\u00ecma a \u2018na pi\u00e1nta, l'\u00e9ra b\u00e8la l\u00e9 pr\u00f9nt par mangi\u00e1l, qu\u00e1nt la (v)ulp al la v\u00ebt; la gh'\u00e1va pr\u00f2pia f\u00e0m.\nParmigiano.\nAl cornaci\u00f2 l'\u00e4va rob\u00e8 da 'na fn\u00e9stra un t\u00f2ch \u00e4d form\u00e0j; poz\u00e8 insimma a 'na pianta, l'\u00e9ra l\u00ec l\u00ec par magn\u00e4rsol/magn\u00e4rsel, quand la volpa l'al v\u00e8dda; la gh'\u00e4va fama dab\u00f3n.\n(Valtaro / Valceno) El cr\u00f4vu l'ava r\u00f4oba da na fen\u00e8stra 'n toccu de furmaju; l'era a pul\u00e0 ins\u00fcmma a na pianta e l'era a dr\u00e9 a manjalu quande na vurpe u l'ha v\u00fcstu; a g'ava famme daboun.\nPiacentino.\nAl cr\u00f2v l'\u00e4va rub\u00e4 da 'na finestra (anche: fnestra) un toch ad furm\u00e4i; pugi\u00e4 insima (anche: ins\u00fcma) a una pianta (anche: un \u00e4rbul), l'era l\u00e9 (anche: l\u00ec) par mangi\u00e4l, quand la vulp al l'ha vist; la gh'\u00e4va dabon fam a bota (anche: a bota fam).\nBobbiese.\nU cr\u00f3v l'\u00e8va r\u00f4b\u00e8 da ona fn\u00e8stra on t\u00f2ch ad furm\u00e0i; pugi\u00e8 en s\u00ecma a ona pi\u00e0nta, l'\u00e9ra pr\u00f2nt par mangi\u00e8s\u00f5l, qu\u00e0nd ra v\u00f9lp a l'ha v\u00ecst; a gh'\u00e8va propi ona f\u00e0m da l\u00f9.\nPavese.\nAl crov l'aviva rub\u00e0 da una finestra un toch ad furm\u00e0g'; pugi\u00e0 in s'la sima d'un'\u00e0lbra (d'una pianta) l'era l\u00ec par mangi\u00e0sal, quand la vulp al l'h\u00e0 vist; la gh'aviva propi f\u00e0m (la gh'aviva dab\u00f3n f\u00e0m).\nReggiano.\nAl cr\u014dv l'\u00eeva rub\u00e9e da 'na fn\u00e8stra un pc\u00f2un ed furm\u00e2j; pular\u00ea in s\u00e9m'a un \u00ealber, l'\u00e9ra l\u00e9 l\u00e9 per magn\u00earel, qu\u00e0nd la v\u00f2ulpa al v\u00e8d; la gh'\u00eeva pr\u00f4pria f\u00e0m.\nModenese.\nNa curn\u00e0\u00e7ia n\u00e9gra l'\u00ecva purt\u00e8e via da \u00f3na fn\u00e8stra un pc\u00f2un ed furm\u00e0j; pug\u00e8da ins\u00e9ma a \u00f3na pi\u00e0nta, l'\u00e9ra pr\u00f2unta per magn\u00e8rsel, qu\u00e0nd la v\u00f3lpa la-l'ha v\u00e9sta; la gh'\u00ecva 'na f\u00e0m \u00f2rba.\nCarpigiano.\nAl corev l'iva ciav\u00e8 da 'na fn\u00e8stra un p'caun 'd furmai; pug\u00e8 ins\u00ecma a n'\u00e9lber l'\u00e9ra prount per magn\u00e8rel quand 'na volpa l'al v\u00e9d; la gh'iva dim\u00f2ndi fam.\nFinalese e zone limitrofe (al confine tra Modena e Ferrara).\nAl c\u00f2rav l'iva rub\u00e0 da na fnestra un pcon ad furmaj; pugi\u00e0 in vetta a n'albar, l'era pront a magnarsal, quand la volp all'ha vist; la gh'iva propria f\u00e0m.\nBondenese (variante del ferrarese).\nNa curnacia l'eva rub\u00e1 da na fnestra un pc\u00f2n ad furmai, pugiada ad sora a n'arbul l'era pronta par magnarsal quand la volp al l'ha vista, la gh'eva dimondi fam.\nMirandolese.\nLa curn\u00e0ccia 'l iva rub\u00e2 da na fn\u00e8stra un pc\u00f3n ad furm\u00e0i; pugi\u00e2 inzimma a 'n \u00e0rbul, 'l \u00e9ra pr\u00f3nt a magn\u00e0r-s-al, qu\u00e0nd la v\u00f3lpa la 'l \u00e0 vd\u00fb; la gh'iva pr\u00f2pia fam.\nVillafranca in Lunigiana (Massa - Carrara).\nAl crou i'eu rub\u00e0 da 'na fn\u00e8stra 'n toc ad formadj; arpiat\u00e0 an zima a 'na pianta, i'er l\u00ec pr mandjarsal, quand 'na gorpa la l'ha vist; la gheu propri fama (la gheu fama dab\u00f3n).\nTortonese.\nAr cr\u00f2v l'aviva rub\u00e0 da 'na fn\u00e8stra un t\u00f2c ad furmagg; pugi\u00e1 in s'ra sima d'una pianta, l'era li per mangi\u00e0l, quand la vulp u' l'ha vist; la gh'aviva propi fam.\nProduzione musicale ed audiovisiva.\nMusica.\nAlcuni brani folk rock e pop di diversi autori hanno raggiunto in Italia una popolarit\u00e0 nazionale seppur cantati in emiliano. Il dialetto modenese \u00e8 stato utilizzato per la prima volta da Pierangelo Bertoli, successivamente da Francesco Guccini e infine dai Modena City Ramblers. In bolognese Andrea Mingardi ha inciso album come \"A i\u00f2 vest un marzi\u00e0n\", \"Xa vut dala vetta\", \"Lo sfigh\u00e8\", \"Nessuno siam perfetti, ciascuno abbiamo i suoi difetti\" e \"Ciao R\u00e0gaz\". Qualche canzone in reggiano \u00e8 stata pubblicata dagli \u00dcstmam\u00f2. Daniele Ronda ha invece fatto ricorso al piacentino. Una variet\u00e0 di transizione tra emiliano e ligure, quella di Centenaro di Ferriere (PC), \u00e8 stata impiegata da Lilith and the Sinnersaints per un extended play.\nAudiovisivi.\nL'unico film interamente girato in una variet\u00e0 emiliana \u00e8 \"L'uomo che verr\u00e0\" (2009) di Giorgio Diritti, che fa ricorso al dialetto bolognese nella sua versione originale. L'amministrazione comunale di Piacenza, con un finanziamento della Regione Emilia-Romagna, ha invece prodotto \"I strass e la seda\" (2020), la prima serie web in emiliano, i cui attori si esprimono in diversi dialetti del Piacentino.\nQuadro legislativo.\nL'emiliano si deve ritenere una lingua regionale o minoritaria ai sensi della \"Carta europea per le lingue regionali o minoritarie\" che all'Art. 1 afferma che per \"lingue regionali o minoritarie si intendono le lingue [...] che non sono dialetti della lingua ufficiale dello stato\". La \"Carta europea per le lingue regionali o minoritarie\", approvata il 25 giugno 1992 ed entrata in vigore il 1\u00ba marzo 1998, \u00e8 stata firmata dall'Italia il 27 giugno 2000 ma non \u00e8 ancora ratificata. Lo Stato italiano dunque non riconosce i locutori dell'emiliano come minoranza linguistica.\nLa regione Emilia-Romagna predispose una legge per la \"Tutela e Valorizzazione dei dialetti dell'Emilia-Romagna\", la \"Legge Regionale 7 novembre 1994, n. 45\" che per\u00f2 fu abrogata nel dicembre del 2013. A luglio 2014 il consiglio regionale ha votato all'unanimit\u00e0 una nuova legge per la conservazione e la trasmissione del patrimonio dialettale.\nAl di fuori dell'Emilia-Romagna, invece, le variet\u00e0 considerate tradizionalmente emiliane dalla glottologia non sono riconosciute come tali e vengono annoverate tra quelle lombarde o piemontesi nel quadro della legge della Regione Lombardia per le politiche culturali e di quella della Regione Piemonte per la valorizzazione e tutela degli idiomi parlati nel proprio territorio di competenza."}
{"id": "114573", "revid": "16073", "url": "https://it.wikipedia.org/wiki?curid=114573", "title": "Advaita", "text": ""}
{"id": "114575", "revid": "125788249", "url": "https://it.wikipedia.org/wiki?curid=114575", "title": "Console portatile", "text": "Una console portatile (in inglese \"handheld console\") \u00e8 uno strumento elettronico programmabile, utilizzato principalmente per l'esecuzione di videogiochi e pensato per essere facilmente trasportato durante il suo utilizzo: infatti per questo motivo i controlli, lo schermo e la fonte dell'audio sono integrati in una stessa unit\u00e0.\nStoria.\nLe origini.\nL'idea di utilizzare un apparecchio elettronico portatile con cui giocare ha le sue radici nelle prime calcolatrici programmabili. Nonostante ci\u00f2, l'aspetto ludico era limitato a semplice sperimentazione artigianale, e non aveva assunto un carattere commerciale.\nCon la nascita del videogioco moderno, dopo il 1970 diverse compagnie del settore come Coleco, Milton-Bradley o Nintendo hanno iniziato a produrre apparecchi da gioco elettronico (che venivano definiti al tempo come \"portatili\", seppur non lo siano secondo gli standard attuali), sia per creare un nuovo mercato, sia per incontrare la domanda di chi ambiva a possedere un surrogato di cabinato da sala giochi (infatti molti di questi apparecchi ne mimano l'aspetto). Questi compatti dispositivi da tavolo (detti in gergo tecnico tabletop) non sono definibili console, poich\u00e9 non sono programmabili e sono pensati per far funzionare tramite circuiti logici solo il gioco per cui sono stati progettati. Il loro successo in ogni caso \u00e8 andato via via accrescendosi, raggiungendo l'apice nella met\u00e0 degli anni ottanta, per poi scomparire quasi del tutto con l'avvento di apparecchi di nuova concezione.\nViste le suddette condizioni necessarie, si ritiene quindi che la prima vera console portatile sia stata il Microvision, poich\u00e9 era un apparecchio programmabile tramite cartucce vendute a parte ed era di forma tale da consentire di essere tenuto in mano durante l'azione di gioco. Progettato e costruito da Smith Engineering e distribuito da Milton-Bradley nel 1979, non era una console basata su microprocessore, e le sue cartucce erano dotate di un piccolo schermo integrato. A causa di una ridotta selezione di giochi (solo tredici) e di un cattivo sistema dei controlli il progetto \u00e8 naufragato soltanto due anni pi\u00f9 tardi. Oggi questi apparecchi sono piuttosto rari e ricercati tra i collezionisti, considerando che i pochi esemplari rimasti sono quasi tutti inutilizzabili per i danni subiti col passare degli anni (per esempio, per via della tecnologia LCD poco avanzata del tempo, lo schermo tendeva a scurirsi progressivamente con l'utilizzo).\nDal 1980 al 1990.\nNaufragato l'esperimento del Microvision, per le esigenze di gioco in movimento rimanevano i gi\u00e0 diffusi giochi elettronici tascabili, come ad esempio i Game &amp; Watch della Nintendo, che per\u00f2 essendo basati sulla stessa tecnologia dei tabletop avevano lo svantaggio di non essere programmabili.\nDieci anni dopo, nel 1989, la Nintendo realizz\u00f2 il Game Boy. Il design fu affidato al team interno \"R&amp;D#1\", capeggiato da Gunpei Yokoi, che era stato responsabile anche dei Game &amp; Watch e dello sviluppo dei primi giochi per il Nintendo Entertainment System. Accompagnato da critiche circa le sue dimensioni troppo ridotte per alcuni, il Game Boy fu comunque un grande passo in avanti nella categoria ed ebbe ben presto un notevole successo commerciale grazie al gioco \"Tetris\", che funzion\u00f2 da killer application vendendo 25 milioni di unit\u00e0 in due anni.\nNel 1989 fu anche lanciato l'Atari Lynx, la prima console portatile a colori, con un display retroilluminato e con la possibilit\u00e0 di connessione all'Atari Jaguar, mentre l'anno successivo il Game Gear, anche quest'ultimo dotato di monitor a colori. Per diversi fattori (prezzi elevati, alto consumo di batterie, librerie di software limitate) queste console hanno avuto minore impatto sul mercato.\nDal 1991 al 2000.\nVisto il successo della console di Nintendo, altri apparecchi similari vennero ideati negli anni successivi, macchine da gioco che cercavano di superare il leader del mercato proponendo una veste grafica superiore o funzionalit\u00e0 esclusive.\nNel 1997 la Tiger Electronics, azienda giapponese di giocattoli e giochi elettronici, ha prodotto il Game.com, la prima console portatile dotata di schermo tattile e possibilit\u00e0 di collegamento ad Internet. Nonostante queste innovazioni, e pur avendo l'iniziale supporto di Capcom, Sega e altre note case giapponesi, non ha avuto lo sperato successo di pubblico, per via dell'imputata bassa qualit\u00e0 di molti dei suoi giochi.\nNel 1999 la Bandai inizia a vendere nel solo Giappone la console portatile WonderSwan, ideata da Gunpei Yokoi, inventore del Game Boy che aveva lasciato la Nintendo per lavorare in proprio. La console incontra un buon successo, seppur molto inferiore a quello della prima \"creatura\" di Yokoi, e vi vengono convertiti svariati J-RPG come quelli della serie \"Final Fantasy\" e altri titoli tratti da cartoni animati di cui la Bandai detiene i diritti.\nNegli anni il Game Boy \u00e8 stato commercializzato in diverse varianti estetiche e anche hardware (nel caso del Game Boy Color), portando ad esempio lo schermo a dimensioni maggiori e la grafica da monocromatica a quella a colori. Il punto di forza che lo ha mantenuto la console portatile pi\u00f9 venduta \u00e8 stata la sua retrocompatibilit\u00e0 e l'alta autonomia.\nNel 1990, anche la NEC propone la sua prima console portatile chiamata PC Engine GT (Turbo Express in USA), versione portatile della console casalinga uscita nel 1987. Dotata di un lettore di card (Hu Card) anch'essa non riusc\u00ec mai ad avere successo a livello mondiale a causa del prezzo elevato, dello schermo molto piccolo e della durata delle batterie breve.\nDal 2001 a oggi.\nNel 2001 Nintendo ha commercializzato il Game Boy Advance, con pulsanti extra, schermo pi\u00f9 largo e una potenza di calcolo maggiore rispetto al predecessore. Sono seguite due riedizioni della stessa console: il Game Boy Advance SP e il Game Boy Micro.\nNel 2003 Nokia ha commercializzato l'N-Gage, una console con integrato un telefono cellulare e permette il gioco on-line tramite rete telefonica mobile GPRS e un servizio di gioco dedicato.\nNel 2004 \u00e8 uscito il Nintendo DS (arrivato in Italia l'11 marzo 2005), caratterizzato da due schermi LCD (uno dei quali \"touch\") e capace di grafica a tre dimensioni. Retro-compatibile con i soli giochi per Game Boy Advance, \u00e8 dotata di interfaccia Wi-Fi senza fili per partite multi-giocatore in locale oppure online sfruttando il sistema Nintendo Wi-Fi Connection. \u00c8 possibile, inoltre, interagire attraverso un microfono built-in; Nintendo DS ha preinstallato il software PictoChat che permette ai giocatori, nel raggio coperto dalla connessione wireless, di chattare in tutta libert\u00e0. In aggiunta, la possibilit\u00e0 di giocare la modalit\u00e0 multi-giocatore di alcuni giochi, o di scaricare delle demo, grazie alla funzione Download DS. Nel 2006 \u00e8 uscita una versione pi\u00f9 piccola e luminosa del DS chiamata Nintendo DS Lite.\nLa PlayStation Portable, venduta in Giappone nel 2004, \u00e8 stata proposta il 1\u00ba settembre 2005 in Italia ed \u00e8 considerata il maggiore sfidante al monopolio di Nintendo sui portatili da gioco. Pi\u00f9 costosa del suo rivale ha dalla sua una ben maggiore potenza di calcolo e sfrutta un nuovo tipo di dischi ottici chiamati UMD, ideati dalla stessa Sony per un potenziale utilizzo anche in altri suoi dispositivi portatili. La PSP pu\u00f2 inoltre collegarsi ad Internet senza fili tramite router, funzionare da lettore MP3 usando le schede flash memory stick e riprodurre film e musica distribuita su supporto UMD.\nIl Gizmondo della multinazionale Tiger Telematics (esperta in navigatori satellitari) \u00e8 stata l'altra console portatile ad essere commercializzata a fine 2005. Dotato di una camera fotografica digitale integrata e un navigatore GPS per i pedoni (potenziabile per l'uso in automobile tramite una scheda venduta a parte), supporta anch'esso il gioco online tramite rete GPRS. Il progetto \u00e8 fallito, con la sola uscita della console nel Regno Unito.\nLa GP2X, della GamePark Holdings, riprende il concetto di console open-source, nato dalla precedente GP32 di propriet\u00e0 della GamePark (oggi apparentemente fallita a causa di progetti troppo ambiziosi come la XGP, che ambivano a competere direttamente con la PSP). Utilizza il sistema operativo Linux (kernel 2.4), e questo permette il porting di software da PC a GP2X in modo relativamente semplice, specialmente se fanno uso delle librerie SDL.\nInoltre sono presenti emulatori installabili per rivivere le esperienze videoludiche passate (retrogaming). La GP2X dispone di una comunit\u00e0 italiana attiva a seguire lo sviluppo delle applicazioni sostenendo progetti videoludici amatoriali.\nNel mese di agosto 2007, la Nokia a annunciato l'uscita della nuova piattaforma N-GAGE 2.0. Questa nuova piattaforma installata in telefoni compatibili, quali Nokia N81, il successore del vecchio N-GAGE, N73 N95. I giochi disponibili vennero sviluppati prevalentemente da GlU mobile, EA, Vivendi e Capcom. La piattaforma venne definitivamente chiusa nel 2011, in quanto Nokia prefer\u00ec optare per il sistema operativo Windows (creando di fatto i primi Windows Phone) invece del Symbian usato fino ad allora. \nA settembre 2008 \u00e8 stato possibile il preordine di Pandora, una console portatile Opensource di settima generazione, la quale fu resa disponibile nei negozi nel 2010. Possedeva un processore molto potente per l'epoca (600-900\u00a0MHz), hardware per l'accelerazione 3D e una serie di altre funzionalit\u00e0 (come il Bluetooth, connessione Wi-Fi, tastiera QWERTY completa, lettore SD card, ecc.).\nNello stesso anno venne rilasciato da Nintendo il Nintendo 3DS, successore del campione di incassi Nintendo DS. Come il predecessore, essa era una console ripiegabile dotata di due schermi, uno touch screen e uno dotato di un regolatore per il 3D, sua caratteristica principale. La peculiarit\u00e0 di questa console era infatti di poter visualizzare i giochi in 3 dimensioni (similmente al virtual boy, anche se con una resa nettamente migliore) senza l'utilizzo di qualsivoglia strumento quali occhialini o visori. Inoltre, a differenza del Nintendo DS presentava svariate applicazioni preinstallate, quasi tutte volte all'utilizzo della telecamera compatibile con tecnologia AR. Vennero in seguito pubblicate diverse varianti come il Nintendo 2DS (versione economica non ripiegabile priva del 3D), il Nintendo 3DS XL e il New Nintendo 3DS/2DS (previsto di una levetta aggiuntiva e un 3D netramente migliorato nel caso del 3DS)\nSony rispose con la PlayStation Vita, successore della storica PlayStation Portable. Tuttavia non riscosse minimamente lo stesso successo della concorrente, a causa di un costo elevato e della relativa poca innovazione (infatti, oltre all'ovvia potenza di calcolo, l'unica aggiunta rispetto alla PSP era la presenza di un touch screen). Ebbe comunque un discreto successo. \nIn seguito, il mercato delle console portatili cerc\u00f2 sempre pi\u00f9 di spostarsi sull'ibrido, ovvero console che potevano funzionare sia da console fisse collegate ad un televisore o monitor sia da portatili. \nNintendo fece un timido esperimento con Wii U, ma oltre all'insuccesso commerciale della console in s\u00e9 (imputato principalmente all'ergonomia dei Pad, decisamente inefficiente, e alla scarsa potenza della console) non risult\u00f2 un granch\u00e9 neanche per quanto riguarda la portabilit\u00e0. La novit\u00e0 di Wii U era infatti la presenza di un touch screen sul pad, che rendeva possibile utilizzare la console anche senza l'ausilio di un televisore, almeno nella maggior parte dei casi. Tuttavia la console era fissa in quanto necessitava di un flusso costante di corrente per funzionare, e questa funzionalit\u00e0 venne reputata semplicemente inutile se non addirittura dannosa. \nNvidia invece tent\u00f2 di creare una vera e propria console ibrida tramite Nvidia Shield, basata su sistema operativo Android, permettendo di giocare giochi disponibili sul Google Play Store e alcuni appositamente sviluppati e ottimizzati presenti su TegraStore, lo store ufficiale della console. Era possibile collegare la console alla TV tramite un apposito cavo fornito in dotazione. Anche questa periferica non ebbe un grandissimo successo, soprattutto a causa del parco titoli decisamente di scarsa qualit\u00e0 e perfettamente giocabili su un comunissimo smartphone, scoraggiando l'acquisto alle persone gi\u00e0 in possesso di un telefono cellulare Android. \nIn seguito all'insuccesso di Nvidia Shield Nintendo, riciclando alcune funzioni ed alcuni componenti (come il processore) della console rivale, produsse Nintendo Switch, attualmente ultima console della grande N. Nonostante alcune politiche non proprio consumer friendly che si guadagnarono la sfiducia di una gran parte di potenziali acquirenti e la realizzazione tecnica decisamente scarsa, il successo di Nintendo Switch fu clamoroso, a causa del parco titoli di tutto rispetto presente al lancio, della presenza di due controller nella confezione (rendendola ideale per le famiglie) e della facilit\u00e0 nel cambiare metodo di utilizzo, da portatile a fissa. Basta infatti inserirla in un dock particolare fornito in dotazione con la console per trasmettere il segnale video alla TV. Venne in seguito pubblicato Nintendo Switch Lite, una versione pi\u00f9 economica, pi\u00f9 piccola e esclusivamente portatile di Nintendo Switch, rendendo di fatto Nintendo Switch Lite l'ultima console puramente portatile attualmente in commercio"}
{"id": "114576", "revid": "8911", "url": "https://it.wikipedia.org/wiki?curid=114576", "title": "Vitruvio", "text": ""}
{"id": "114578", "revid": "1494169", "url": "https://it.wikipedia.org/wiki?curid=114578", "title": "Atma", "text": ""}
{"id": "114580", "revid": "1719883", "url": "https://it.wikipedia.org/wiki?curid=114580", "title": "Bilocazione", "text": "La bilocazione o multilocazione \u00e8 la contemporanea presenza della medesima persona in due o pi\u00f9 luoghi diversi. \nAttribuita a capacit\u00e0 soprannaturali, sarebbe affine a fenomeni contigui alla NDE come il teletrasporto o la telecinesi.\nIl termine \u00e8 compreso in quello di ubiquit\u00e0, perch\u00e9 multilocazione indica la presenza contemporanea di un corpo in pi\u00f9 luoghi, mentre l'ubiquit\u00e0 indica la sua presenza in ogni luogo.\nIl termine \u00e8 stato utilizzato in una vasta gamma di sistemi filosofici e storici, tra cui la filosofia greca, sciamanesimo,\npaganesimo, folklore, occultismo e magia, il paranormale\ninduismo (come una delle siddhi), buddismo,\nspiritualismo e teosofia, misticismo in generale, tanto quanto il misticismo ebraico e la Cabala.\nBilocazione e cristianesimo.\nNella tradizione agiografica cristiana la bilocazione \u00e8 un evento miracoloso attribuito a numerosi santi e beati.\nTestimonianze agiografiche di bilocazione riguardano:\nSanta Caterina de' Ricci, San Pietro d'Alcantara, Sant'Alfonso Maria de' Liguori, San Clemente papa, Sant'Antonio da Padova, San Francesco d'Assisi, San Pio da Pietrelcina, Fra Nazareno da Pula, Santa Liduina, San Francesco Saverio, San Giuseppe da Copertino, san Martino de Porres, suor Mar\u00eda de Le\u00f3n Bello y Delgado, venerabile Mar\u00eda di \u00c1greda, San Filippo Neri, san Gaspare del Bufalo, San Giovan Giuseppe della Croce, san Francesco di Paola, san Giovanni Bosco, beata Madre Speranza e Natuzza Evolo.\nBilocazione in Oriente.\nIl presunto fenomeno della bilocazione non \u00e8 una prerogativa del mondo occidentale; anzi da molti secoli la tradizione vedica e buddista trasmetterebbe le basi di conoscenza, a livello filosofico e spirituale, per consentire a soggetti con particolari inclinazioni di effettuare un lungo tirocinio idoneo composto di pratiche ascetiche, tecniche yoga, preghiere, meditazione.\nYogananda rifer\u00ec sia di apparizioni di defunti, sia di bilocazioni, in modo dettagliato; il suo stesso guru, una volta deceduto, si sarebbe materializzato ed avrebbe toccato e informato il suo allievo sulla sua nuova dimora astrale prima di smaterializzarsi in una luce splendente.\nRobert Monroe, dopo aver analizzato accuratamente le discipline orientali, consigli\u00f2 qualche tecnica che a suo dire avvierebbe la mente verso la bilocazione, grazie ad un allentamento dello stato di coscienza fino alla scomparsa delle sensazioni; da uno stato di dormiveglia si passerebbe a quello delle \"vibrazioni\", ottenibile con l'ausilio di particolari posizioni del corpo; le \"vibrazioni\" se guidate opportunamente potrebbero condurre, dopo aver prodotto una serie di reazioni intense che coinvolgerebbero tutto il corpo (come scintille e impressione di paralisi), alla separazione del corpo.\nBilocazione e parapsicologia.\nIl presunto fenomeno della bilocazione appartiene all'ambito delle discipline parapsicologiche, che non sono riconosciute dal mondo scientifico e accademico.\nNella parapsicologia \u00e8 associata a fenomeni come lo sdoppiamento, la proiezione astrale o il \"viaggio fuori dal corpo\". Permetterebbe, secondo chi asserisce di poterla praticare, non solo di avere la sensazione soggettiva, ma anche di trovarsi realmente allo stesso tempo in due luoghi fisici diversi, tramite l'utilizzo dei propri corpi animici, come quello astrale, lo stesso a cui nello stato di sonno \u00e8 attribuita la capacit\u00e0 di muoversi sognando. \nIl punto di vista scientifico.\nSecondo la comunit\u00e0 scientifica, (infatti, nelle pseudoscienze viene talora distinta la bilocazione dallo sdoppiamento, sostenendo che nella bilocazione la persona non avrebbe alcuna coscienza di trovarsi in due posti diversi, mentre nello sdoppiamento s\u00ec)."}
{"id": "114582", "revid": "1005847", "url": "https://it.wikipedia.org/wiki?curid=114582", "title": "Lorenzo Pareto", "text": "\u00c8 ricordato anche per il suo patriottismo in epoca risorgimentale.\nCome uomo politico fu, nella II e nella III legislatura del Regno di Sardegna, presidente della Camera dei deputati. Ricopr\u00ec anche la carica di Ministro degli affari esteri nel primo Gabinetto costituzionale affidato a Cesare Balbo.\nCome uomo di scienze, \u00e8 considerato uno dei padri della moderna geologia e il suo nome \u00e8 iscritto fra quello dei soci dell'Accademia nazionale delle scienze.\n\u00c8 sepolto nel cimitero monumentale di Staglieno e la sua citt\u00e0 natale, Genova, gli ha intitolato una via. Per volere testamentario la sua biblioteca scientifica e le sue raccolte geologiche sono state donate alla citt\u00e0 ed hanno costituito il nucleo iniziale del Museo di storia naturale Giacomo Doria.\nBiografia.\nFiglio del marchese Agostino Pareto - che aveva fatto parte della Commissione di Governo della Repubblica Ligure - venne inviato a studiare al Convitto Tolomei di Siena e in seguito al collegio militare francese La Fl\u00e8che dove pot\u00e9 sviluppare il suo interesse per gli studi scientifici.\nIl patriota e il politico.\nDopo aver partecipato ai moti del 1821 (conquistando a Genova la carica di decurione), nel 1832 fu fra i primi aderenti al movimento mazziniano della Giovine Italia. Contestualmente, prosegu\u00ec i suoi studi di geologia sostenendo il consolidamento del Consorzio Agrario e dell'Accademia Ligustica (oggi Accademia Ligustica di Belle Arti).\nNel 1848, dopo un iniziale diniego, assunse su invito del re Carlo Alberto di Savoia (cui fu a fianco in occasione delle Cinque giornate di Milano e al momento della dichiarazione di guerra all'Impero austro-ungarico che apriva la prima guerra di indipendenza italiana) l'incarico di ministro degli Esteri.\nNei tumultuosi anni risorgimentali, dimessosi dalla carica di ministro (Governo Casati) dopo l'armistizio di Salasco e la disfatta di Novara, fece ritorno a Genova, dove prese parte - con Alessandro De Stefanis - ai moti del 1849 (\"Sacco di Genova\"): come comandante dei Forti e comandante della Guardia Civica sostenne la rivolta dei genovesi.\nVenne arrestato nell'aprile 1849 e il suo nome fu inserito in una lista di proscrizione. Questi episodi non impedirono, dopo l'amnistia firmata da Vittorio Emanuele II di Savoia, la sua elezione in luglio a Presidente della Camera per un secondo mandato (che si aggiunse a quello effettuato dal 9 febbraio 1849).\nDal 1861 il suo ruolo pass\u00f2 da quello di deputato a quello di senatore.\nIl geologo.\nInstancabile nella sua attivit\u00e0 di studio della geologia, contestualmente all'impegno patriottico e politico, Pareto speriment\u00f2 la disciplina scientifica essenzialmente sul territorio, con escursioni nella sua terra d'origine - la Liguria - ma anche all'estero, prettamente in Francia, dove fu tra i fondatori della \"Soci\u00e9t\u00e9 g\u00e9ologique de France\". Fu il primo ad ascendere dalla cresta sud la Punta Marguareis, la cima pi\u00f9 alta delle Alpi liguri.\nSocio corrispondente della Regia Accademia delle Scienze di Torino, docente alla cattedra di geologia all'Universit\u00e0 di Pisa, presente dal 1840 al 1847 ai lavori dei Congressi degli Scienziati Italiani (presieduti per cinque volte), fu fra i patrocinatori di una Carta Geologica d'Italia, \"lavoro scientifico e nazionale ad un tempo\", come ebbe modo di evidenziare nel 1843 al Congresso tenuto a Lucca.\nI risultati dei suoi studi sono stati raccolti in trentotto opere pubblicate sulle principali riviste scientifiche. Tra di esse si ricordano gli studi sull'Appennino settentrionale, sulle Alpi occidentali, sulle isole dell'Arcipelago Toscano, sulla Corsica, sulla Sardegna, sulle Basse Alpi e su diverse localit\u00e0 dell'arco alpino fra Francia, Svizzera e Germania.\nImportanti sono anche gli studi da lui compiuti sui terreni dell'era terziaria in Piemonte (in particolare nella zona di Serravalle Langhe, per la quale realizz\u00f2 un \"Piano del Miocene medio\").\nPioniere della cartografia in funzione geologica (\"Cenni geologici della Liguria marittima\", carta geologica della Liguria e primo documento a colori di una regione italiana) e autore di un importante studio sulla geologia ligure, \"Descrizione di Genova e del Genovesato\", pubblicato nel 1846, Pareto fu artefice di una serie di \"Libretti di campagna\", raccolti e custoditi all'Universit\u00e0 di Genova, nei quali appuntava osservazioni, note e schizzi riguardanti le sue escursioni di studio.\nCome relatore, nel 1846, alla posa della prima pietra del monumento intitolato a Cristoforo Colombo, ancora visibile a piazza Acquaverde, a Genova, ebbe modo di commemorare la rivolta capeggiata dal giovane \"Balilla\" Giovan Battista Perasso di cui si sarebbe celebrato l'anno successivo il centenario."}
{"id": "114583", "revid": "670021", "url": "https://it.wikipedia.org/wiki?curid=114583", "title": "Carlo Bon Compagni di Mombello", "text": "Biografia.\nAnni giovanili.\nSeguendo le orme del padre, avvocato generale del Re presso il Senato di Savoia, si iscrive nel 1820 alla facolt\u00e0 di giurisprudenza dell'universit\u00e0 di Torino e, conseguita la laurea (1824), entra in magistratura (1826). Dopo essere stato avvocato dei poveri a Chamb\u00e9ry (1829-1831), \u00e8 trasferito al tribunale di Aosta (1831-1832) e poi a quello di Pallanza. Nel 1834 \u00e8 nominato sostituto dell'avvocato generale a Torino, carica che ricopre fino al 1843, quando \u00e8 nominato giudice del Senato di Torino, la suprema corte per le province piemontesi.\nSin dagli anni giovanili si interessa alle questioni religiose ed al problema del Rapporto Stato-Chiesa, propugnando, da cattolico, la distinzione tra l'autorit\u00e0 politica e quella religiosa.\nAmico di esponenti del liberalismo subalpino come Pier Dionigi Pinelli e Cesare Balbo, negli anni trenta svolge un'intensa attivit\u00e0 pubblicistica su diversi periodici, impegnandosi in particolare sulle questioni dell'educazione popolare e infantile. Con il sostegno di autorevoli esponenti dell'aristocrazia piemontese, nel 1839 promuove inoltre la costituzione della Societ\u00e0 per la fondazione degli asili d'infanzia, di cui diviene presidente.\nParallelamente alla sua riflessione pedagogica, Bon-Compagni affronta anche tematiche costituzionalistiche, segnalandosi per l'importante saggio \"Della monarchia rappresentativa\" (1848), che costituisce uno dei testi cardine del liberalismo politico piemontese.\nCarriera politico-amministrativa.\nNel 1847-1848 inizia la sua carriera politico-amministrativa. Alla fine del 1847 \u00e8 nominato segretario generale del Ministero della pubblica istruzione.\nAl formarsi del primo Gabinetto costituzionale del Balbo, il 13 marzo 1848, gli \u00e8 affidato il Ministero della pubblica istruzione. Eletto deputato nel collegio di Crescentino nelle prime elezioni del Regno di Sardegna (27 aprile 1848), ottiene nuovamente il portafoglio dell'istruzione nel Governo Alfieri di Sostegno e nel Governo Perrone (29 agosto-16 dicembre 1848).\nIn veste di ministro, promuove il riordinamento dell'amministrazione della pubblica istruzione (legge 4 ottobre 1848, n. 818, nota come \"legge Bon- Compagni\") e la legge istitutiva dei convitti nazionali di educazione, che costituiscono l'ossatura del nuovo sistema scolastico piemontese.\nLa legge prevede un controllo governativo delle scuole di ogni ordine e grado, sia statali sia libere, attraverso il Consiglio Superiore della Pubblica Istruzione, cui competono gli ordinamento degli studi, i piani didattici, l'approvazione dei programmi dei corsi e dei libri e dei trattati adottati. La legge elimina anche il nulla osta vescovile per la nomina dei professori.\nDopo la sconfitta di Novara, il Bon-Compagni \u00e8 inviato a Milano con il generale Giuseppe Dabormida come plenipotenziario per le trattative che portarono alla pace con l'Austria del 6 agosto 1849.\nDopo una breve pausa e la nomina a consigliere di Stato (15 febbraio 1852), Bon-Compagni torna alla politica attiva nel secondo Gabinetto d'Azeglio, dal 21 maggio al 4 novembre 1852, come Ministro di grazia e giustizia (e Ministro ad interim dell'istruzione). Presenta al Parlamento il progetto di legge per l'istituzione del matrimonio civile, che \u00e8 respinto dal Senato. Dopo essere stato sconfitto da Urbano Rattazzi nell'elezione a Presidente della Camera del maggio 1852, \u00e8 confermato guardasigilli anche nel Gabinetto Cavour, dal 4 novembre 1852 al 27 ottobre 1853. \u00c8 eletto Presidente della Camera il 16 novembre 1853, rimanendo in carica fino alla fine del 1856.\nAlla fine del 1856 \u00e8 nominato da Cavour ministro plenipotenziario piemontese presso le corti di Toscana, Modena e Parma e all'inizio del 1857 si stabilisce a Firenze. Nella sua azione diplomatica, cerca di promuovere un'evoluzione costituzionale del Granducato e contrasta i tentativi della Santa Sede di ottenere, dopo il concordato del 1851, nuove concessioni in campo ecclesiastico. Al momento della rivoluzione toscana del 27 aprile 1859 e della fuga del Granduca, si adopera per garantire l'incolumit\u00e0 dei Lorena e l'ordinata instaurazione di un governo costituzionale.\nVittorio Emanuele II, dopo aver assunto il protettorato della Toscana, conferisce al Bon-Compagni la carica di regio commissario straordinario.\nFortemente impegnato per realizzare l'annessione della Toscana al Regno di Sardegna, il 3 dicembre 1859 assume la nuova carica di Governatore generale delle province collegate dell'Italia centrale, ma, alla vigilia del plebiscito del 20 marzo 1860, si dimette. Rientrato a Torino, \u00e8 eletto alla Camera con un programma moderato, favorevole a un rapido processo di unificazione legislativa, amministrativa e finanziaria che completi l'unificazione politica. Nella sua attivit\u00e0 parlamentare si impegna soprattutto sulle tematiche del rapporto tra Stato e Chiesa e della \"questione romana\", su cui interviene anche con alcuni saggi.\nOstile al Rattazzi, il Bon-Compagni appare legato soprattutto alla destra liberale di Marco Minghetti, con il quale condivide l'aspirazione a raccogliere l'eredit\u00e0 cavouriana.\nChiamato nell'ottobre del 1870 a far parte della Commissione incaricata di formulare il progetto di legge sulle guarentigie pontificie, cerca di imprimere alla legge un'ispirazione conciliativa, rispettosa della sovranit\u00e0 spirituale del pontefice. Dottore aggregato della facolt\u00e0 di filosofia dal 1866 e professore di diritto costituzionale all'universit\u00e0 di Torino dal 1874, nello stesso anno \u00e8 nominato senatore. Svolge un'attivit\u00e0 politica ancora piuttosto intensa fino alla morte, avvenuta a Torino il 14 dicembre 1880.\nIntitolazioni.\nGli \u00e8 stata dedicata una scuola elementare, situata in via Galvani 7 in Borgo San Donato a Torino, edificata due anni dopo la sua morte."}
{"id": "114584", "revid": "1292146", "url": "https://it.wikipedia.org/wiki?curid=114584", "title": "Tacito (disambigua)", "text": ""}
{"id": "114585", "revid": "1005847", "url": "https://it.wikipedia.org/wiki?curid=114585", "title": "Carlo Cadorna", "text": "Biografia.\nPrimi anni.\nNasce l'8 dicembre 1809, a Pallanza, sul lago Maggiore, in una famiglia di tradizioni militari, fortemente legata, oltre che al Piemonte, alla Lombardia.\nMentre il fratello minore, Raffaele, intraprende una brillante carriera militare, Carlo Cadorna si iscrive alla facolt\u00e0 di legge dell'Universit\u00e0 degli studi di Torino, dove si laurea il 5 giugno 1830, ed entra come praticante nello studio dell'avvocato Luigi Colla, cominciando nel contempo ad occuparsi di politica e di letteratura.\nLa sua frequentazione di gruppi liberali suscita le preoccupazioni del padre, che nel 1833 lo richiama a Pallanza, dove prosegue la pratica forense e comincia ad occuparsi di economia, agricoltura e istruzione. Torner\u00e0 su queste tematiche anche in seguito, fondando, nel 1837, \"l'Album letterario e scientifico\", un periodico dedicato alle tematiche dell'istruzione infantile.\nGiudice aggiunto al tribunale provinciale di Pallanza dal 1835 al 1837, esercita in seguito le funzioni di giudice aggiunto anche presso il tribunale di Casale Monferrato (1840-1844), ma non abbandona la sua attivit\u00e0 politico-educativa, fondando asili infantili e contribuendo all'istituzione della Societ\u00e0 agraria piemontese, che pi\u00f9 di ogni altra contribu\u00ec al dibattito politico ed economico sabaudo negli anni immediatamente precedenti lo Statuto Albertino.\nNel 1847 l'associazione organizza l'importante congresso agrario di Casale, nel quale si coalizzano le forze liberali presenti in Piemonte, che invitano la monarchia a procedere sulla strada delle riforme.\nPoco dopo fonda a Casale, insieme a Giovanni Lanza e Filippo Mellana, un periodico dal titolo \"Il Carroccio\", inizialmente caratterizzato in senso giobertiano e progressivamente spostatosi su posizioni di sinistra liberale.\nIngresso in politica.\nNelle elezioni del 27 aprile 1848 Cadorna \u00e8 eletto deputato per il collegio di Pallanza. Sar\u00e0 rieletto consecutivamente altre sei volte, fino alla nomina a senatore nel 1858. Alla Camera si distingue per importanti interventi, sostenendo la politica di Carlo Alberto e cercando di affermare un'interpretazione in senso parlamentare del regime costituzionale.\nNel dicembre 1848 entra nel Governo Gioberti come Ministro della pubblica istruzione. Dopo le dimissioni di Gioberti del 21 febbraio 1849 e il rimpasto ministeriale operato da Agostino Chiodo, acquisisce un ruolo di primo piano nella condotta del Governo e nella ripresa delle ostilit\u00e0 contro l'Impero austriaco.\nPartecipa alla battaglia di Novara del 23 marzo 1849, raccogliendo l'atto di abdicazione di Carlo Alberto e trattando con lo stato maggiore austriaco le condizioni dell'armistizio. Al pari degli altri ministri, \u00e8 sottoposto ad inchiesta parlamentare per la condotta della guerra, ma riesce a scagionarsi con efficacia.\nCon le dimissioni del Governo Chiodo (27 marzo 1849), riprende il suo posto in Parlamento, ed assume, insieme ad Urbano Rattazzi ed altri esponenti della sinistra liberale, una posizione contraria all'abbandono del programma unitario, proponendo un ordine del giorno con il quale si subordina la firma del trattato di pace con l'Austria alla risoluzione del problema degli esuli lombardi. A seguito dell'approvazione dell'ordine del giorno, il Governo de Launay presenta le dimissioni e la Camera viene sciolta.\nCon l'elezione della nuova Camera Cadorna \u00e8 ormai uno degli esponenti di spicco del centro-sinistra. Vicepresidente della Camera nella seconda sessione della V legislatura (1855-1856), \u00e8 eletto Presidente nella terza sessione della stessa legislatura e riconfermato nella VI legislatura (8 gennaio 1857-14 luglio 1858).\nAlla fine del 1856 il Presidente Carlo Bon Compagni di Mombello lascia la Presidenza della Camera per assumere le funzioni di ministro plenipotenziario presso la Corte di Toscana. Il 7 gennaio 1857 \u00e8 eletto Presidente al primo scrutinio Carlo Cadorna, con 70 voti su 119 votanti. L'elezione di Cadorna, gi\u00e0 Vicepresidente della Camera, vede una nuova affermazione della maggioranza di centro guidata da Cavour in un contesto politico segnato da un rafforzamento della destra cattolica. Nel breve discorso di insediamento, Cadorna adotta un tono strettamente istituzionale, esprimendo una sentita fiducia verso la Camera e gli ordinamenti costituzionali del Regno di Sardegna. Non manca per\u00f2 di evocare la recente partecipazione dell'esercito piemontese alla guerra di Crimea e la speranza di migliori destini per l'Italia.\nAll'inizio della VI legislatura, Carlo Cadorna \u00e8 confermato alla Presidenza della Camera, il 16 gennaio 1858, dopo che le elezioni del 15 e 18 novembre 1857 hanno portato ad un'affermazione delle forze della destra, indebolendo la maggioranza cavouriana. Non a caso, Cadorna prevale solo al secondo scrutinio, con 88 voti su 135. Nel suo discorso di insediamento, egli richiama soprattutto i valori che sono stati alla base dell'azione del Parlamento nella legislatura precedente: l'affermazione del diritto dell'Italia all'indipendenza nazionale, la difesa dello Stato dalle ingerenze della Santa Sede, la tutela e la promozione delle libert\u00e0 costituzionali. Assicura inoltre che la sua direzione dei lavori garantir\u00e0 un'esatta ed imparziale osservanza del Regolamento. Nominato senatore il 29 agosto 1858, Cadorna lascer\u00e0 la Presidenza accompagnato da un'universale stima per la sua correttezza istituzionale\nDurante tutti gli anni cinquanta svolge un'attivit\u00e0 parlamentare particolarmente intensa, contribuendo in particolare all'elaborazione delle leggi di separazione tra Stato e Chiesa. Fu relatore della legge di soppressione degli Ordini religiosi del 29 maggio 1855 e si espresse per un principio di Separazione fra Stato e Chiesa secondo cui alla Chiesa spetterebbe soltanto il potere spirituale sui \u00abpensieri, le aspirazioni, le credenze\u00bb, mentre i beni della Chiesa debbono essere sottoposti alla giurisdizione dello Stato.\nL'attivit\u00e0 di Cadorna alla Camera si chiude il 29 agosto 1858, quando \u00e8 nominato senatore. Poco dopo, il 10 ottobre entra nel Governo Cavour come Ministro della pubblica istruzione (18 ottobre 1858-19 luglio 1859).\nAnche in questo caso, il ministero di Cadorna coincide con un periodo di guerra, la seconda guerra d'indipendenza italiana, e si conclude bruscamente, con le dimissioni dell'intero Governo all'indomani della pace di Villafranca.\nIl 19 luglio 1859 \u00e8 nominato consigliere di Stato e partecipa alla commissione di studi legislativi proposta da Luigi Carlo Farini il 16 maggio 1860 per l'esame dei progetti sull'ordinamento amministrativo dello Stato preparati dallo stesso Farini e da Marco Minghetti. Avversario dell'ordinamento regionale, si esprime a favore di un ampio decentramento amministrativo imperniato sui prefetti ed \u00e8 relatore dei disegni di legge sull'unificazione amministrativa.\nLa sua attivit\u00e0 in Senato e al Consiglio di Stato \u00e8 rallentata da cattive condizioni di salute, che lo costringono a frequenti congedi. Il 27 marzo 1865 \u00e8 eletto Vicepresidente del Senato e poco dopo, in maggio, prefetto di Torino, un compito di estrema delicatezza dopo i sanguinosi moti del 1864, causati dal trasferimento della capitale a Firenze. Dotato di equilibrio ed autorevolezza, riesce a garantire l'ordine pubblico con moderazione, tanto che le manifestazioni per il primo anniversario dei tumulti (20- 21 settembre 1865) si svolgono senza incidenti.\nEsaurito il suo compito, nel novembre 1865 Cadorna riprende il suo posto al Consiglio di Stato. Il 5 gennaio 1868 entra nel secondo Governo Menabrea come Ministro dell'interno (5 gennaio-10 settembre 1868). In questa veste, affronta con scrupolosa attenzione per la salvaguardia dei diritti costituzionali le difficili condizioni dell'ordine pubblico in Romagna, a Napoli e in Sicilia.\nIl 10 settembre 1868 si dimette, in polemica con le modifiche apportate alle sue proposte di decentramento amministrativo e di definizione dei poteri delle prefetture.\nRientrato al Consiglio di Stato (10 novembre 1868), \u00e8 nominato il 30 marzo 1869 vicepresidente del Consiglio del contenzioso diplomatico.\nRuolo internazionale.\nL'11 aprile 1869 Menabrea lo nomina inviato straordinario e ministro plenipotenziario di prima classe a Londra. Rimane a Londra fino all'aprile 1875, occupandosi delle grandi questioni internazionali dell'epoca, dall'annessione di Roma alla successione al trono di Spagna, dal conflitto francoprussiano alla questione orientale. Nel periodo londinese Cadorna approfondisce anche la dimensione teorica delle relazioni internazionali, pubblicando diversi saggi e monografie, e stabilisce una salda amicizia con William Gladstone, pi\u00f9 volte Primo ministro e personaggio di spicco della politica britannica.\nUltimi anni.\nIl 4 dicembre 1874 assume la carica di Presidente del Consiglio di Stato, che conserver\u00e0 fino alla morte. Nella sua funzione, Cadorna influenza notevolmente l'elaborazione della legislazione dello Stato unitario, occupandosi in particolare del problema dei rapporti tra Stato e Chiesa. Fermo nelle sue convinzioni di cattolico-liberale e tenace avversario del temporalismo, ma allo stesso tempo lontano da ogni forma di anticlericalismo, si occupa del rapporto tra Stato e Chiesa anche da un punto di vista teorico, in numerosi scritti, e pu\u00f2 essere considerato uno dei pi\u00f9 importanti ispiratori della politica ecclesiastica dell'Italia liberale.\nMuore a Roma il 2 dicembre 1891.\nReligiosit\u00e0.\nNegli anni Cinquanta si diffuse una credenza per la quale, dopo la disfatta di Caporetto, Padre Pio sarebbe apparso in bilocazione a Cadorna, dissuadendolo dall'intento di togliersi la vita. Il figlio Raffaele dichiar\u00f2 alla stampa che nel primo dopoguerra il padre si rec\u00f2 a Pietralcina a parlare col frate e che avrebbe poi affermato che tale fatto non era vero."}
{"id": "114586", "revid": "1543377", "url": "https://it.wikipedia.org/wiki?curid=114586", "title": "Killer application", "text": "La locuzione inglese killer application (abbreviata anche come killer app), spesso utilizzata nel gergo dell'informatica, dell'elettronica, dei videogiochi e in altri settori, significa letteralmente \"applicazione assassina\", ma viene intesa nel senso metaforico di applicazione \"decisiva\", \"vincente\".\nApplicazione assassina si riferisce a un prodotto di successo costruito su una determinata tecnologia, grazie alla quale la tecnologia stessa penetra nel mercato, imponendosi rispetto alle tecnologie concorrenti e aprendo la strada alla commercializzazione di altre applicazioni secondarie e/o derivate.\nPrimi esempi.\nUno dei primi esempi di una killer application \u00e8 generalmente considerato il primo foglio elettronico al mondo, noto come VisiCalc; funzionante su Apple II. Questa applicazione fece in modo che la macchina venisse acquistata da migliaia di lavoratori della finanza.\nAnche WordStar, il programma di videoscrittura pi\u00f9 popolare durante gran parte degli anni ottanta, \u00e8 un esempio di killer application come anche il foglio di calcolo Lotus 1-2-3.\nIn effetti, le vendite delle apparecchiature IBM erano state discrete, prima della pubblicazione di \"Lotus 1-2-3\"; dopo il rilascio di quest'ultimo poi sono aumentate rapidamente nel giro di pochi mesi.\nNel 1998 Bill Gates ha descritto Internet Explorer come una killer application.\nPer i produttori di hardware, la \"killer application\" \u00e8 spesso decisiva rispetto al successo commerciale del sistema stesso; solitamente la pubblicazione della \"killer application\" coincide con il lancio commerciale di quest'ultimo.\nVideogiochi.\nNell'ambito dei videogiochi, il termine viene spesso utilizzato per quei titoli che riescono a convincere gli utenti ad acquistare la console o l'hardware necessario alla fruizione del software piuttosto che un altro, specie nel caso che sia stato prodotto in esclusiva. Alcuni esempi di titoli che rientrano in questa categoria sono:"}
{"id": "114587", "revid": "226458", "url": "https://it.wikipedia.org/wiki?curid=114587", "title": "Long form", "text": "Nell'improvvisazione teatrale, la Long form \u00e8 una forma di spettacolo costituito da scene correlate fra loro da trama, personaggi o temi.\nNon esistono copioni o canovacci: di solito vengono chiesti al pubblico uno o pi\u00f9 suggerimenti o input che aiuteranno a sviluppare la performance.\nPerformance che pu\u00f2 prendere la forma di un tipo specifico di teatro o stile cinematografico, o ricalcare lo stile di un particolare autore, o genere letterario. \nLe scene possono essere completamente scollegate fra di loro con l'eccezione di un singolo elemento di contatto. \nAlcune long form seguono uno schema strettamente narrativo mentre altre si focalizzano sullo sviluppo del personaggio, sull'esplorazione delle relazioni, o sull'estrapolazione di temi e idee.\nLa struttura pi\u00f9 conosciuta \u00e8 \"Harold\".\nLong Form di improvvisazione teatrale.\nSotto il termine Long Form sono comunemente raggruppate le performance di improvvisazione che prevedono la costruzione di storie improvvisate di ampio respiro.\nIn particolare Harold, format nato negli Stati Uniti, inizia con un suggerimento del pubblico, solitamente una frase o una parola.\nGli attori presentano in scena, all'inizio dello spettacolo, numerose \u201cmicro-improvvisazioni\u201d legate al suggerimento proposto, ed alcune di queste saranno scelte come temi ed elementi delle storie successive che si svilupperanno durante la performance.\nLe diverse storie improvvisate, che vivono in parallelo ed indipendenti tra loro, contengono quindi elementi comuni, perch\u00e9 nate dal medesimo spunto: per gli spettatori risulter\u00e0 interessante e piacevole riconoscerli e trovare i legami tra le varie situazioni.\nDurante la Long Form le varie storie si alternano, inseguendosi ed intersecandosi, in una variet\u00e0 di ritmi e di linguaggi, accompagnate da musiche seguite dal vivo e rigorosamente improvvisate.\nNello spettacolo possono coesistere situazioni comiche e drammatiche in una continua mescolanza di stili. Caratteristiche forti del lavoro sono, infatti, l'utilizzo e l'associazione di differenti linguaggi teatrali, dal naturalistico, all'onirico, al poetico, al cantato, all'espressione corporea.\nCollegamenti esterni.\nImproteatro - Associazione Nazionale di Improvvisazione Teatrale"}
{"id": "114588", "revid": "28057", "url": "https://it.wikipedia.org/wiki?curid=114588", "title": "Sebastiano Tecchio", "text": "Biografia.\nSebastiano Tecchio apparteneva ad una famiglia della nobilt\u00e0 rurale veneta; era figlio del conte Valerio Tecchio (1765-1823) e di Amalia Pisani (1790-1867), trisnipote del doge di Venezia Alvise Pisani. A 22 anni si laure\u00f2 in giurisprudenza presso l'Universit\u00e0 di Padova ed esercit\u00f2 la professione di avvocato ad Asiago, Montagnana e Vicenza; nel 1833 entr\u00f2 come \"Cavaliere di giustizia\" nel Sovrano Militare Ordine di Malta.\nDurante l'insurrezione di Vicenza nel 1848 abbandon\u00f2 l'esercizio della professione e si dedic\u00f2 interamente alla lotta politica. Fece parte della Giunta Straordinaria - il governo provvisorio che affiancava il Consiglio comunale - sostituita qualche giorno dopo dal Comitato Provvisorio Dipartimentale alle dipendenze della Repubblica di San Marco. Dopo la battaglia di Sorio egli, gi\u00e0 contrario all'adesione a Venezia, guid\u00f2 il partito filo sabaudo verso l'unione con il Regno di Sardegna, orientamento che venne deciso con il plebiscito di Vicenza del 16 maggio. Il 5 giugno fece parte della delegazione veneta che si rec\u00f2 presso il quartier generale di Carlo Alberto, portando i registri dei plebisciti, per concludere questa unione.\nIl 10 giugno per\u00f2 gli austriaci riconquistarono Vicenza e il Tecchio fu proscritto dal governo austriaco e rimase in esilio fino al 1866 in Piemonte, dove divenne deputato della Sinistra nel Parlamento piemontese. Fu anche Ministro dei lavori pubblici dal 1848 al 1849.\nSubito dopo la costituzione del Regno d'Italia divenne Presidente della Camera dei deputati nell'VIII legislatura - dal 22 marzo 1862 al 21 maggio 1863 - e fu nello stesso tempo Presidente del Comitato dell'emigrazione.\nNel 1866, dopo l'annessione del Veneto al termine della terza guerra d'indipendenza italiana, egli pot\u00e9 ritornare nella sua citt\u00e0; alle elezioni del 1876 fu eletto come rappresentante della Sinistra nel collegio di Thiene, poi designato Presidente del Senato del Regno d'Italia per tutta la XIII legislatura (1876 - 1880). Nel II Governo Rattazzi fu Ministro di Grazia e Giustizia e affari di Culto.\nMor\u00ec a Venezia nel gennaio 1886 e la sua salma fu riportata a Vicenza. Due anni pi\u00f9 tardi, la citt\u00e0 commission\u00f2 un monumento all'architetto Carlo Morseletto e allo scultore veneziano Augusto Benvenuti, che porta la seguente epigrafe:\nIl monumento fu collocato sotto la Loggia del Capitanio ma nel 1938, quando si costru\u00ec il nuovo voltatesta della Loggia al cui interno era appoggiato, fu trasferito nell'atrio di palazzo Trissino, in attesa di una nuova sistemazione.\nAlla base del monumento, una targa bronzea raffigura Tecchio mentre proclama dal Palazzo Ducale di Venezia il plebiscito del Veneto del 1866.\nCon deliberazione del Consiglio comunale del 18 agosto 1964 \u00e8 stata intitolata al Tecchio una strada nella zona del Mercato Ortofrutticolo."}
{"id": "114590", "revid": "6923", "url": "https://it.wikipedia.org/wiki?curid=114590", "title": "Giovanni Battista Cassinis", "text": "Biografia.\n\u00c8 assieme a Quintino Sella e ad Alfonso La Marmora uno dei figli pi\u00f9 conosciuti della citt\u00e0 di Biella. Fu giureconsulto del foro di Torino e statista nel Regno d'Italia. Venne eletto il 26 maggio 1863 Presidente della Camera dei deputati nell'VIII legislatura.\nLa sua carriera professionale e politica aveva avuto inizio nella sua regione di origine, il biellese, dapprima come consigliere municipale nella nat\u00eca Masserano, poi come rappresentante del collegio di Salussola nella I legislatura del Parlamento subalpino.\nVenne rieletto deputato nella IV legislatura, divenendo uno dei maggiori collaboratori di Camillo Benso conte di Cavour. Lo stesso Cavour gli affid\u00f2 nel 1857 la difesa giudiziaria dei diritti relativi all'uso delle acque in terreni di sua propriet\u00e0.\nNel 1860, sempre al fianco di Cavour, Cassinis divenne ministro di Grazia e Giustizia, orientando la propria attivit\u00e0 sull'estensione dei codici piemontesi alle province annesse e all'elaborazione di un nuovo Codice Civile.\nNell'ottobre dello stesso anno assunse la carica di ministro degli Interni, ruolo che lo port\u00f2 a compiere nel meridione d'Italia una lunga missione tesa ad accelerare la procedura di unificazione nazionale.\nTre anni dopo, il 26 maggio del 1863, venne eletto alla carica di presidente della Camera dei deputati. Sotto il suo mandato venne votata la proposta per il progetto di legge che doveva ostacolare e combattere il brigantaggio.\nFu nominato senatore del Regno l'8 ottobre del 1865, ma soltanto un anno dopo, il 18 dicembre del 1866, mor\u00ec suicida a Torino. Alla base del tragico gesto pare sia stato un momento di sconforto determinato da sue errate scelte riguardo ad alcune importanti nomine politiche.\nIn occasione del bicentenario della nascita, il comune natale ha dedicato nel 2006 a questa importante figura di statista - spesso trascurata dagli storiografi - alcuni convegni di studio e varie manifestazioni commemorative, inclusa l'emissione di un annullo filatelico con cartolina postale dedicata. Nel Borgo inferiore di Masserano, dove nacque, lo ricorda una targa mentre documenti storici e un piccolo busto sono esposti al Palazzo dei Principi.\nA Torino, citt\u00e0 nella quale chiuse la sua parabola esistenziale, Cassinis \u00e8 ricordato con una statua situata nell'area verde di Piazza Arbarello che lo indica come \"Rettissimo d'animo, coltissimo d'ingegno, nel foro torinese valente giureconsulto, nel Regno d'Italia benemerito statista\" che \"tenne degnamente gli uffici di guardasigilli, di presidente della Camera dei deputati, di senatore. Merit\u00f2 ed ebbe universale stima e rispetto\".\n\u00c8 sepolto nel Cimitero monumentale di Torino."}
{"id": "114591", "revid": "1776051", "url": "https://it.wikipedia.org/wiki?curid=114591", "title": "Luigi Chinaglia", "text": "Biografia.\nPatriota.\nNasce il 28 gennaio 1841 a Montagnana, in provincia di Padova. Compiuti gli studi liceali a Vicenza, si iscrive alla facolt\u00e0 di giurisprudenza di Padova, ma abbandona gli studi nel 1859 alle prime avvisaglie della guerra.\nSi arruola nei Corpi franchi emiliani prima e successivamente si unisce a Giuseppe Garibaldi in Sicilia, partecipando fra l'altro alla battaglia del Volturno.\nA guerra finita completa gli studi, laureandosi una prima volta a Napoli e una seconda a Pisa, nel 1862.\nNell'agosto dello stesso anno partecipa alla spedizione in Aspromonte, dove \u00e8 arrestato e trascorre tre mesi in carcere nel forte valdostano di Bard.\nGrazie a un'amnistia pu\u00f2 tornare in libert\u00e0 e completare la pratica legale a Brescia, dove si stabilisce. Nel 1865 \u00e8 avvocato a Bovegno.\nNel 1866 i garibaldini tornano a combattere in Trentino e Chinaglia entra nelle truppe dei volontari con il grado di sergente, partecipando alla battaglia di Condino. Con la liberazione del Veneto torna a Montagnana, per dedicarsi all'attivit\u00e0 forense.\nPolitico.\nLa sua carriera politica comincia con la carica di consigliere comunale, prosegue con quella di consigliere provinciale nel 1868, per arrivare alla prima elezione a deputato nel novembre 1874, in rappresentanza del collegio di Montagnana. Si tratta dell'inizio di una lunga presenza parlamentare che lo vede sedere ininterrottamente tra i banchi della Camera dei deputati fino alla XXI legislatura del Regno d'Italia.\nAssiduo nella presenza ai lavori, \u00e8 membro di numerose commissioni e comitati, fra cui quello per l'esame del \"plico Giolitti\". Interviene in Aula a favore dei piccoli comuni, su provvedimenti concernenti l'agricoltura e, nella seduta del 19 giugno 1888, svolge un intervento di particolare rilievo sull'ordinamento degli educandati femminili e sull'istruzione della donna.\nA partire dall'11 giugno 1895 fino al 30 maggio 1899 ricopre l'incarico di Vicepresidente della Camera.\nDopo le dimissioni di Giuseppe Zanardelli da Presidente della Camera dei deputati per protesta contro gli esiti della crisi del Governo guidato da Luigi Pelloux, reincaricato alla guida di un Esecutivo di centro-destra, il 30 maggio 1899, su proposta dello stesso Presidente del Consiglio, \u00e8 eletto alla Presidenza di Montecitorio. \nRicopre l'alta carica solo per un mese perch\u00e9 il 30 giugno, in seguito agli incidenti avvenuti nel corso dell'ostruzionismo attuato dalla sinistra per impedire l'approvazione dei decreti-legge sulla pubblica sicurezza, Chinaglia interrompe la seduta e abbandona l'Aula. L'episodio \u00e8 seguito dal decreto reale di chiusura della sessione.\nRieletto nelle elezioni di giugno 1900, \u00e8 nominato senatore il 4 marzo 1905, ma le sue condizioni di salute non gli consentono di prendere parte attiva ai lavori parlamentari.\nMuore a Montagnana il 21 luglio 1906."}
{"id": "114592", "revid": "104265", "url": "https://it.wikipedia.org/wiki?curid=114592", "title": "Niccol\u00f2 Gallo", "text": "Biografia.\nNel 1962 fu tra i fondatori della rivista \"Questo e altro\".\nIl poeta Vittorio Sereni gli dedic\u00f2 la poesia \"Niccol\u00f2\", pubblicata nella raccolta \"Stella Variabile\"."}
{"id": "114594", "revid": "697352", "url": "https://it.wikipedia.org/wiki?curid=114594", "title": "Vincenzo Gioberti", "text": "Biografia.\nRicevuta la prima istruzione dai padri dell'Oratorio di San Filippo Neri con la prospettiva del sacerdozio, si laure\u00f2 in teologia nel 1823 e, nel 1825, prese gli ordini sacerdotali. All'inizio condusse una vita ritirata, ma gradualmente acquis\u00ec sempre pi\u00f9 interesse negli affari del suo paese e nelle nuove idee politiche, come anche nella pubblicistica sui temi di attualit\u00e0. Parzialmente influenzato da Mazzini, lo scopo principale della sua vita divenne l'unificazione dell'Italia sotto un unico regime: la sua emancipazione, non solo dai signori stranieri, ma anche da concetti reputati alieni al suo genio e sprezzanti del primato morale e civile degli italiani. Questo primato era associato nella sua mente alla supremazia papale, anche se inteso in un modo pi\u00f9 letterario che politico.\nFu perci\u00f2 notato dal re Carlo Alberto di Savoia, che lo nomin\u00f2 cappellano di corte nel 1826. Tuttavia la sua popolarit\u00e0, grazie anche alle lezioni tenute all'Accademia teologica, e l'influenza del suo pensiero in campo privato, alimentavano i sospetti dei conservatori e del partito della corona, perci\u00f2, nonostante si fosse ritirato dal suo incarico nel 1833 e non si fosse mai iscritto alla Giovane Italia, fu improvvisamente arrestato il 31 maggio 1833 con l'accusa di complotto e, dopo quattro mesi di carcere, fu bandito dal Regno sabaudo senza processo. Gioberti and\u00f2 prima a Parigi e, un anno dopo, a Bruxelles. Del settembre 1834 \u00e8 una sua lettera a Mazzini, nella quale definisce i moti isolati avvenuti in Italia fino ad allora come \"invasioni armate dei fuorusciti\", che sono destinate a fallire e producono conseguenze negative (\"effetti calamitosi\"), dissociandosi in tal modo dai mazziniani.\nA Bruxelles rest\u00f2 fino al 1845 per insegnare filosofia e assistere un amico nella direzione di una scuola privata; in questo periodo si dedic\u00f2 anche all'elaborazione del proprio pensiero filosofico e politico, scrivendo diverse importanti opere, tra le quali spicca \"Del Primato morale e civile degli italiani\" (1843).\nEssendo stata dichiarata un'amnistia da Carlo Alberto nel 1846, Gioberti divenne libero di tornare in patria, ma si rifiut\u00f2 di farlo fino alla fine del 1847. Al suo ritorno a Torino, il 29 aprile 1848, fu ricevuto con il pi\u00f9 grande entusiasmo. Rifiut\u00f2 la dignit\u00e0 di senatore che Carlo Alberto gli aveva offerto, preferendo rappresentare la sua citt\u00e0 natale nella Camera dei deputati, della quale fu presto eletto presidente.\nIl 16 dicembre 1848 cadde il governo. Il re nomin\u00f2 Gioberti nuovo presidente del Consiglio. Il suo governo termin\u00f2 il 21 febbraio 1849. Con la salita al trono di Vittorio Emanuele II, nel marzo del 1849 la sua vita politica giunse alla fine. Per un breve periodo, infatti, ebbe un posto nel consiglio dei ministri, anche se senza portafoglio, ma un diverbio irriconciliabile non tard\u00f2 a maturare. Fu allontanato da Torino con l'affidamento di una missione diplomatica a Parigi, da cui non fece pi\u00f9 ritorno. Rifiut\u00f2 la pensione che gli era stata offerta e ogni promozione ecclesiastica, visse in povert\u00e0 e pass\u00f2 il resto dei suoi giorni a Bruxelles, dove si trasfer\u00ec dedicandosi agli studi letterari. Mor\u00ec improvvisamente a Parigi di un colpo apoplettico, il 26 ottobre 1852.\nI primi due licei istituiti a Torino, nel 1865, celebrarono uno l'opera diplomatica di Cavour (il Liceo classico Cavour) e l'altro il pensiero, anche politico, di Gioberti (il Liceo classico Vincenzo Gioberti).\nIl pensiero.\nGli scritti di Gioberti sono pi\u00f9 importanti della sua carriera politica; come le speculazioni di Rosmini-Serbati, contro cui scrisse, sono state definite l'ultima propaggine del pensiero medievale; anche il sistema di Gioberti, conosciuto come ontologismo, pi\u00f9 nello specifico nelle sue pi\u00f9 importanti opere iniziali, non \u00e8 connesso con le moderne scuole di pensiero. Mostra un'armonia con la fede cattolica che spinse Victor Cousin a sostenere che la filosofia italiana era ancora fra i lacci della teologia e che Gioberti non era un filosofo.\nIl metodo per lui \u00e8 uno strumento sintetico, soggettivo e psicologico. Ricostruisce, come afferma, l'ontologia e comincia con la formula ideale, per cui l\"Ens\" crea l'esistente \"ex nihilo\". Dio \u00e8 l'unico ente \"Ens\"; tutto il resto sono pure esistenze. Dio \u00e8 l'origine di tutta la conoscenza umana (le idee), che \u00e8 una e diciamo che si rispecchia in Dio stesso. \u00c8 intuita direttamente dalla ragione, ma per essere utile vi si deve riflettere, e questo avviene tramite i mezzi del linguaggio. Una conoscenza dell'ente e delle esistenze (concrete, non astratte) e le loro relazioni reciproche, sono necessarie per l'inizio della filosofia.\nGioberti \u00e8, da un certo punto di vista, un platonico. Identifica la religione con la civilt\u00e0 e nel suo trattato \"Del primato morale e civile degli Italiani\" giunge alla conclusione che la Chiesa \u00e8 l'asse su cui il benessere della vita umana si fonda. In questo afferma che l'idea della supremazia dell'Italia, apportata dalla restaurazione del papato come dominio morale, \u00e8 fondata sulla religione e sull'opinione pubblica; tale opera sar\u00e0 la base teorica del neoguelfismo. Nelle sue ultime opere, \"Rinnovamento\" e \"Protologia\" si dice che abbia spostato il suo campo sull'influenza degli eventi.\nLe opere.\nLa sua prima opera, scritta quando aveva 37 anni, aveva una ragione personale per la sua esistenza. Un giovane compagno d'esilio e amico Paolo Pallia, avendo molti dubbi e sfortune per la realt\u00e0 della rivelazione e della vita futura, lo ispir\u00f2 alla stesura de \"La teorica del sovrannaturale\" (1838). Dopo questa, sono passati in rapida successione dei trattati filosofici. La \"Teorica\" \u00e8 stata seguita dall\"'Introduzione allo studio della filosofia\" in tre volumi (1839-1840), dove afferma le ragioni per richiedere un nuovo metodo e una nuova terminologia. Qui riporta la dottrina per cui la religione \u00e8 la diretta espressione dell'idea in questa vita ed \u00e8 un \"unicum\" con la vera civilt\u00e0 nella storia. La Civilt\u00e0 \u00e8 una tendenza alla perfezione mediata e condizionata, alla quale la religione \u00e8 il completamento finale se portato a termine. \u00c8 la fine del secondo ciclo espresso dalla seconda formula, \"l'ente redime gli esistenti\".\nI saggi (inediti fino al 1846) su materie pi\u00f9 leggere e pi\u00f9 famose, \"Del bello\" e \"Del buono\" hanno seguito l'introduzione. \"Del primato morale e civile degl'Italiani\" e \"Prolegomeni\" sulla stessa e a breve trionfante esposizione dei Gesuiti, \"Il Gesuita moderno\", pubblicato clandestinamente a Losanna da Stanislao Antonio Bonamici, ha senza dubbio accelerato il trasferimento di ruolo dalle mani religiose a quelle civili. \u00c8 stata la popolarit\u00e0 di queste opere semi-politiche, aumentata da altri articoli politici occasionali e dal suo \"Rinnovamento civile d'Italia\", che ha portato Gioberti ad essere acclamato con entusiasmo al ritorno nel suo paese natio. Tutte queste opere sono state perfettamente ortodosse e hanno contribuito ad attirare l'attenzione del clero liberale nel movimento che \u00e8 sfociato, sin dai suoi tempi, nell'unificazione italiana. I Gesuiti, tuttavia, si sono radunati attorno al Papa pi\u00f9 fermamente dopo il suo ritorno a Roma e alla fine gli scritti di Gioberti furono messi all'indice.I resti delle sue opere, specialmente \"La filosofia della rivelazione\" e la \"Prolologia\" espongono i suoi punti di vista maturi in molte parti. Tutti gli scritti giobertiani, tra cui quelli lasciati nei manoscritti, sono stati pubblicati da Giuseppe Massari (Torino, 1856-1861). Il Ministero dei beni culturali ha affidato la redazione dell'edizione nazionale all'Istituto di Studi Filosofici \"Enrico Castelli\", presso l'Universit\u00e0 La Sapienza di Roma\nOpere.\nEdizione nazionale delle opere edite e inedite di Vincenzo Gioberti in 38 volumi."}
{"id": "114595", "revid": "1005847", "url": "https://it.wikipedia.org/wiki?curid=114595", "title": "Costanzo Ciano", "text": "Biografia.\nLa carriera militare.\nFiglio di Raimondo, di origine napoletana, e di Argia Puppo, di origine genovese, entr\u00f2 all'Accademia navale all'et\u00e0 di 15 anni (1891), conseguendo la nomina a guardiamarina il 16 luglio 1896.\nNel 1898 venne promosso sottotenente di vascello e nel 1901 ottenne il grado di tenente di vascello. Partecip\u00f2 al conflitto italo-turco del 1911-12 e nel 1913 ricevette un encomio solenne per aver compiuto missioni speciali di polizia coloniale al comando del piroscafo \"Siracusa\", requisito durante le azioni di guerra.\nNel 1915, allo scoppio della Prima guerra mondiale, venne posto alla direzione del silurificio di Venezia della Regia Marina e nel 1916 sostitu\u00ec il fratello Arturo al comando del cacciatorpediniere \"Zeffiro\".\nPromosso capitano di fregata dall'agosto 1917 al comando di unit\u00e0 siluranti di superficie (MAS e torpediniere), comp\u00ec numerose e rischiose imprese: davanti a Cortellazzo si inser\u00ec nel blocco dell'offensiva delle corazzate austriache SMS \"Wien\" e SMS \"Budapest\", ottenendo la quarta medaglia d'argento al valor militare.\nNel febbraio 1918 prese parte con D'Annunzio e Luigi Rizzo all'operazione della \"Beffa di Buccari\", per la quale venne insignito della medaglia d'oro al valor militare.\nDopo la promozione a capitano di vascello per meriti di guerra del 1\u00ba aprile 1918, alla fine della guerra venne collocato su sua richiesta nell'ausiliaria per dirigere la compagnia di navigazione \"Il mare\", di propriet\u00e0 dell'industriale Giovanni Agnelli.\nI fatti di Livorno.\nNell'estate del 1922 Livorno venne occupata da squadre armate di fascisti provenienti da tutta la Toscana che furono implicate nell'uccisione di alcuni consiglieri comunali e devastarono negozi legati a personalit\u00e0 del mondo politico cittadino, sedi di partiti di sinistra, circoli dei lavoratori e la Camera del Lavoro. Il 3 agosto un nutrito squadrone di fascisti, con alla testa Costanzo Ciano e Dino Perrone Compagni, si diresse al Palazzo Comunale: l'amministrazione socialista, guidata dal sindaco Uberto Mondolfi, fu costretta a dare le dimissioni sotto la minaccia di ulteriori gravi ritorsioni.\nLa carriera politica.\nPrecedentemente aderente all'Associazione Nazionalista Italiana, nel 1921 venne eletto deputato per i Fasci di combattimento (del cui consiglio nazionale era membro) nella lista dei Blocchi Nazionali, dimettendosi dalla compagnia di navigazione che dirigeva.\nIl 31 ottobre 1922 assunse la carica di Sottosegretario di Stato per la Regia Marina del governo Mussolini e di Commissario per la Marina Mercantile; il 9 novembre 1923 fu promosso contrammiraglio nella Riserva Navale.\nNel 1924 venne rieletto deputato alla Camera dei deputati del Regno e confermato nel 1929, nel 1934 e nel 1939 nella Camera dei Fasci e delle Corporazioni.\nNel 1928 il re lo insign\u00ec del titolo nobiliare di \"conte di Cortellazzo\".\nIl 5 febbraio 1924 venne nominato Ministro delle poste e dei telegrafi, cui vennero aggiunte le comunicazioni; sotto il suo ministero la radiofonia esord\u00ec in Italia con la trasmissione di un discorso di Mussolini, tenuto a Roma il 25 marzo di quell'anno.\nIn quegli anni da ministro riordin\u00f2 l'amministrazione ferroviaria e potenzi\u00f2 la rete ferroviaria: il 1\u00ba luglio 1931 inaugur\u00f2 la stazione Centrale di Milano e nel 1933 il Palazzo delle poste della Spezia. Nel 1928 costitu\u00ec l'Ente italiano audizioni radiofoniche.\nPresiedette il ministero fino al 1934, quando venne eletto Presidente della Camera dei deputati del Regno d'Italia, poi Camera dei Fasci e delle Corporazioni per pochi mesi, fino alla morte nel giugno 1939.\nLa dinastia familiare.\nEra fratello di due gerarchi minori dell'epoca fascista, Alessandro e Arturo, e padre di Galeazzo. Fu anche padre di Giuseppa Cristiani, nata il 27 giugno 1937 da una relazione extraconiugale con la sua domestica Ginevra Cristiani, che lavor\u00f2 alle sue dipendenze sino alla sua morte; la bambina non fu riconosciuta e venne data in balia alla famiglia Sgherri di Crespina (PI).\nIl casino di caccia allestito per il figlio sulla via Appia Nuova, alle porte di Roma, fu - con il frontale circolo del golf dell'Acquasanta - il quartier generale della dinastia nella capitale. Alla morte di Costanzo, l'area campestre fu intestata in parte al fattore Caroni in parte alla famiglia Gerini, salvandosi dalle confische del patrimonio di famiglia seguite all'8 settembre 1943.\nMorte.\nCostanzo Ciano mor\u00ec il 26 giugno 1939 durante una cena con amici. La citt\u00e0 di Livorno decise in seguito la costruzione del Mausoleo di Ciano, edificio monumentale in localit\u00e0 Monteburrone, nei pressi di Montenero, che avrebbe dovuto ospitare la sepoltura del gerarca e dei suoi familiari.\nAlla caduta del regime fascista, la costruzione rimase incompiuta;\nnelle cave di granito di Villamarina dell'isola Santo Stefano, nell'arcipelago di La Maddalena, sono tuttora abbandonate e visitabili alcune parti scolpite, tra cui il busto di Ciano, previste per la decorazione del mausoleo.\nCostanzo Ciano venne inoltre ritratto in un pregevole bronzo commissionato allo scultore Francesco Messina nel 1940; esposta davanti al Municipio di La Spezia, alla caduta del fascismo l'opera fu rimossa, ma si salv\u00f2 dalla fusione grazie al suo pregio artistico. Oggi \u00e8 collocata nei giardini del Museo tecnico navale della Spezia.\nRiconoscimenti.\nA Costanzo Ciano fu ufficialmente intestata la colonia marina poi nota come \"Colonia Varese\", a Milano Marittima.\nDal 1939 al 1943 piazza di Monte Citorio a Roma venne ribattezzata \"piazza Costanzo Ciano\".\nInoltre, diversi comuni gli dedicarono delle vie. In odio al figlio Galeazzo, firmatario dell'ordine del giorno Grandi il 25 luglio 1943, il diffusissimo nome di Costanzo Ciano sarebbe stato totalmente rimosso anche dall'odonomastica della parte d'Italia sottoposta alla Repubblica Sociale Italiana\".\nNel 1939, anno della morte, gli venne intitolato il dormitorio pubblico di Forl\u00ec, l'\"Asilo notturno \"Costanzo Ciano\"\".\nOnorificenze.\nLe decorazioni e i riconoscimenti per merito di guerra:"}
{"id": "114596", "revid": "118676481", "url": "https://it.wikipedia.org/wiki?curid=114596", "title": "Truppe straniere nelle Waffen-SS", "text": "Le \"Waffen-SS\" (reparti combattenti delle SS, distinti dalle \"Allgemeine-SS\"), a partire dal 1940 inclusero nei loro ranghi anche personale non tedesco, in linea con le intenzioni di Heinrich Himmler per il quale le SS si dovessero sviluppare come un'organizzazione germanica pi\u00f9 che tedesca. Anche prima della guerra erano state ammesse piccole percentuali di stranieri accettabili, comprendenti addirittura un soldato dalla doppia nazionalit\u00e0 tedesca e britannica, che aveva servito nella SS-VT \"Standarte Deutschland\". All'inizio l'attestazione documentata della discendenza ariana costitu\u00ec un requisito fondamentale per l'accettazione ma, con la rapida espansione delle \"Waffen-SS\" dopo il 1940, i regolamenti razziali divennero in certa misura lettera morta. Nel corso del conflitto le autorit\u00e0 della RuSHA sotto dure pressioni, si accontentarono di accettare dagli arruolati europei occidentali e tedeschi delle Waffen-SS una dichiarazione firmata di discendenza ariana, che avrebbe potuto essere controllata in seguito, quando fosse stato necessario o quando se ne fosse presentata l'opportunit\u00e0.\nAlla fine della guerra 25 delle 38 divisioni della Waffen-SS erano formate da personale volontario straniero, per una percentuale superiore al 50% del numero complessivo appartenenti a tale forza armata. Le provenienze dei volontari furono le pi\u00f9 disparate sia come nazionalit\u00e0 sia come estrazione ideologica, in quanto a fianco di volontari decisamente convinti dell'ideologia nazista operarono anche persone semplicemente contrarie al bolscevismo, fanatici anti-semiti, compresi molti musulmani, e soldati che scelsero di arruolarsi come alternativa all'internamento nei campi di prigionia tedeschi.\nVolontari e coscritti di altre nazionalit\u00e0.\nDell'Europa occidentale.\nCon la conquista dell'Europa occidentale da parte dei tedeschi, agli ufficiali di reclutamento delle Waffen-SS si schiuse l'accesso a una gigantesca riserva di forze umane che la \"Wehrmacht\" non poteva arruolare. Un gran numero di simpatizzanti della Germania, di avversari del bolscevismo, di membri dei locali partiti politici pseudonazisti, di avventurieri e di semplici opportunisti orgogliosi di unire la propria sorte a quella della parte vincente.\nLa prima unit\u00e0 completa di volontari stranieri che le SS costituirono fu la \"Standarte Nordland\" composta nel 1942 da norvegesi e danesi. Ben presto fu affiancata dalla \"Standarte Westland\" comprendente olandesi e fiamminghi, e nel dicembre 1940 queste due formazioni si unirono con la SS-VT \"Standarte Deutschland\" per divenire la \"Wiking\", una forza europea nel vero senso della parola. Tuttavia questa unit\u00e0 era formata in buona parte da tedeschi, o uomini di origine tedesca, i cosiddetti \"tedeschi etnici\" (particolarmente comuni nella Danimarca meridionale).\nL'idea di legioni nazionali si estese rapidamente dai paesi germanici a quelli che simpatizzavano ideologicamente con la Germania, come la Croazia. Tuttavia, almeno nelle prime fasi della guerra, Himmler non fu disposto ad accogliere nelle SS volontari di dubbia identit\u00e0 razziale, e cos\u00ec le legioni orientali, al pari di quelle francesi, spagnole e vallone, furono assegnate all'esercito. Tra il 1940 e il 1941 vennero formate, sotto l'egida delle SS, le legioni \"Flandern\", \"Niederlande\", \"Norwegen\" e \"Freikorps Danmark\". Queste truppe si distinguevano dalle vere e proprie SS tedesche per i distintivi, specifici per ogni nazione, e per il giuramento che prestavano, con il quale si impegnavano unicamente alla guerra contro il comunismo. Le legioni venivano catalogate come \"affiancate\" piuttosto che come parte integrante delle \"Waffen-SS\", e furono indicate con il nuovo appellativo di unit\u00e0 \"Freiwilligen\" (\"volontarie\"). Il programma di reclutamento incontr\u00f2 subito delle difficolt\u00e0, quando i membri di queste legioni scoprivano il disprezzo in cui erano tenuti dai loro colleghi tedeschi. Nonostante la promessa di terra gratuita nelle terre orientali conquistate per tutti i soldati delle SS vittoriosi, e la garanzia della piena cittadinanza tedesca per ogni volontario straniero dopo la guerra, il morale registr\u00f2 un calo verticale all'inizio del 1942 quando la divisione \"Flandern\" fu decimata e dovette essere sciolta.\nLe altre tre legioni (\"Niederlande\", \"Norwegen\" e \"Freikorps Danmark\") furono cos\u00ec fuse insieme per formare la divisione \"Nordland\"; un anno dopo, il contingente olandese aveva forze a sufficienza per essere distaccato e ricevere il rango di brigata indipendente che prese il nome di Nederland. Entrambe le formazioni combatterono valorosamente sul fronte orientale, in particolare in difesa degli stati Baltici, e insieme con il resto del 3. SS-Panzer-Korps germanico di Felix Steiner, presero parte alla celebre battaglia di Narva, nel luglio 1944, prima di essere distrutte nei combattimenti finali intorno a Berlino l'anno successivo.\nAltre note formazioni di SS occidentali comprendevano la divisione \"Wallonien\", che fu trasferita come brigata dall'esercito nel 1943 e si distinse in combattimento sotto la guida del suo comandante, il fascista belga L\u00e9on Degrelle, e la divisione francese \"Charlemagne\" anch'essa trasferita dall'esercito, che fu tra i pi\u00f9 formidabili difensori di Berlino.\nMa nonostante la buona reputazione che i volontari occidentali guadagnarono in combattimento, il loro numero era troppo scarno per soddisfare l'esigenza che le SS aveva nel rimpiazzare le perdite subite, e cos\u00ec Berger si rivolse ai \"Volksdeutsche\" disseminati per l'Europa centrale e orientale. Soltanto in tre paesi, Romania, Ungheria e Jugoslavia, nel 1939 si stimava vivessero 1,5 milioni di persone di origine tedesca, i quali rappresentavano un imponente bacino di risorse umane. Il reclutamento di rumeni incominci\u00f2 gi\u00e0 nella primavera del 1940, ma un improvviso afflusso di volontari jugoslavi dopo l'invasione tedesca del 1941 convinse Berger a suggerire a Hitler la formazione di una divisione completa di \"Volksdeutsche\" jugoslavi. Il risultato fu la costituzione della \"SS-Gebirgs-Division \"Prinz Eugen\"\", progettata per la lotta antipartigiana contro il movimento di resistenza capeggiato da Tito.\nTra le unit\u00e0 occidentali presenti nelle Waffen-SS era il \"Britisches Freikorps\" (Corpo volontario britannico), unit\u00e0 composta da cittadini del Commonwealth britannico, comandato da John Amery, che non raggiunse mai una consistenza di trenta uomini. Amery fu processato e condannato per tradimento dal governo britannico e l'esecuzione ebbe luogo nel dicembre 1945.\nDell'Europa orientale.\nSempre nel tardo 1941, dovendo affrontare una carenza sempre maggiore di personale, Hitler concesse alle SS l'autorizzazione a coscrivere \"Volksdeutsche\" al di fuori della giurisdizione dell'esercito, non avendo nazionalit\u00e0 tedesca. In questo modo il livello di reclutamento fu impressionante ma la capacit\u00e0 e la qualit\u00e0 dei coscritti risultava scarsa, tanto che ben presto si guadagnarono la fama di specialisti nel massacro delle popolazioni civili e in facili obiettivi.\nLa politica congiunta di reclutamento di musulmani, cattolici croati e albanesi nelle divisioni \"Handschar\", \"Kama\" e \"Skanderbeg\", per combattere i partigiani di Tito e quelli albanesi, si rivel\u00f2 un disastro, e tutte e tre le divisioni dovettero essere sciolte, a causa dell'elevato numero di diserzioni e per permettere ai comandanti tedeschi di impegnarsi altrove.\nI tedeschi riuscirono a fare un uso migliore dei gruppi fascisti locali nelle zone confinanti alla Russia, oppositori del governo di Stalin in Unione Sovietica, persuadendo con successo un gran numero di uomini ad arruolarsi nella \"Schutzmannschaft\" per operazioni antiguerriglia. La svolta per gli ufficiali di reclutamento delle \"Waffen-SS\" avvenne nel 1943, quando non meno di 300.000 ucraini presentarono richiesta volontaria per entrare in una divisione delle SS, e 30.000 di essi vennero puntualmente accettati. Pi\u00f9 dell'80% vennero uccisi l'anno successivo dall'Armata Rossa, quando la divisione ucraina rimase intrappolata nella sacca di Brody-Tarnow. Nell'estate 1944, dopo il fallimento dell'attentato dinamitardo di luglio a Hitler, Himmler ricevette poteri militari senza precedenti come Comandante in Capo dell'esercito sul fronte interno, acquisendo il comando effettivo su tutte le forze di riserva e di rimpiazzo del \"Reich\".\nEgli si adoper\u00f2 per incrementare gli effettivi con il trasferimento nelle \"Waffen-SS\" di qualche volontario armeno e georgiano, e altri cosacchi e abitanti del Turkestan in delle legioni create in fretta e furia dell'esercito. Tuttavia le effettive prestazioni in combattimento dei collaborazionisti orientali furono disastrose; solo le divisioni baltiche raggruppate nel 6. SS-Waffen-Armeekorps sotto il comando dell'\"SS-Obergruppenf\u00fchrer\" Walther Kr\u00fcger, riuscirono a tener fede ad alcune modeste aspettative difendendo i territori occupati con particolare ferocia, ma tutte le altre, oltre ad aver raccolto pochissime adesioni, aderirono alle formazioni tedesche con scarsissimo entusiasmo e perlopi\u00f9 sotto minaccia. Infatti Himmler le considerava unicamente come truppe ausiliarie di razza inferiore, e di fatto carne da cannone. Questi soldati non vennero mai presi in considerazione come SS vere e proprie, e non ebbero mai il permesso di portare le rune delle SS: bench\u00e9 per convenienza indossassero un'uniforme che ricordava vagamente quella delle SS, ebbero una propria e specifica serie di distintivi, in modo che fosse impossibile confonderli con gli uomini delle \"vere\" SS. Himmler ordin\u00f2 che le nuove formazioni delle Waffen-SS, create con personale di nazionalit\u00e0 diversa da quella tedesca, dovessero essere designate \"Division der SS\" (divisioni delle SS) invece di \"SS Division\" (divisioni SS).\nNon \u00e8 sorprendente che la lealt\u00e0 di questi soldati orientali fosse opportunistica se non forzata, e il loro terrificante comportamento, quando furono scatenati sulla popolazione civile polacca durante l'insurrezione di Varsavia dell'autunno 1944, indusse alcuni tra i comandanti delle SS a esigere il loro ritiro.\nNumeri.\nI soldati di nazionalit\u00e0 non tedesca giunsero a costituire la maggior parte (circa il 57%) delle \"Waffen-SS\". Si stima che durante la guerra servirono nelle \"Waffen-SS\" 400.000 tedeschi del \"Reich\" contro 137.000 europei occidentali, 200.000 europei orientali e 185.000 \"Volksdeutsche\". Qui in seguito si espone una tabella con i soldati di nazionalit\u00e0 non tedesca:\nEuropei orientali\nEuropei occidentali\nVolksdeutsche (per regione di origine)\nC'erano anche unit\u00e0, come la \"Sturmbrigade Dirlewanger\", che accettavano nelle loro file criminali e delinquenti di ogni sorta, oltre che personale arruolato nei campi di concentramento.\nGli ufficiali.\nMentre la maggioranza dei soldati delle \"Waffen-SS\" non erano tedeschi, i quadri ufficiali di queste unit\u00e0 in tempo di guerra erano costituiti quasi interamente da uomini di nazionalit\u00e0 tedesca, che detenevano tutti i gradi pi\u00f9 importanti. La grande maggioranza degli ufficiali non tedeschi delle divisioni straniere premetteva al grado l'indicazione \"Legions\" o \"Waffen-\" piuttosto che \"SS-\" (ad esempio \"Waffen-Standartenf\u00fchrer der SS\") e come i loro uomini essi non erano classificati tra le SS. Per questo motivo persino figure molto importanti come L\u00e9on Degrelle, detentore della Croce di cavaliere con foglie di quercia, e primo in assoluto a ricevere la Spilla d'oro per il combattimento corpo a corpo, non merit\u00f2 l'inclusione nella \"Dienstalterliste\".\nLe divisioni straniere.\nLe divisioni costituite da personale tedesco erano note come \"SS-Divisionen\" mentre quelle che comprendevano principalmente \"Volksdeutsche\" o personale germanico di volontari o di coscritti erano chiamate \"SS-Freiwilligen-Divisionen\". Le unit\u00e0 composte in maggior parte di europei dell'est o di russi erano chiamate \"Waffen Divisionen der SS\", termine che denotava l'associazione in condizioni di inferiorit\u00e0 alle \"Waffen-SS\" piuttosto che l'effettiva appartenenza a esse.\nNell'ultima parte della guerra non era infrequente che le truppe divisionali fossero riunite a formare un gruppo di combattimento per scopi specifici, o che unit\u00e0 minori fossero assorbite da unit\u00e0 maggiori semplicemente perch\u00e9 queste si trovavano a essere stanziate nelle vicinanze. Esistevano anche formazioni di rimpiazzo, come la \"SS-Ersatzbrigade\" formata da lettoni, che da sola, annoverava quaranta compagnie complete di uomini in addestramento, e alcune unit\u00e0 dalla storia quasi sconosciuta come la \"Indische Freiwilligen Legion\", costituita da prigioniera di guerra indiani avversi ai britannici, catturati in Italia o Nordafrica. Una delle unit\u00e0 pi\u00f9 singolari fu l'\"Ostt\u00fcrkischer Waffen-Verband der SS\", composto da tre \"Waffengruppen der SS\" di religione islamica, formate di tartari del mar Caspio e del mar Nero e comandate dall'\"SS-Standartenf\u00fchrer\" Wilhelm Hintersatz.\nMaggiori unit\u00e0 straniere.\n5. SS-Panzer-Division \"Wiking\".\nAlla fine del 1940 venne autorizzata la creazione di una divisione SS multinazionale (la 5. SS-Panzer-Division \"Wiking\") e il comando fu assegnato al \"Brigadef\u00fcrer\" (Generale di brigata) Felix Steiner. Steiner si immerse nell'organizzazione della divisione di collaborazionisti, diventando ben presto il sostenitore di un numero maggiore di unit\u00e0 straniere. La \"5.SS Wiking\" fu inviata in combattimento alcuni giorni dopo l'inizio dell'invasione dell'Unione Sovietica (Operazione Barbarossa), dimostrandosi un'unit\u00e0 combattente di notevole rilievo. Divenne sia una divisione di quelle considerate \"di \u00e9lite\" sia un modello di cosa avrebbe potuto essere ottenuto tramite un accurato reclutamento e addestramento. Tuttavia nei suoi ranghi il numero di personale straniero non fu mai superiore al 40%, rifacendosi pesantemente a ufficiali, sottufficiali e personale tecnico tedeschi per la maggior parte della forza.\n15. Waffen-Grenadier-Division der SS.\nNell'agosto del 1941 i tedeschi cominciarono a reclutare lettoni nei battaglioni di polizia ausiliaria, che nel 1944 questi erano diventati pi\u00f9 di quaranta. Il 10 febbraio 1943 Hitler ordin\u00f2 la costituzione di una legione di volontari lettoni e quasi simultaneamente cominciarono a formarsi due divisioni \"Waffen-SS\" (in seguito designate \"15. Waffen-Grenadier-Division der SS\" e \"19. Waffen-Grenadier-Division der SS\"). Dall'ottobre 1943 le divisioni formarono il VI Corpo d'armata SS.\n20. Waffen-Grenadier-Division der SS.\nNell'estate del 1942 le Waffen-SS cominciarono a costituire una legione dell'Estonia, che nel marzo del 1943 aveva raggiunto una forza di 969 uomini. A maggio la legione fu trasformata in brigata, e nel gennaio 1944 ottenne lo status di divisione, e combatt\u00e9 dal febbraio al settembre dello stesso anno nel settore settentrionale del fronte orientale. A esso si unirono molti nazionalisti estoni contro l'offensiva sovietica ormai imminente.\n24. Waffen-Gebirgs-Division der SS.\nLa \"24. Waffen-Gebirgs-Division der SS\" era il nome di un'unit\u00e0 delle \"Waffen-SS\", composta prevalentemente da volontari italiani e sloveni, \"Reichsdeutsche\" e \"Volksdeutsche\".\n28. SS-Freiwilligen-Grenadier-Division der SS \"Wallonien\".\nL'8 agosto del 1941 il primo reparto di volontari belgi (valloni) lasci\u00f2 Bruxelles per andare ad addestrarsi in Polonia. Nel giugno del 1943 la Legione vallona fu trasferita alle \"Waffen-SS\" con la denominazione di \"Sturmbrigade Wallonien\". Nel settembre del 1944 diverr\u00e0 la 28. SS-Freiwilligen-Grenadier-Division der SS \"Wallonien\". I belgi parteciparono a molte azioni disperate intervenendo in battaglie ormai destinate alla sconfitta, specialmente a \u010cerkasi nel 1943 e a Narva nel 1944.\n29. Waffen-Grenadier-Division der SS.\nLa \"29. Waffen-Grenadier-Division der SS\" nacque il 9 marzo 1945 per trasformazione di unit\u00e0 di rango minore il cui primo nucleo risale al novembre 1943.\nLa divisione venne costituita con volontari italiani provenienti dai campi di prigionia, seguendo per\u00f2 particolari discriminanti: gli uomini porteranno delle mostrine rosse invece della doppia runa classica, i quadri saranno tedeschi, ecc. La divisione nasce come \"Italienische-Freiwilligen-Legion\", poi incorporata nelle SS, riusc\u00ec a essere inserita nelle \"Waffen-SS\" su richiesta di Wolff e Himmler.\nNell'aprile 1944 aprile tre battaglioni parteciparono agli scontri con gli Alleati ad Anzio-Nettuno, ricevettero per questo il permesso di fregiarsi delle mostrine da SS classiche cio\u00e8: doppie rune bianche su sfondo nero e fu decorato il gagliardetto del reggimento con la medaglia d'argento.\nIl resto della sua vita operativa si svolse nella guerra contro le truppe francesi per il controllo dei confini occidentali italiani e nella repressione anti-partigiana.\n33. Waffen-Grenadier-Division der SS \"Charlemagne\".\nA partire dal 1943 le \"Waffen-SS\" ammisero francesi di pura discendenza ariana e di et\u00e0 compresa tra i 20 e i 25 anni; cominci\u00f2 cos\u00ec il reclutamento per un reggimento SS francese (\"L\u00e9gion des volontaires fran\u00e7ais\"). Nel luglio del 1944, il reggimento, con una forza di 1.688 uomini, ricevette il nome di Brigata d'assalto volontari francesi SS, e fu mandato sul fronte orientale, che in quel periodo era in Galizia. Dopo aver subito gravi perdite in accaniti combattimenti, fu ritirato dal fronte e mandato a Danzica, dove i superstiti costituirono la divisione \"Charlemagne\". I francesi della \"Charlemagne\", assieme a un pugno di norvegesi della \"Nordland\" furono tra gli ultimi difensori della Cancelleria del Reich durante la Battaglia di Berlino nell'aprile-maggio 1945, e gli ultimi soldati ad arrendersi alle truppe dell'Armata Rossa.\nAltre unit\u00e0.\nBattaglioni:\nFreikorps:\nJ\u00e4ger-Battalione:\nKompanien:\nLegionen:\nWaffen-Verb\u00e4nde: \nAltre unit\u00e0: \nPer ulteriori approfondimenti vedere\nBibliografia.\nTesti in lingua italiana\nTesti in altre lingue"}
{"id": "114597", "revid": "125842945", "url": "https://it.wikipedia.org/wiki?curid=114597", "title": "Carlo Sforza", "text": "Dal 1920 al 1921 fu Ministro degli esteri del Regno d'Italia e dal 1947 al 1951 della Repubblica Italiana. Ha sottoscritto il Trattato di Rapallo (1920), il Trattato di Pace fra l'Italia e le potenze alleate del 1947, il Patto Atlantico (1949), l'accordo per la creazione del Consiglio d'Europa e il trattato istitutivo della CECA - Comunit\u00e0 europea del carbone e dell'acciaio (1951).\nBiografia.\nInfanzia ed educazione.\nFiglio secondogenito dello storico Giovanni Sforza (1846-1922) di Lucca, Carlo Sforza discendeva da un ramo secondario della famiglia dei duchi di Milano; apparteneva infatti al ramo dei Conti di Castel San Giovanni, il cui capostipite era un figlio naturale di Sforza Secondo di Val Tidone, a sua volta figlio naturale di Francesco Sforza (1401-1466), primo duca di Milano. Sua madre era Elisabetta Pierantoni, di Lucca, di una famiglia di mercanti di seta. \nAlla morte (1936) del fratello maggiore, rimasto celibe, Carlo pot\u00e9 fregiarsi del titolo di \"Conte\"; si laure\u00f2 in giurisprudenza all'Universit\u00e0 di Pisa, allievo di Enrico Ferri e di Lodovico Mortara. \nMatrimonio.\nSpos\u00f2 la contessa Valentina Errembault de Dudzeele (1875 - 1969), da cui ebbe due figli: Fiammetta (Pechino, 3 ottobre 1914-Massa, 26 giugno 2002), moglie di Howard Scott, direttore della British School di Milano, e Sforza (\"Sforzino\")-Galeazzo (Corf\u00f9, 1916 - Strasburgo 1977), segretario generale aggiunto del Consiglio d'Europa, che il 1\u00ba aprile 1969 spos\u00f2 in seconde nozze Annette Spehner, funzionaria dell'Istituto Internazionale per i diritti dell'Uomo (IIDU), Commendatore dell'Ordine della Stella d'Italia e vice presidente de Les Amis du Mus\u00e9e d\u2019Art Moderne et Contemporain de Strasbourg (AMAMCS)\nCarriera diplomatica.\nSforza entr\u00f2 in diplomazia nel 1896, vincitore dell'apposito concorso, e fu subito inviato al Cairo, come applicato consolare, e poi fu addetto di legazione a Parigi, dal 1897 al 1901, missione nel corso della quale ricevette l'ordine di penetrare nella casa di Virginia Oldoini, Contessa di Castiglione, e prelevare tutta la sua corrispondenza privata, si presume allo scopo di distruggerla. Nel 1901 viene nominato segretario consolare a Costantinopoli, e nel 1904 con il medesimo incarico raggiunge Pechino, dove lavora per poco pi\u00f9 di un anno.\nFu poi incaricato d'affari a Bucarest, dalla primavera al dicembre del 1905, dove un incidente diplomatico lo indusse a rassegnare le dimissioni dalla carriera. Tuttavia, inaspettatamente, il Segretario generale del Ministero degli affari esteri Giacomo Malvano lo ritenne idoneo quale segretario particolare di Emilio Visconti Venosta, nella delegazione italiana da inviare alla conferenza di Algeciras.\nDal 15 gennaio al 7 aprile 1906, ad Algeciras, Sforza acquis\u00ec un'esperienza fondamentale per il prosieguo della sua carriera; Visconti Venosta, infatti, rese evidenti le contraddizioni della politica degli austro-tedeschi nei confronti dell'Italia, non potendo costoro sostenere che la Triplice Alleanza non avesse efficacia nelle questioni mediterranee e contemporaneamente richiedere all'Italia di appoggiare il tentativo di penetrazione tedesca in Marocco.\nL'apprezzamento di Visconti-Venosta gli valse la promozione a \"primo segretario di legazione\" a Madrid (1906-7), per essere poi nuovamente destinato a Costantinopoli (1908-1909), come Incaricato d'affari. Nella capitale ottomana fu testimone della sollevazione degli ufficiali nazionalisti, i Giovani Turchi (luglio 1908), e della crisi derivante dall'annessione austriaca del territorio ottomano della Bosnia ed Erzegovina, un evento diplomatico di rilevanza tale da essere considerato, di fatto, la fine della Triplice Alleanza, in quanto l'Austria-Ungheria rifiut\u00f2 di concedere all'Italia quei compensi territoriali che erano stati concordati nell'accordo del 1891, in caso di espansione austriaca nei Balcani.\nConsigliere d'ambasciata a Londra (1909), fu poi a Roma, per pochi mesi, Capo di gabinetto dei ministri Francesco Guicciardini e Antonino di San Giuliano. Nel 1910 fu inviato a Budapest quale Console generale italiano presso Francesco Giuseppe, Re di Ungheria. Il 4 marzo 1911, a Vienna, Carlo Sforza spos\u00f2 la belga Valentine Errembault de Dudzeele; alcuni anni dopo, il fratello di quest'ultima avrebbe sposato la vedova del fratello della Regina d'Italia, Elena di Montenegro.\nDal 1911 al 1915, Sforza fu inviato nuovamente in Cina, quale Ministro plenipotenziario del governo italiano, e si trov\u00f2 in una situazione di dissoluzione di un impero; nel gennaio 1912, infatti, un'assemblea rivoluzionaria deliberava la fine del regime imperiale e la nascita della Repubblica di Cina, sotto la presidenza di Sun Yat-sen; ne segu\u00ec una lotta politica che port\u00f2 all'insediamento di un governo autoritario sotto il generale Yuan Shikai. Nel giugno 1912, Sforza concord\u00f2 la trasformazione della Concessione italiana di Tientsin in regime capitolare, sotto la legislazione e l'amministrazione diretta dell'Italia.\nPrima guerra mondiale.\nAllo scoppio della prima guerra mondiale, Sforza era politicamente collocato nelle file dell'interventismo democratico. La sua visione della guerra era conforme a quella mazziniana e risorgimentale, secondo cui la dissoluzione dell'Impero austro-ungarico era ineluttabile, dovuta al risveglio delle nazionalit\u00e0 oppresse. Tali convinzioni contrastavano con l'apparente realismo del Ministro degli esteri Sidney Sonnino, che aveva negoziato il Patto di Londra ritenendo che la guerra sarebbe stata breve e l'impero asburgico sarebbe sopravvissuto. Sonnino aveva condizionato l'ingresso dell'Italia in guerra, non solo al raggiungimento dei confini nazionali, ma anche al conseguimento di territori abitati da altre etnie (l'entroterra di Zara). In tale ottica, sia il Regno di Serbia, che le altre nazionalit\u00e0 slave dell'Impero erano viste non come alleati, ma come dei potenziali contendenti di terre austro-ungariche.\nQuando, nel 1916, Sforza fu designato come Ministro plenipotenziario presso il governo serbo - che, di fronte all'invasione austriaca, si era rifugiato a Corf\u00f9 \u2013 si trov\u00f2 a gestire diplomaticamente uno dei nodi centrali della politica estera italiana, in contrasto con il suo superiore politico. In tale veste non riusc\u00ec a convincere il governo dell'opportunit\u00e0 di costituire una divisione d'irredenti croati da opporre agli austriaci sul fronte di Vittorio Veneto, e tale diniego ebbe come conseguenza che le truppe croate si batterono nell'esercito austriaco contro gli italiani, considerandoli assertori di un presunto \u201dimperialismo\u201d. N\u00e9 riusc\u00ec a ottenere l'elevazione a Corpo d'armata della divisione italiana operante sul fronte serbo-macedone, che pur ne aveva la consistenza.\nAppena conclusa vittoriosamente la \"Grande Guerra\", Sforza fu nuovamente inviato a Costantinopoli come Alto commissario italiano per l'attuazione dell'armistizio con l'Impero ottomano (4 novembre 1918). Per nove mesi, insieme al collega britannico Ammiraglio Calthorpe e a quello francese Ammiraglio Amet, rivest\u00ec un ruolo paragonabile a quello di un \u201cgoverno militare alleato\u201d sul paese sconfitto. Prese contatti con Mustaf\u00e0 Kemal, futuro Presidente della repubblica turca, e con Ahmad \"al-Sanusi\", allora capo in esilio degli insorti libici contro l'annessione all'Italia del 1912.\nIl 1\u00ba dicembre 1918 fa occupare da alcuni marinai italiani il Palazzo di Venezia rinvendicandone la propriet\u00e0 italiana del palazzo, insediandovisi il 27 marzo 1919. \nDurante gli anni di guerra, infatti, l'occupazione italiana della Libia si era dovuta limitare alla fascia costiera, mentre l'interno, ed in particolare la Cirenaica meridionale, era sotto il controllo degli insorti. Tali colloqui portarono ad un accordo di massima, secondo cui si sarebbe riconosciuta la sovranit\u00e0 italiana sulla colonia, in cambio di una larga autonomia nella zona direttamente controllata da \"al-Sanusi\". Su tali basi, Luigi Rossi, Ministro delle colonie nel 1920-21, pot\u00e9 stipulare una convenzione e realizzare la pacificazione della colonia, sino a quando Mussolini non provvide a denunciarla e a riaprire il conflitto con le forze indigene.\nIl 12 maggio 1919, Sforza seppe dal suo collega britannico della decisione della Conferenza di Parigi di far occupare Smirne e tutto il suo entroterra dai Greci. Il Commissario italiano espresse immediatamente ed invano la sua contrariet\u00e0, nell'interesse delle potenze vincitrici e della Grecia stessa. Ne consegu\u00ec - infatti \u2013 una sconfitta e una tragedia per il popolo greco, che fu in breve costretto a restituire cruentamente tutti i territori assegnati. Anni dopo, Sforza scrisse: \nIngresso in politica e nomina a Ministro degli Esteri del Regno d'Italia.\nAlla Conferenza per la pace i rappresentanti dell'Italia (Vittorio Emanuele Orlando e Sonnino) chiesero l'applicazione integrale del Patto di Londra, e, in aggiunta, l'annessione della citt\u00e0 di Fiume. Tali richieste si rivelarono in controtendenza con i princ\u00ecpi della conferenza per la pace. A Parigi, infatti, le potenze vincitrici accolsero i principi di nazionalit\u00e0 e di autodeterminazione dei popoli, quest'ultimo propugnato dal presidente statunitense Wilson, che non aveva sottoscritto il patto di Londra. Wilson, individuava quattordici punti per una pace equa tra le nazioni: tra essi la \u201crettifica delle frontiere italiane secondo linee di demarcazione chiaramente riconoscibili tra le due nazionalit\u00e0\u201d (punto 9); \u201cun libero e sicuro accesso al mare alla Serbia\u201d, e delle \u201cgaranzie internazionali dell'indipendenza politica ed economica e dell'integrit\u00e0 territoriale degli stati balcanici\u201d (punto 11). Quando il Governo italiano si rese conto dell'impossibilit\u00e0 di proseguire sulla propria linea, diede le dimissioni.\nIl 23 giugno 1919, fu nominato primo ministro Francesco Saverio Nitti; quest'ultimo, consapevole dell'adesione di Sforza al principio di nazionalit\u00e0, gli affid\u00f2 il primo incarico politico della carriera, nominandolo sottosegretario agli Affari Esteri. Contemporaneamente Sforza consegu\u00ec la nomina a senatore del Regno d'Italia. I ministri degli Esteri che si succedettero durante il governo Nitti I furono Tommaso Tittoni (sino al 28 giugno 1919), Nitti \"ad interim\" e Vittorio Scialoja (dal 26 settembre 1919).\nNitti sottoscrisse il trattato di Saint-Germain, che definiva i confini italo-austriaci (quindi quello del Brennero), ma non quelli orientali. Le potenze alleate, infatti, avevano rinviato all'Italia e al neo-costituito regno dei Serbi, Croati e Sloveni (che nel 1929 avrebbe assunto il nome di Jugoslavia) la congiunta definizione dei propri confini. Immediatamente (12 settembre 1919), una forza volontaria irregolare di nazionalisti ed ex-combattenti italiani, guidata dal poeta Gabriele d'Annunzio, occup\u00f2 militarmente la citt\u00e0 di Fiume chiedendo l'annessione all'Italia.\nNel maggio 1920, a Pallanza, il ministro Scialoja inizi\u00f2 i negoziati con i rappresentanti jugoslavi, ma tali colloqui non ebbero esito. Ne conseguirono le dimissioni del governo Nitti II, nel giugno 1920.\nGiovanni Giolitti, che succedette a Nitti il 15 giugno 1920, eredit\u00f2 da quest'ultimo la questione adriatica e il problema della definizione dei confini orientali. A tal fine, scelse Carlo Sforza come Ministro degli esteri.\nLa prima azione del nuovo Ministro degli esteri fu quella di denunciare l'accordo Tittoni-Venizelos, che il governo precedente aveva sottoscritto con la Grecia. Tale accordo prevedeva l'appoggio italiano all'annessione greca di territori gi\u00e0 facenti parte dell'Impero ottomano (Epiro, Macedonia, Tracia meridionale) e l'appoggio greco ad un \u201cmandato\u201d italiano sull'Albania. L'accordo - secondo Sforza - era contrario agli interessi dell'Italia, in quanto l'Albania era stata riconosciuta come Stato indipendente sin dal 1912, e non aveva partecipato alla prima guerra mondiale; di conseguenza, la limitazione della sua sovranit\u00e0, da parte dell'Italia, avrebbe prodotto un altro caso di violazione del principio di nazionalit\u00e0, nel settore balcanico. Sforza sottoscrisse, invece, un accordo diretto con l'Albania, che riconobbe la sovranit\u00e0 dell'Italia sull'isola di Saseno, di fronte alla Baia di Valona, e il conseguente controllo sulle due sponde del canale di Otranto (20 agosto 1920).\nColloqui informali con i rappresentanti del regno dei Serbi, Croati e Sloveni, furono condotti da Sforza durante la conferenza interalleata di Spa, nel luglio 1920. Il negoziato fu fissato a partire dall'8 novembre successivo, a Rapallo, nella Villa Spinola. Sforza era accompagnato dal Ministro della guerra Ivanoe Bonomi; solo a trattative ultimate, per la firma dell'accordo, fu raggiunto dal Primo ministro Giolitti. La delegazione jugoslava era composta dal Primo ministro Vesni\u0107, dal Ministro degli esteri Trumbi\u0107 e dal Ministro delle finanze Stojanovic. Sforza pose subito sul tavolo le sue condizioni, definite non negoziabili: la fissazione della frontiera terrestre allo spartiacque alpino da Tarvisio al Golfo del Quarnaro, compreso il Monte Nevoso; la costituzione del territorio di Fiume in Stato libero indipendente, collegato all'Italia da una striscia costiera, l'assegnazione all'Italia della citt\u00e0 di Zara e delle isole di Cherso, Lussino, Lagosta e Pelagosa. L'accordo venne raggiunto dopo soli due giorni, superando le riserve slave relative al passaggio di Zara all'Italia. Un successivo accordo, firmato il 25 novembre 1920 a Santa Margherita Ligure, prevedeva una serie d'intese economiche e finanziarie tra i due paesi e, il 12 novembre, i due governi sottoscrissero una convenzione antiasburgica per la mutua difesa delle condizioni del precedente Trattato di Saint-Germain. Il 24 dicembre 1920, al rifiuto di D'Annunzio di evacuare Fiume, l'esercito italiano procedette con la forza allo sgombero dei legionari dalla citt\u00e0.\nIl Trattato di Rapallo rappresent\u00f2 la conclusione del processo risorgimentale di unificazione italiana, con il raggiungimento completo del confine alpino e l'annessione di Gorizia e Trieste. La rinuncia italiana ai territori dalmati, etnicamente slavi, non compromise il controllo italiano sul Mare Adriatico, garantito dal possesso di Pola e di Zara, delle isole di Cherso, Lussino, Lagosta, Pelagosa e dell'isola di Saseno. Infine, la citt\u00e0 di Fiume, costituita in Stato indipendente, acquisiva uno \"status\" internazionale simile a un Principato di Monaco italofono sul Mare Adriatico. Tuttavia, Carlo Sforza, ancora agli esordi della carriera politica, ebbe difficolt\u00e0 a misurarsi in Parlamento e nelle piazze nell'illustrazione e nella difesa della bont\u00e0 del Trattato, e a confutare il concetto della \u201cvittoria mutilata\u201d introdotto da D'Annunzio.\nIl Governo Giolitti V, indebolito dalle elezioni generali del 1921, rassegn\u00f2 le dimissioni il 27 giugno 1921. Sforza rifiut\u00f2 di essere confermato al Ministero degli Esteri, cos\u00ec come gli aveva proposto il nuovo Capo del Governo ed ex collega di trattative a Rapallo Ivanoe Bonomi e rientr\u00f2 nella carriera diplomatica, con l'incarico di ambasciatore a Parigi.\nAntifascismo in Italia e all'estero.\nIl 30 ottobre 1922, immediatamente dopo la nomina di Benito Mussolini a Primo Ministro, Sforza si dimise dalla carica di ambasciatore a Parigi, inviando un polemico telegramma al nuovo Capo del Governo.\nFu quindi deciso oppositore del regime dai banchi del Senato: il 3 gennaio 1925, fu uno dei tre soli senatori che denunciarono in aula le responsabilit\u00e0 di Mussolini per l'omicidio di Giacomo Matteotti. Nel novembre 1924, Sforza ader\u00ec alla sua prima formazione politica, l'Unione Nazionale delle forze liberali e democratiche, costituita subito dopo l'omicidio Matteotti da Giovanni Amendola, insieme a personalit\u00e0 liberal-democratiche quali Luigi Einaudi, liberal-socialisti come Carlo Rosselli, Ivanoe Bonomi, Meuccio Ruini e Luigi Salvatorelli\n, e a repubblicani come il giovane Ugo La Malfa; tale formazione ebbe, per\u00f2, vita breve, e non sopravvisse al suo fondatore, deceduto a Cannes il 7 aprile 1926, a seguito di precedenti percosse delle squadre fasciste.\nNel 1927 alcune minacce, rivoltegli dagli squadristi, e lo scontro fisico subito a Bardonecchia, lo costrinsero all'esilio. Il pretesto per lasciare il paese fu la proposta di recarsi in Cina quale corrispondente di due quotidiani stranieri (Le Journal des d\u00e9bats e il Manchester Guardian); al ritorno si stabil\u00ec in Belgio, la patria della moglie e, successivamente, acquist\u00f2 una residenza estiva in Francia, presso Tolone. Negli anni dell'esilio si dedic\u00f2 all'attivit\u00e0 pubblicistica, non tralasciando i contatti con i fuorusciti italiani, ma senza aderire ad alcun partito; collabor\u00f2 con il quotidiano radicale francese \"La d\u00e9peche de Toulouse\" e fu, tra gli antifascisti in esilio, colui che lavor\u00f2 maggiormente per collocare il fascismo come un problema di carattere internazionale.\nNei giorni immediatamente precedenti l'entrata in guerra dell'Italia, Sforza fece un vano tentativo nei confronti di Vittorio Emanuele III, facendogli recapitare una lettera nella quale scongiurava il re di evitare il conflitto, prevedendo i pi\u00f9 gravi disastri per l'Italia e per la dinastia sabauda; il testo di questa lettera fu in seguito pubblicato nel volume \"L'Italia dal 1914 al 1944 quale io la vidi\", ma, al momento, non ne \u00e8 stata rinvenuta traccia nell'archivio Savoia.\nContemporaneamente, concord\u00f2 con il capo del governo francese Paul Reynaud la costituzione di una legione di volontari italiani emigrati da impiegare contro i tedeschi, sotto la bandiera italiana, ma l'incalzare delle vicende non resero attuabile tale tentativo. Di fronte all'invasione tedesca della Francia, il 17 giugno 1940, Sforza, con la famiglia e il giornalista antifascista Alberto Tarchiani, raggiunsero Bordeaux e, il giorno dopo, si imbarcarono su un cargo olandese, riuscendo a sbarcare illesi in Gran Bretagna.\nDopo un breve soggiorno a Londra, Sforza \u2013 insieme a Tarchiani - emigr\u00f2 negli Stati Uniti, dove alcune universit\u00e0 gli avevano offerto delle cattedre d'insegnamento. Durante il suo soggiorno negli Stati Uniti, elabor\u00f2 una linea politica atta a candidarsi quale leader del movimento antifascista nel mondo, e, implicitamente, di un'Italia liberata dalla dittatura fascista. Lo strumento che scelse fu la Mazzini Society, un'associazione di matrice democratico-repubblicana, nel solco della tradizione risorgimentale, fondata da Gaetano Salvemini nel settembre 1939, e di cui il giornalista Max Ascoli aveva assunto la presidenza. Il principale artefice della strategia del conte Sforza fu Alberto Tarchiani che, ben presto, assunse la carica di segretario dell'associazione. Sforza e Tarchiani contavano di acquisire l'appoggio del governo statunitense attraverso la Mazzini Society, per la creazione di un Comitato nazionale italiano, cio\u00e8 una forma di governo in esilio. Con il progressivo avanzamento delle truppe alleate in nord Africa (1941-42), circol\u00f2 anche l'ipotesi di un governo in esilio in Libia e, addirittura, di una \u201clegione italiana\u201d guidata da Randolfo Pacciardi, giunto negli Stati Uniti nel dicembre 1941. Tuttavia, l'atteggiamento delle autorit\u00e0 americane verso tale progetto non and\u00f2 oltre quello di una tiepida attesa e gli analoghi contatti che Sforza tent\u00f2 con la Gran Bretagna non ebbero alcun esito.\nMaggior successo ebbero i rapporti della Mazzini Society con le comunit\u00e0 italiane dell'America meridionale e centrale, ove si era costituita una rete antifascista e un movimento \u201cItalia libera\u201d, con sede a Buenos Aires. Le intese tra la \u201cMazzini\u201d e \u201cItalia libera\u201d condussero all'organizzazione di un Congresso italo-americano, che si tenne dal 14 al 17 agosto 1942, a Montevideo. Dopo aver ottenuto l'autorizzazione delle autorit\u00e0 americane, Sforza intervenne ai lavori congressuali, presentando un programma in otto punti, che fu approvato dagli oltre 10.000 presenti. Esso comprendeva la scelta istituzionale da parte del popolo italiano mediante un libero plebiscito - in cui auspicava la vittoria della repubblica democratica - e l'adesione dell'Italia alla Carta Atlantica e a un sistema organizzato di cooperazione e solidariet\u00e0 internazionale: Al termine dei lavori, la conferenza approv\u00f2 per acclamazione una mozione conclusiva, nella quale era affermato: \"La conferenza, infine, affida a Carlo Sforza, che ha gi\u00e0 assunto, per unanime e spontanea designazione, il posto di capo spirituale degli italiani antifascisti, l'incarico di costituire un Consiglio Nazionale italiano, dandogli la facolt\u00e0 di organizzarlo nelle condizioni pi\u00f9 opportune\".\nScontro con Churchill e rientro in Italia.\nIl congresso di Montevideo diede a Sforza la possibilit\u00e0 di imporsi quale leader antifascista di un'area laica e non marxista. Tuttavia le sue dichiarazioni in favore della scelta repubblicana lo resero avverso ai settori conservatori delle forze alleate, in particolare agli inglesi che, dopo l'8 settembre, stavano avviando un percorso di relazioni preferenziali con il governo Badoglio e la monarchia. Quando Sforza chiese l'autorizzazione a rientrare in Italia, il governo americano (ed in particolare il sotto segretario di Stato Adolf Berle) tent\u00f2 un'opera di mediazione tra le sue posizioni e quelle filo-monarchiche. Il conte fu costretto a firmare un documento con il quale s'impegnava a non contrastare in nessun modo l'azione del governo Badoglio, sino alla completa liberazione del paese dai nazisti. Tuttavia mentre Sforza interpretava restrittivamente e in modo letterale il documento firmato, il Primo Ministro inglese Winston Churchill riteneva che la lealt\u00e0 verso il governo legittimo dovesse estendersi anche alla persona del sovrano e all'istituzione monarchica. Per questo motivo, nell'ottobre 1943, prima di poter rientrare in Italia, Sforza fu convocato a Londra per un faccia a faccia con il leader britannico, che si tramut\u00f2 in un duro scontro, data l'irremovibilit\u00e0 dei due personaggi.\nAl rientro in Patria, dopo un esilio durato sedici anni, Carlo Sforza, grazie all'azione intrapresa nelle Americhe, era comunque fortemente accreditato nell'ambito dell'antifascismo democratico. Di ci\u00f2 era consapevole il maresciallo Badoglio, in cerca di riconoscimenti politici per il suo governo, che, nell'ottobre 1943, gli offr\u00ec l'incarico di Ministro degli Esteri. Successivamente fu il sovrano a proporgli, tramite il Ministro della Real Casa Pietro d'Acquarone, di succedere allo stesso Badoglio come Capo del governo ma, in entrambi i casi, Sforza pose come condizione imprescindibile l'abdicazione di Vittorio Emanuele III. In seguito precis\u00f2 meglio la sua posizione, facendosi portavoce di una soluzione che avrebbe posto sul trono il nipote infante del sovrano, con il nome di Vittorio Emanuele IV, e la reggenza del Maresciallo Badoglio. Il sovrano, naturalmente, espresse la sua pi\u00f9 netta contrariet\u00e0.\nMinistro senza portafoglio.\nL\"'impasse\" fu superata con l'accettazione di una proposta di Enrico De Nicola, cui Sforza ader\u00ec, consistente nel formale mantenimento della titolarit\u00e0 del trono da parte di Vittorio Emanuele III, ma con il trasferimento di tutte le funzioni al figlio Umberto, quale Luogotenente del Regno. Tale trasferimento si concretizz\u00f2 con l'ingresso degli alleati nella Roma liberata. Sforza fu quindi nominato ministro senza portafoglio, come personalit\u00e0 indipendente dai partiti (anche se su proposta del Partito d'Azione), nel primo governo politico post-fascista (governo Badoglio II), formatosi a Salerno, il 22 aprile 1944, e sostenuto dai sei partiti del Comitato di Liberazione Nazionale. Sforza fu nuovamente Ministro senza portafoglio nel governo Bonomi (giugno 1944), e preposto all'Alto Commissariato per le Sanzioni contro il Fascismo. \nLo scontro con il Primo ministro inglese, tuttavia, nocque alla fortuna politica di Carlo Sforza, in quanto comport\u00f2 un vero e proprio \"veto\" degli inglesi alla sua nomina a Presidente del Consiglio, quando il CLN si orient\u00f2 sul suo nome, all'atto delle dimissioni di Bonomi, nel novembre 1944.\nPresidente della Consulta Nazionale.\nNonostante la sua ascesa politica avesse subito una frenata, nel settembre 1945 fu eletto presidente della Consulta Nazionale, l'assemblea legislativa provvisoria del Regno d'Italia.\nNel 1946 Sforza ader\u00ec al Partito Repubblicano Italiano, e fu eletto in giugno all'Assemblea Costituente, come indipendente nelle liste del PRI. Alla costituente si impegn\u00f2 vanamente per far escludere la provincia di Massa-Carrara dalla nascente regione Toscana, cercando di dar vita ad una regione, definita \u00abEmilia Lunense\u00bb, che comprendesse, oltre alla stessa Massa e Carrara, anche i territori di Modena, Reggio nell'Emilia, Parma e La Spezia.\nMinistro degli Esteri della Repubblica Italiana.\nNel gennaio del 1947, il Presidente del Consiglio Alcide De Gasperi rientr\u00f2 dagli Stati Uniti, dopo aver ottenuto un prestito di 100 milioni di dollari in cambio dell'appoggio dell'Italia alla politica americana in Europa. In tale ottica, la presenza al Ministero degli Esteri di Pietro Nenni, neutralista e legato con un patto d'azione al Partito Comunista, diveniva inopportuna. Il 28 gennaio, pertanto, De Gasperi rassegn\u00f2 le dimissioni e, il 2 febbraio successivo, form\u00f2 il terzo governo, con la partecipazione dei socialisti e dei comunisti, ma con Carlo Sforza Ministro degli affari esteri. La partecipazione del lucchese era a titolo \u201ctecnico\u201d e non in rappresentanza del Partito Repubblicano, nelle cui liste era stato eletto all'Assemblea Costituente. Ormai settantacinquenne, pot\u00e9 rientrare nel grande giro della politica, non pi\u00f9 ostacolato da Londra, ove, a seguito della vittoria laburista del 1945, Winston Churchill era uscito di scena.\nFirma e gestione del Trattato di pace del 1947.\nSforza riteneva che la sottoscrizione del trattato di pace, tuttora non avvenuta, fosse condizione imprescindibile per l'integrazione italiana tra gli Stati democratici in un consesso economico, politico e militare. Impart\u00ec quindi immediatamente istruzioni al delegato italiano, Antonio Meli Lupi di Soragna, che sottoscrisse il trattato di pace il 10 febbraio 1947. Era tuttavia convinto che restassero ancora margini di negoziazione, quanto meno negli aspetti non immediatamente eseguibili di tale atto (amministrazione del Territorio libero di Trieste e delle ex-colonie; consegna del naviglio di guerra a titolo di riparazione).\nPur avendo rinunciato alle proprie colonie, infatti, il trattato non impediva che alcune, o parte di esse, potessero continuare ad essere amministrate dall'Italia sotto forma di amministrazione fiduciaria delle Nazioni Unite; inoltre, la politica estera italiana nei confronti delle ex-colonie poteva essere un biglietto da visita per i futuri rapporti con il mondo islamico. Tale linea era per\u00f2 subordinata ad accordi bilaterali con il Regno Unito che, al momento, controllava militarmente l'Africa settentrionale e orientale. Il 6 maggio 1949, Sforza si accord\u00f2 con il suo collega britannico Ernest Bevin sulle seguenti basi: a) la Libia sarebbe stata affidata in amministrazione fiduciaria parte all'Italia (Tripolitania) e parte alla Gran Bretagna (Cirenaica) e alla Francia (Fezzan); b) la Somalia in amministrazione fiduciaria all'Italia; c) l'Eritrea in amministrazione fiduciaria all'Italia, tranne lo sbocco al mare di Assab da concedere all'Etiopia, per poi costituirsi in Stato autonomo. Tale compromesso non ebbe, per un solo voto (Emile Saint-Lot di Haiti), la maggioranza all'assemblea dell'O.N.U.. Il 1\u00ba ottobre 1949 a Lake Success, al comitato politico dell'O.N.U., Sforza prefer\u00ec farsi portavoce delle popolazioni africane, richiedendo l'indipendenza immediata per la Libia e l'Eritrea, ed anche per la Somalia, dopo un periodo di amministrazione fiduciaria italiana. La linea del governo italiano ebbe successo, tranne che sull'Eritrea, che fu annessa all'Etiopia. L'amministrazione fiduciaria sulla Somalia fu accordata il 1\u00ba luglio 1950 per dieci anni, e fu l'unico caso che un paese sconfitto in una delle due guerre mondiali risultasse affidatario di un simile mandato.\nPer quanto riguarda la costituzione del Territorio Libero di Trieste, prevista dal trattato di pace, Sforza fece in modo di ritardare \u201csine die\u201d la sua attuazione, omettendo di indicare il nome del candidato italiano al governatorato. Nelle more della sua effettiva costituzione, infatti, il territorio era stato suddiviso in due zone di occupazione: la \"Zona A\" (Trieste e dintorni), sotto il controllo militare anglo-americano, e la \"Zona B\" (Capodistria e dintorni), sotto il controllo jugoslavo. Riusc\u00ec quindi ad ottenere una \u201cdichiarazione tripartita\u201d da parte dei governi inglese, francese e degli Stati Uniti (20 marzo 1948), nella quale si riconosceva la sostanziale \u201citalianit\u00e0\u201d dell'intero Territorio Libero e ci si dichiarava favorevoli al suo ricongiungimento all'Italia. L'azione di Sforza mir\u00f2 quindi a mantenere il regime di occupazione militare in entrambe le zone, sino all'attuazione della dichiarazione tripartita, per il ritorno complessivo all'Italia dell'intero territorio. Purtroppo la situazione internazionale gioc\u00f2 a sfavore di tale politica, in quanto il distacco di Tito dal blocco sovietico convinse le potenze occidentali a non effettuare alcuna pressione sul governo jugoslavo per la risoluzione del problema triestino in senso favorevole all'Italia. La situazione si sblocc\u00f2 solo nel 1954, quando Sforza era ormai scomparso, con la restituzione della sola zona \u201cA\u201d, e la perdita definitiva della zona \u201cB\u201d.\nPer quanto riguarda le limitazioni militari previste dal trattato, Sforza riusc\u00ec a ottenere, da parte degli Stati Uniti e della Gran Bretagna, la rinuncia alla consegna delle navi da battaglia Italia e Vittorio Veneto e l'inapplicabilit\u00e0 di altre clausole minori. La sua azione principale per il superamento delle limitazioni militari era tuttavia rivolta all'inserimento dell'Italia in un sistema di difesa comune con le potenze occidentali vincitrici del conflitto, e tale azione si concret\u00f2 con l'adesione dell'Italia alla NATO.\nIngresso dell'Italia nell'O.E.C.E. e nel Consiglio d'Europa.\nIl 31 maggio 1947, De Gasperi compose il suo quarto governo, inizialmente monocolore, con Sforza che fu confermato Ministro degli affari esteri ma sempre \"a titolo tecnico\". Poi il governo fu allargato alla partecipazione di socialdemocratici, liberali e repubblicani. \nIl 5 giugno 1947 il segretario di Stato statunitense George Marshall annunci\u00f2 al mondo, dalla Memorial Church dell'Universit\u00e0 di Harvard, la decisione degli Stati Uniti di avviare l'elaborazione e l'attuazione di un piano di aiuti economico-finanziari per l'Europa. Il ministro statunitense chiese la collaborazione dei Paesi europei per la formulazione delle loro richieste. L'aver sottoscritto il trattato di pace consent\u00ec al governo italiano di prender parte ai lavori per la redazione del programma di ricostruzione europea. Fu quella la prima occasione offerta all'Italia di rompere l'isolamento sul piano internazionale conseguente alla sconfitta militare del 1943. Durante l'apposita conferenza, tenuta Parigi dal 12 luglio 1947, Sforza prese la parola due volte e, in entrambi i casi, dette al suo discorso un taglio eminentemente europeista.\nPer controllare la distribuzione degli aiuti del Piano Marshall, il 16 aprile 1948, si costitu\u00ec la prima organizzazione sovranazionale tra Stati europei, e cio\u00e8 l'O.E.C.E.-Organizzazione per la cooperazione economica europea, alla quale l'Italia fu ammessa come membro fondatore.\nElezioni del 1948.\nSforza fru\u00ec della III disposizione transitoria della Costituzione repubblicana sedendo sui banchi del primo Parlamento in qualit\u00e0 di senatore di diritto.\nEgli comunque si impegn\u00f2 nella campagna elettorale del 18 aprile 1948, individuando nel sostegno o meno al piano di aiuti economici all'Europa, lo spartiacque politico tra le due contrapposte coalizioni elettorali (Democrazia cristiana e alleati e Fronte Popolare social-comunista).\nDopo le elezioni legislative del 1948, ed a seguito delle dimissioni di Enrico De Nicola, De Gasperi propose la candidatura di Carlo Sforza alla Presidenza della Repubblica. Sebbene sulla carta disponesse della maggioranza per essere eletto, quanto meno al quarto scrutinio, Sforza, antifascista ma anche anticomunista al punto da essere definito da Palmiro Togliatti \"servile marine americano\", non riusc\u00ec a ottenere i voti di tutti i parlamentari democristiani: contraria era in particolare la corrente di sinistra guidata da Giuseppe Dossetti, che gli fece mancare i voti necessari. Dopo il secondo scrutinio, al termine del quale gli mancarono almeno 46 voti per raggiungere la met\u00e0 pi\u00f9 uno dei suffragi e 195 voti per raggiungere i 2/3 dell'Assemblea richiesti dalla Costituzione, la dirigenza democristiana prese atto delle difficolt\u00e0 incontrate dal Ministro degli Esteri, e decise di candidare Luigi Einaudi. L'uomo politico liberale fu quindi eletto al quarto scrutinio.\nMinistro degli Esteri.\nIl nuovo Presidente della Repubblica reincaric\u00f2 Alcide De Gasperi che, il 23 maggio 1948 form\u00f2 il suo quinto governo, confermando nuovamente Sforza come Ministro degli affari esteri.\nPer nulla turbato dallo scacco politico-parlamentare, Sforza prosegu\u00ec nella politica estera europeista e filo occidentale. Il 18 luglio 1948, in un discorso a Perugia in qualit\u00e0 di rettore dell'Universit\u00e0 per Stranieri, si dichiar\u00f2 favorevole all'idea di un'Europa federale, da attuarsi per gradi, con la Germania in un piano di parit\u00e0 con gli altri Stati. Il 24 ottobre 1948 invi\u00f2 un memorandum al governo francese, nel quale sostenne che solo gli ideali di organica intesa e di interdipendenza europea avrebbero potuto salvare la pace e la democrazia nel mondo; ribad\u00ec inoltre: a) la necessit\u00e0 di graduare il processo di unificazione europea, partendo da premesse economiche, per arrivare ad una collaborazione politica; b) auspic\u00f2 la trasformazione dell'OECE in un organismo permanente dei 16 Stati europei aderenti; c) propose la creazione di una corte di giustizia europea. Il 27 ottobre successivo, invi\u00f2 un secondo memorandum a tutti i paesi dell'OECE, esprimendo gli stessi concetti. Le idee del ministro italiano e quelle espresse da altri uomini politici europei al Congresso europeo dell'Aja (7-11 maggio 1948) furono sintetizzate nel Piano Bevin, che il ministro britannico present\u00f2 alle cancellerie europee il 1\u00ba dicembre 1948. Tale piano concepiva come catalizzatore di tutti i progetti di unione europea la creazione di un Consiglio d'Europa, con funzioni consultive, ma dotato di un segretariato generale, con il compito di riunire almeno una volta all'anno i governi degli stati aderenti all'organismo, per discutere in comune dei problemi politici europei. Il 5 maggio 1949, l'Italia fu accolta tra i 10 Stati fondatori del Consiglio d'Europa.\nPatto atlantico e costituzione della Comunit\u00e0 europea del carbone e dell'acciaio.\nL'integrazione dell'Italia nel sistema occidentale, sotto il profilo militare, fu molto pi\u00f9 ardua di quella economica. Ci\u00f2 poich\u00e9, mentre per l'aspetto economico il Paese poteva comunque rappresentare un elemento importante per l'Europa occidentale, per quello militare, viste le limitazioni imposte dal trattato di pace, il suo peso era meramente simbolico; anche per quanto riguarda la posizione strategica, inizialmente, un'eventuale alleanza tra le potenze occidentali non sembrava dover includere i paesi del bacino del Mediterraneo. Gran Bretagna, Francia e i paesi del Benelux, infatti, avevano gi\u00e0 stretto un patto di autodifesa, con il Trattato di Bruxelles del 17 marzo 1948. L'avvio della costituzione di quella che sarebbe divenuta la Repubblica Federale Tedesca (1949), peraltro, sembrava indurre gli Stati Uniti a concepire un percorso politico-militare comprendente anche il riarmo della Germania occidentale. Secondo lo storico Ennio Di Nolfo, in tale fase, Sforza dette prova di una nuova felice intuizione, che spian\u00f2 la strada alla partecipazione italiana.\nIl riarmo della Germania, infatti, avrebbe messo in forte difficolt\u00e0 la posizione strategica della Francia. Sforza costru\u00ec un rapporto preferenziale con la nazione d'oltralpe, e a convincere i responsabili francesi che la Francia stessa avrebbe tratto giovamento dall'integrazione, anche militare, dell'Italia nel sistema occidentale. Il nostro Ministro degli affari esteri, infatti, punt\u00f2 \u2013 inizialmente \u2013 alla costruzione di un'unione doganale italo-francese; in seguito impost\u00f2 i rapporti con la nazione transalpina in base a orizzonti pi\u00f9 ampi: la partecipazione dell'Italia all'alleanza militare, infatti, avrebbe automaticamente esteso i meccanismi difensivi sino a comprendere l'Algeria francese (che sarebbe stata esclusa, qualora il \u201cPatto\u201d fosse rimasto limitato al \u201cNord Atlantico\u201d) e avrebbe controbilanciato la debolezza della Francia di fronte all'attenzione privilegiata degli Stati Uniti verso la Germania.\nNel corso della seduta negoziale del 1\u00ba marzo 1949, infatti, il rappresentante francese dichiar\u00f2 espressamente che la mancata partecipazione dell'Italia alla costituenda alleanza avrebbe indotto il governo francese a riconsiderare la questione stessa della sua adesione al trattato. Grazie all'irremovibilit\u00e0 del governo francese, anche l'Italia fu ammessa tra i paesi fondatori della NATO, e il 4 aprile 1949, il ministro Sforza pot\u00e9 sottoscrivere l'ingresso dell'Italia nell'alleanza atlantica.\nIl 14 gennaio 1950, De Gasperi form\u00f2 il suo sesto governo, confermando Sforza al Ministero degli Esteri. Nel frattempo l'unione doganale italo-francese, siglata a Torino il 20 marzo 1948, era stata superata dagli eventi. I rapporti stretti tra gli Stati europei in sede di Consiglio d'Europa, indussero il Ministro degli Esteri francese Robert Schuman a proporre la messa in comune delle risorse del carbone e dell'acciaio. Sforza, a nome dell'Italia, fu il primo ad esprimere la sua adesione al progetto, che fu accettato anche dalla Repubblica Federale Tedesca e dai Paesi del Benelux. Il trattato istitutivo della CECA - Comunit\u00e0 europea del carbone e dell'acciaio - la prima delle Comunit\u00e0 europee - fu stipulato a Parigi il 18 aprile 1951.\nUltimi tempi e morte.\nNello stesso anno, Sforza cominci\u00f2 a avvertire i sintomi della malattia che lo avrebbe accompagnato alla morte. Nella successiva crisi governativa, che avrebbe condotto all'insediamento del Governo De Gasperi VII (bicolore DC-PRI), chiese di lasciare l'incarico. Il Presidente del Consiglio, tuttavia, assumendo \"ad interim\" l'incarico di Ministro degli Esteri, lo mantenne al governo come Ministro senza portafoglio per gli Affari europei. \u00c8 scomparso in tale carica."}
{"id": "114598", "revid": "125736522", "url": "https://it.wikipedia.org/wiki?curid=114598", "title": "Umberto Terracini", "text": "Figura storica del socialismo italiano, Terracini fu uno dei protagonisti di quel travagliato processo interno al PSI che port\u00f2 alla nascita del PCdI, ed in seguito tra i maggiori esponenti della sua incarnazione successiva, il PCI, distinguendosi per la forte \"autonomia critica\" da lui espressa in svariate occasioni nei confronti della condotta maggioritaria del suo partito.\nNel 1924 fu contrario alla cosiddetta secessione dell'Aventino, ovvero la defezione da parte di tutte le forze d'opposizione antifascista ai lavori parlamentari a seguito dell'assassinio di Giacomo Matteotti. In seguito \nmanifest\u00f2 in pi\u00f9 occasioni all'interno del partito il proprio dissenso nei confronti della politica di Stalin e della sua eccessiva influenza in seno al Comintern, contestando ad esempio la cosiddetta \"svolta\" segnata dal VI Congresso dell'Internazionale Comunista del 1928, in cui si sanc\u00ed il principio di non collaborazione con le forze socialdemocratiche e socialiste moderate in ottemperanza della formula del \"socialfascismo\" enunciato dal leader sovietico. In seguito, critic\u00f2 aspramente il patto di non aggressione stipulato nel 1939 dalla Germania nazista e dall'URSS, con il quale venivano tra l'altro determinate la spartizione della Polonia e la successiva occupazione sovietica dei paesi baltici. Tali posizioni critiche gli costarono l'isolamento all'interno del partito durante il periodo di confino sull'isola di Ponza e poi l'espulsione.\nRiammesso nel partito nel 1943, poco dopo la caduta del fascismo, partecip\u00f2 attivamente alla Resistenza in Piemonte, divenendo poi una delle figure di spicco della Repubblica partigiana dell'Ossola. Nel 1946 fu presidente dell'Assemblea Costituente. Negli anni settanta fu fermamente contrario al compromesso storico tra il PCI e la Democrazia Cristiana e, successivamente, . Ha collaborato con la rivista \"Il Calendario del Popolo\".\nBiografia.\nOrigini familiari e formazione politica.\nUmberto Terracini nacque a Genova il 27 luglio del 1895 da una famiglia ebraica originaria del Piemonte, secondogenito dei tre figli di Jair Terracini e Adele Segre. I nonni paterni erano commercianti ambulanti di panni, che operavano nei mercati della provincia astigiana. Con il tempo, il lavoro e il risparmio, erano riusciti a sviluppare un'attivit\u00e0 abbastanza fiorente da permetter loro di allestire, in un palazzo della vecchia Genova, un grande negozio di tessuti, fornito di ampio magazzino, da loro gestito con la collaborazione dei figli e di alcuni commessi.\nIn questa famiglia benestante, Jair Terracini aveva cercato di seguire altre strade: unico tra i fratelli, si era laureato in ingegneria civile per dedicarsi alla libera professione, nella quale tuttavia non aveva avuto successo ed era perci\u00f2 ritornato a curare gli affari della \"ditta Terracini\". Mor\u00ec prematuramente nel 1899, lasciando i tre figli, Amadio, Umberto e Margherita, che, insieme alla madre Adele, si trasferirono a Torino, in una casa di via Accademia Albertina, dove la vedova avrebbe potuto contare, in caso di estrema necessit\u00e0, sull'assistenza della famiglia di origine, appartenente alla borghesia benestante. La loro fu la povert\u00e0 decorosa e orgogliosa dei buoni borghesi decaduti, salvaguardata dalla modesta rendita della dote di Adele, costituita da titoli di Stato.\nCompletati gli studi elementari, Umberto frequent\u00f2 la scuola israelitica di Torino, i cui programmi corrispondevano a quelli ministeriali, salvo l'aggiunta dello studio della lingua e della storia d'Israele: non ricav\u00f2, n\u00e9 dalla famiglia, n\u00e9 dalla scuola, alcun interesse religioso, pur frequentando regolarmente la sinagoga. In una casa nella quale i libri erano scarsi e di modesto valore culturale, crescendo, per procurarsi delle letture, incominci\u00f2 a frequentare la Biblioteca civica, avvicinandosi ai romanzi popolari degli autori che allora godevano di particolare fortuna: Victor Hugo, Edmondo De Amicis, \u00c9mile Zola, Eug\u00e8ne Sue.\nFu la frequentazione del cugino materno Elia Segre, giovane anticonformista, gi\u00e0 allievo del Collegio militare dal quale era stato espulso per indisciplina, insignito di due medaglie d'oro al valor civile, socialista e anticlericale - leggeva infatti l'\"Avanti!\" e la \"Critica sociale\" di Turati, ma anche \"L'Asino\" di Guido Podrecca - a indirizzare i primi pensieri del giovanissimo Umberto verso temi sociali e politici: \u00abAdesso li capivo i discorsi del cugino Elia, mi commuovevo alla sorte di tanti miseri e mi indignavo contro chi ne aveva la responsabilit\u00e0\u00bb. Ma ben pi\u00f9 importante fu, dopo che nel 1908 Terracini fu iscritto al Liceo Gioberti, l'amicizia con uno studente delle classi superiori, Angelo Tasca: \u00abun incontro decisivo per il mio avvenire [...] Si raccontavano di lui cose mirabili in quanto a prontezza nello studio [...] ma paurose le sue propensioni ideali e politiche\u00bb. Figlio di un manovale delle ferrovie, aveva il piccolo alloggio, nello stesso palazzo di piazza Carlina dove un giorno andr\u00e0 ad abitare Antonio Gramsci, stracolmo di libri, di opuscoli e di giornali socialisti, dei quali approfitt\u00f2 anche il giovane Terracini.\nFu cos\u00ec che nel 1911 Terracini, accompagnato da Tasca e senza dire nulla alla madre, and\u00f2 a iscriversi nel Fascio socialista giovanile del quartiere Centro, in corso Siccardi: le polemiche sulla guerra di Libia erano all'ordine del giorno e Terracini fece le sue prime prove di polemista socialista, contrario alla guerra, nei capannelli che si formavano nei giardini di piazza Carlo Felice o sotto i portici di via Po, controbattendo le ragioni dei \u00abcolonialisti\u00bb. In un partito, come quello socialista, dove allora militavano, nelle citt\u00e0, soprattutto operai, la buona cultura e la possibilit\u00e0 che egli aveva di approfondire, studiando, i temi politici e teorici propri del movimento socialista, resero il giovane Terracini prezioso per tenere conferenze e lezioni nelle sezioni di partito, dove si fece conoscere e apprezzare.\nIn questo modo, nel 1912, fu eletto segretario della sua sezione e, dopo aver conseguito la maturit\u00e0 nel 1913 ed essersi iscritto alla Facolt\u00e0 di Giurisprudenza dell'Universit\u00e0 torinese, nell'agosto del 1914 veniva eletto segretario provinciale. Era appena incominciata la prima guerra mondiale, per la quale Terracini oppose subito la sua contrariet\u00e0 a un'eventuale partecipazione dell'Italia e fu proprio un comizio pacifista da lui tenuto il 15 settembre 1916 a Trino Vercellese a costargli l'arresto e la condanna a un mese di carcere, dal quale fu fatto uscire solo per essere arruolato a Bra, come soldato semplice nel 72\u00ba Reggimento fanteria. Di qui, nel 1917, venne inviato al fronte, nella zona di Montebelluna, assegnato come autiere in un corpo motorizzato, dove lo raggiunse la notizia che in Russia era avvenuta la prima Rivoluzione socialista della storia.\nAlla fine della guerra, senza essere ancora congedato, fu trasferito a Torino, dove si laure\u00f2 e incominci\u00f2, nel dicembre del 1919, a frequentare uno studio legale come praticante. Aveva intanto ripreso i contatti con i compagni di partito, Tasca per primo, e poi Gramsci e Togliatti. Furono i quattro giovani che progettarono una rivista nuova, che trattasse di politica e di cultura: Tasca trov\u00f2 i finanziatori, la sede fu ricavata nei locali dell'\"Avanti!\" e il 1\u00ba maggio 1919 poteva uscire il primo numero de \"L'Ordine Nuovo\". L'impostazione del settimanale, che Tasca aveva concepito come una rivista di cultura indirizzata agli operai, non soddisfaceva gli altri collaboratori, che intendevano privilegiare piuttosto l'analisi politica del movimento socialista italiano e internazionale, con una decisa impronta operaista: dopo due mesi, \"L'Ordine Nuovo\" mut\u00f2 impostazione e, in polemica con la Camera del Lavoro e con la linea politica del Partito socialista, svolse un'intensa propaganda a favore dei Consigli operai, le rappresentanze operaie costituite direttamente nelle fabbriche. Terracini collaborava anche all'edizione piemontese dell'\"Avanti!\", dirigeva un altro settimanale socialista, \"Falce e martello\" e, con Gramsci, Togliatti, Tasca, Zini, Pastore, Balsamo-Crivelli e altri, teneva lezioni di dottrina socialista nelle sezioni socialiste.\nLa conclusione del conflitto non sembrava aver portato i benefici che i sostenitori dell'intervento avevano sperato: alle centinaia di migliaia di vittime e di invalidi si erano aggiunti i disoccupati gettati sulla strada dalla lentezza della riconversione industriale, le difficolt\u00e0 provocate da salari insufficienti, i reduci che non riuscivano a reinserirsi nella vita civile, i nazionalisti esasperati da una vittoria che consideravano \u00abmutilata\u00bb dalle promesse di guadagni territoriali non mantenute, i timorosi di un'ondata rivoluzionaria proveniente dalla Russia. Gli squadristi di Mussolini cercavano di inserirsi in questi contrasti sociali presentandosi come i garanti dell'ordine e della propriet\u00e0, assalendo e devastando le sedi del Partito socialista, dei suoi giornali, delle Camere del Lavoro.\nTra i fondatori del PCd'I.\nIl 28 settembre del 1920 la direzione del PSI si divide tra chi aderisce all'idea di Terracini e chi invece proclama l'esigenza di mantenere unito il partito pur accettando alcuni punti proposti dall'Internazionale comunista. La divisione, ormai divenuta insanabile, porta nel 1921, al termine del XVII Congresso del Partito socialista, alla formazione del Partito Comunista d'Italia, cui Terracini aderisce diventandone un personaggio di rilievo (fa parte, infatti, del primo Esecutivo, assieme ad Amadeo Bordiga, Bruno Fortichiari, Ruggero Grieco, Luigi Repossi).\nEletto deputato nel 1921 e nel 1924, nel settembre 1926 fu arrestato a Milano insieme ai compagni Rosolino Ferragni e Aladino Bibolotti e nel 1928 fu processato dal Tribunale Speciale (con i massimi esponenti del PCd'I tra cui Antonio Gramsci e Giovanni Roveda). Il 4 giugno 1928, dopo le richieste di condanna del pubblico ministero, il Tribunale concesse la parola a Terracini affinch\u00e9 parlasse a nome di tutti gli imputati; Terracini approfitt\u00f2 dell'occasione per elevare un atto di accusa contro la dittatura fascista:\nFu condannato a 22 anni e 9 mesi di carcere. Dopo averne scontati 11 a Roma, nel 1937 venne inviato al confino prima a Ponza e poi a Santo Stefano, dove fu liberato dai partigiani nel 1943.\nDalla critica al Patto Molotov-Ribbentrop alla Repubblica partigiana dell'Ossola.\nNel 1939 critic\u00f2 aspramente e coraggiosamente il Patto Molotov-Ribbentrop insieme a Camilla Ravera, il che ne provoc\u00f2 l'espulsione dal partito e il formale divieto, imposto ai suoi compagni di confino, di rivolgergli la parola. Questo fu per lui motivo di tremenda amarezza. Fu riammesso nel partito nel 1943, mentre era profugo in Svizzera, senza che la vicenda fosse resa pubblica.\nAffianc\u00f2 dunque, in veste di segretario generale, la Giunta provvisoria di Governo della Repubblica libera partigiana dell'Ossola.\nTra i firmatari della Costituzione della Repubblica.\nEletto deputato e vicepresidente dell'Assemblea Costituente nel 1946, un anno dopo ne sar\u00e0 presidente dopo le dimissioni di Giuseppe Saragat. \u00c8 lui a firmare la Costituzione italiana insieme al Capo dello Stato Enrico De Nicola e al Presidente del Consiglio dei ministri Alcide De Gasperi.\nIn occasione delle elezioni politiche del 1948 \u00e8 favorevole all'alleanza coi socialisti nel Fronte Democratico Popolare. \nA seguito dell'attentato a Togliatti, avvenuto il 14 luglio 1948, presenta una mozione di sfiducia al governo guidato dalla Democrazia Cristiana, che secondo lui ha la responsabilit\u00e0 morale e politica dell'attacco al leader comunista. La mozione, in cui Terracini fece uso dell'espressione \"complesso del tiranno\" per indicare che a suo dire la DC stava imitando i metodi del Partito Nazionale Fascista, viene respinta con 173 voti contrari e 83 favorevoli.\nNel medesimo periodo fonda il movimento \"Solidariet\u00e0 democratica\" con l'intento di difendere le libert\u00e0 democratiche e di fornire assistenza legale e materiale agli arrestati per motivi politici e alle loro famiglie.\nNel 1948 si spos\u00f2 con l'attrice di cinema e teatro Maria Laura Rocca.\nLa reazione al rapporto di Chru\u0161\u010d\u00ebv sui crimini di Stalin.\nQuando, nel marzo del 1956, Togliatti torn\u00f2 da Mosca dopo aver ascoltato il rapporto di Nikita Chru\u0161\u010d\u00ebv (allora segreto) sui crimini di Stalin, Terracini ricord\u00f2 la sparizione del suo amico B\u00e9la Kun ed esort\u00f2 i compagni di partito a non accontentarsi di condannare gli \"errori\" (cos\u00ec li definiva Togliatti) del regime sovietico, bens\u00ec ad avere l'onest\u00e0 di fare insieme una dura autocritica su come i comunisti di tutto il mondo si fossero trincerati dietro il loro \"desiderio di non sapere\":\nL'appoggio all'intervento sovietico in Ungheria.\nNel novembre del 1956, in linea con le posizioni del partito sulla rivolta ungherese, salut\u00f2 l'entrata delle truppe sovietiche che misero fine al governo Nagy con le seguenti parole:\nAnni sessanta e settanta.\nTerracini conferm\u00f2 fino alla morte il suo seggio al Senato della Repubblica, dove nel 1954 pronunci\u00f2 un intervento indignato quando lo scudo crociato non diede le autorizzazioni fondamentali per poter realizzare la Festa dell'Unit\u00e0. Nel 1962 viene candidato alla presidenza della Repubblica, ma (dopo 200 preferenze al primo scrutinio e 196 al secondo) esce dalla possibilit\u00e0 di elezione; nel 1964 ci riprover\u00e0 ma, nonostante il considerevole aumento di consensi (da 200 a 250, per tutti i 12 scrutini su 21 in cui lotta per la vittoria) fu sconfitto da Giuseppe Saragat.\nNegli anni settanta partecip\u00f2 attivamente alle campagne innocentiste a favore di alcuni esponenti della sinistra extraparlamentare quali Giovanni Marini (condannato per l'omicidio di Carlo Falvella), Achille Lollo (condannato per il Rogo di Primavalle) e Fabrizio Panzieri (condannato per l'omicidio di Miki Mantakas). Non pu\u00f2 peraltro essere sottaciuto il suo impegno nel favorire il ritorno in Italia dall'Urss e il sostegno nei primi difficili anni offerto a Dante Corneli, il comunista di Tivoli, oppositore di Stalin, incarcerato nel 1936 e deportato nel Gulag staliniano. Umberto Terracini segu\u00ec con simpatia sia l'edizione delle memorie di Dante Corneli (1977), sia l'edizione delle lettere al fratello Mario di Emilio Guarnaschelli (1982), l'antifascista torinese fucilato nell'Estremo Oriente siberiano nel 1937, curata da Nella Masutti.\nVecchio saggio della politica italiana, negli ultimi vent'anni della sua vita svolge un ruolo marginale nello scacchiere istituzionale.\nLa morte.\nSi spense a Roma il 6 dicembre 1983, all'et\u00e0 di 88 anni. Le sue spoglie si trovano nel cimitero di Cartosio, dove ogni anno si commemora l'anniversario della morte alla presenza di autorit\u00e0 politiche."}
{"id": "114599", "revid": "124469510", "url": "https://it.wikipedia.org/wiki?curid=114599", "title": "Irene Pivetti", "text": "Ha militato nella Lega Nord ed \u00e8 stata eletta deputata, quindi Presidente della Camera nel 1994. Successivamente \u00e8 passata all'UDEUR restando parlamentare fino al 2001. \u00c8 sorella maggiore dell'attrice, regista, conduttrice e doppiatrice Veronica.\nBiografia.\n\u00c8 figlia del regista Paolo Pivetti e dell'attrice e doppiatrice Grazia Gabrielli. Sorella dell'attrice, conduttrice, regista e doppiatrice Veronica Pivetti, \u00e8 nipote del linguista Aldo Gabrielli (nonno materno). Laureata con lode in Lettere (indirizzo filosofico) all'Universit\u00e0 Cattolica del Sacro Cuore di Milano, subito dopo la laurea lavora come consulente editoriale. Tra il 1987 e il 1990 ha curato volumi sulla lingua italiana per Motta Editore, \"Selezione\", Mondadori, Club degli Editori, De Agostini. Attualmente gestisce il proprio \"blog\" su internet. \nAttivit\u00e0 politica.\nDal 1990 al 1994 \u00e8 stata responsabile della Consulta Cattolica della Lega Lombarda, poi divenuta Lega Nord. Nel 1992 viene eletta deputata alla Camera nella lista del Carroccio, e riconfermata nel 1994.\nPresidente della Camera dei deputati.\nIl 15 aprile 1994, al quarto scrutinio, \u00e8 eletta Presidente della Camera dei deputati: a 31 anni \u00e8 la pi\u00f9 giovane presidente della Camera della storia italiana, nonch\u00e9 la seconda donna dopo Nilde Iotti (eletta nel 1979). Ottenne 347 voti (38 pi\u00f9 del \"quorum\") da parte dei deputati di Forza Italia, Alleanza Nazionale, Lega Nord, Centro Cristiano Democratico e Lista Marco Pannella.\nL'uscita dalla Lega Nord.\nAlle elezioni del 1996 \u00e8 rieletta deputata della Lega Nord, ma il 12 settembre 1996 \u00e8 espulsa dalla Lega per la sua opposizione alla linea della secessione padana; l'Agepadania motiv\u00f2 la decisione affermando che fu presa \u00abper palese contrasto con le linee politiche del Movimento e del suo segretario\u00bb. Cos\u00ec il 22 ottobre fonda il movimento Italia Federale che nel 1998 confluir\u00e0 prima in Rinnovamento Italiano e poi nell'UDEUR (4 marzo 1999), partito del quale la Pivetti sar\u00e0 presidente dal 23 maggio 1999 fino al 2002.\nTra il 2000 e il 2004 \u00e8 membro del Comitato per la valorizzazione del patrimonio agroalimentare italiano presso il Ministero delle Politiche Agricole. Vicepresidente della Fondazione Italia in Giappone 2001, in rappresentanza Ministero Affari Esteri, tra il 2000 e il 2005 viene nominata Vicepresidente della Fondazione Magna Grecia nel 2008.\nNel 2009 \u00e8 nominata assessore al lavoro e formazione professionale nel comune di Berceto (PR). Nell'agosto 2010 \u00e8 nominata assessore all'immagine nel comune di Reggio Calabria, ma pochi giorni dopo \u00e8 costretta a rinunciare.\nAlle elezioni regionali del Lazio del 2013 si candida nelle file dei Cristiano Popolari, federati con Il Popolo della Libert\u00e0.\nAlle amministrative del 2016 si candida per il consiglio comunale di Roma nella lista Noi con Salvini, giungendo seconda, con preferenze, senza essere eletta.\nFondazione di Italia Madre e candidatura alle europee 2019.\nIl 27 maggio del 2018 fonda il partito politico di centrodestra \"Italia Madre\", che ha come ideologia l'europeismo. Alle elezioni parlamentari del 2018 non viene ammesso alle liste. Alle elezioni europee del 2019 Irene Pivetti si candida nelle liste di Forza Italia nella circoscrizione Italia Nord Orientale e ottiene preferenze, ma non viene eletta.\nAttivit\u00e0 professionale.\nDal 2002 \u00e8 consulente in strategie di sviluppo, valorizzazione risorse e relazioni istituzionali per imprese di diversi settori (infrastrutture, telecomunicazioni, ricerca scientifica e tecnologica, sanit\u00e0, agricoltura biologica, internazionalizzazione, made in Italy). \nNel 2008 fonda l'associazione \"Learn To Be Free Onlus\", per la promozione dello sviluppo sociale ed economico in aree svantaggiate. \u00c8 inoltre Presidente del Festival delle Identit\u00e0 e del Premio Luigi Malerba di Narrativa e Sceneggiatura. Nel 2011 fonda la rete di imprese Only Italia per la promozione del Made in Italy in Cina.\nIrene Pivetti \u00e8 inoltre Presidente della commissione economia dell'Istituto Svizzero Rorshach, \u00e8 docente del Master in Public &amp; Parliamentary Affairs presso la Libera Universit\u00e0 Maria Santissima Assunta (LUMSa) di Roma dal 2009. \u00c8 stata inoltre responsabile dei corsi di alta formazione per Reti spa (2003-2005), docente di strategie parlamentari, marketing politico, \"lobbying\" e comunicazione presso Running, LUISS Management, Eidos Communication (2002-2005) e di Organizzazione delle Istituzioni Europee, Link Campus University of Rome (2001-2005). Dal 2010 \u00e8 presidente dell'Associazione italiana degli operatori IPTV.\nIl 14 giugno 2019 viene nominata nuovo presidente di Assofer, l'associazione che riunisce gli operatori ferroviari intermodali.\nAttivit\u00e0 giornalistica.\n\u00c8 stata iscritta all'Ordine dei giornalisti dal 1986 come giornalista pubblicista e dal 2002 come giornalista professionista. Direttore di periodici politici tra il 1983 e il 1986, tra cui \"Dialogo e Rinnovamento\", periodico universitario, nel 1993 di \"Identit\u00e0\", mensile, a diffusione regionale, tra il 1990 e il 1994 \u00e8 opinionista de \"L'Indipendente\" e de \"L'Italia settimanale\".\nNegli anni seguenti \u00e8 stata collaboratrice delle testate \"Il Messaggero\" (1996-1997), \"Libero\" (2000), \"Scandali 2000\" e \"Il Campanile nuovo\" (2000-2002).\nTra il 1996 e il 1999 \u00e8 direttore di Italia Federale, agenzia stampa settimanale, a diffusione nazionale.\nNel 2002 collabora a \"Donna Moderna\", con una rubrica settimanale. Nello stesso anno riceve ad Alghero, per la sezione giornalismo, il Premio Nazionale Alghero Donna di Letteratura e Giornalismo (XII edizione).\nLa carriera televisiva.\nDopo l'abbandono dell'attivit\u00e0 politica \u00e8 stata autrice e conduttrice, su LA7, dei programmi \"Fa' la cosa giusta\" e \"La giuria\" (2002-2003). \"Oscar della televisione\" anno 2004, ha condotto alcune trasmissioni sulle reti Mediaset (\"Bisturi! Nessuno \u00e8 perfetto\" e \"Giallo 1\"), di cui \u00e8 anche autrice, per poi collaborare nel 2005 al programma di Maurizio Costanzo \"Buona Domenica\" e di nuovo assumere il ruolo di conduttrice del talk show politico settimanale su Rete 4 \"Liberi tutti\".\n\u00c8 conduttrice e autrice, su Rete 4, del programma d'inchiesta \"Tempi moderni\" nella stagione televisiva 2006-2007. Nel 2007 partecipa alla quinta edizione del programma di Rai 1 \"Ballando con le stelle\", classificandosi al quinto posto. Nel 2007-2008 \u00e8 conduttrice e autrice del programma \"Iride - il colore dei fatti\" sul canale nazionale Odeon TV. Dal 2008 \u00e8 opinionista in programmi di attualit\u00e0 e intrattenimento e dal 2009 editore di \"Web To Be Free\", rete televisiva su protocollo internet, dedicata specialmente all'informazione, in particolare economica. Dal 2011 al 2013 \u00e8 stata opinionista fissa a \"Domenica in... Cos\u00ec \u00e8 la vita\", andata in onda su Rai 1 con la conduzione di Lorella Cuccarini.\nProcedimenti giudiziari.\nNell'aprile 2020, durante la pandemia di COVID-19, la Guardia di Finanza - sulla base delle inchieste aperte dalle procure di Savona, Siracusa, Roma e Imperia - con diverse operazioni sequestra circa mezzo milione di mascherine importate dalla Cina dall'azienda Only Logistic, di propriet\u00e0 di Irene Pivetti, in quanto ritenute non idonee e di scarsa qualit\u00e0. Gli inquirenti sono risaliti a quattro fatture emesse dalla sua societ\u00e0 alla Protezione Civile per la cessione di 15 milioni di mascherine per un totale di oltre 25 milioni di euro pagati. Per tale fatto, vengono bloccati nei conti correnti della societ\u00e0 euro, cifra ritenuta minimale rispetto al valore totale della commessa, e Pivetti viene indagata insieme con altre quattro persone, con l'accusa di frode in commercio, falso ideologico, uso di atto falso, ricettazione, fornitura di prodotti non conformi in base al Testo Unico sulla sicurezza, violazione di dazi doganali e reati fiscali (evasione dell'IVA). Intanto a Roma viene aperto un procedimento anche dalla Corte dei Conti.\nIl mese seguente l'ex agente dei VIP e suo vecchio amico Lele Mora racconta di aver incontrato persone legate alla Banda della Magliana negli uffici della societ\u00e0 di Pivetti, la quale in risposta lo querela per diffamazione.\nA inizio giugno viene indagata dalla Procura di Milano insieme ad altre cinque persone con l\u2019accusa di riciclaggio sempre in relazione a operazioni di import-export con la Cina e per questo la Guardia di Finanza perquisisce la sua abitazione e alcune societ\u00e0 a lei riconducibili.\n\u00c8 stata indagata per frode per attivit\u00e0 illecite legate all'emergenza sanitaria mondiale iniziata nel 2020.\nIl 18 novembre 2021 la Guardia di Finanza, su disposizione della Procura della Repubblica di Milano, ha effettuato un sequestro di 4 milioni di euro a carico di Irene Pivetti nell'ambito di un'inchiesta su una serie di operazioni commerciali che, secondo l'accusa, sarebbero servite per riciclare proventi di un'evasione fiscale. I militari hanno anche notificato gli avvisi di conclusione dell'indagine in vista del rinvio a giudizio.\nVita privata.\nDopo un primo matrimonio con Paolo Taranta, dichiarato nullo dalla Sacra Rota, si \u00e8 sposata con Alberto Brambilla, dal quale si \u00e8 separata nel 2010. Ha due figli (Ludovica Maria e Federico), ambedue nati dal secondo matrimonio.\nNella cultura di massa.\nIrene Pivetti \u00e8 stata interpretata da Gledis Cinque nella serie TV \"1994\", trasmessa da Sky Atlantic ."}
{"id": "114602", "revid": "287204", "url": "https://it.wikipedia.org/wiki?curid=114602", "title": "Athlon Classic", "text": "LAthlon originale, o Athlon Classic, fu il primo processore della settima generazione di processori x86 di AMD denominata K7, in onore della precedente serie K6 anche se costruttivamente i processori erano differenti sotto molti aspetti. AMD ha continuato a chiamare Athlon anche l'ottava generazione (K8) dei propri processori.\nAthlon Classic.\nL'Athlon originale debutt\u00f2 il 21 agosto 1999 ed il nome Athlon fu scelto da AMD come diminutivo di \"decathlon\" per garantire una visibilit\u00e0 commerciale maggiore distaccandosi dai vecchi nomi dei propri processori come \"K6\" o \"K5\" che non avevano avuto un grande successo. La prima versione del core Athlon, chiamata K7 o Argon, fu disponibile inizialmente in vendita con velocit\u00e0 comprese tra 500 e 700 MHz per Slot A. Pi\u00f9 tardi fu introdotta una revisione del core \"argon\" chiamata K75 (Rispettivamente i core Pluto e Orion) che riusc\u00ec ad arrivare alla soglia dei 1000\u00a0MHz grazie ad un nuovo processo produttivo (0,18 micron al posto dei vecchi 0,25\u00a0\u00b5m) ed a dei voltaggi operativi leggermente aumentati. Anche questa revisione del processore era compatibile come la prima con il set di istruzioni standard x86 e veniva inserito nella scheda madre meccanicamente in uno slot simile (ma non compatibile nei pin) allo Slot 1 del Pentium II, per l'appunto lo \"Slot A\".\nInternamente i primi Athlon erano essenzialmente un core K6 reso compatibile col protocollo bus EV6 (usato per la prima volta sul DEC Alpha 21264 RISC). AMD concentr\u00f2 molti sforzi nel miglioramento dell'unit\u00e0 floating-point del K6 e vi inser\u00ec 2x64 KB di Cache di primo livello. Come il Pentium II della Intel e il Pentium III Katmai, presentava una cache secondaria di 512KB, inserita esternamente al chip ma ancora all'interno del modulo dello Slot A e fatta funzionare ad una velocit\u00e0 minore del core: inizialmente alla met\u00e0 (fino a 700\u00a0MHz), ma in seguito ai 2/5 (fino a 850\u00a0MHz) o anche a 1/3 (fino a 1\u00a0GHz) della velocit\u00e0 del core principalmente a causa dei costi e dei problemi di fornitura di una RAM di grosse dimensioni e dell'incapacit\u00e0 allora di integrare una grossa quantit\u00e0 di cache on-chip. \nIn termini di mercato, l'Athlon Classic fu un enorme successo non solo per merito proprio, ma anche perch\u00e9 Intel, normalmente affidabile, incontr\u00f2 in questo periodo una serie di problemi di produzione, design, e di controllo della qualit\u00e0. In particolare, il passaggio di Intel al processo di produzione a 0.18 \u00b5m, che inizi\u00f2 nel tardo 1999 e si svolse fino alla met\u00e0 del 2000, fu caotico, e ci fu una grave insufficienza di Pentium III nel mercato. Molti commercianti di PC da tempo esclusivi Intel trovarono la combinazione delle eccellenti performance e del ragionevole prezzo dell'Athlon allettante, e la prospettiva di poterne avere in quantit\u00e0 abbondante. Al contrario, AMD organizz\u00f2 un passaggio di produzione notevolmente intelligente, ebbe a disposizione ampie forniture e le vendite dell'Athlon andarono di bene in meglio.\nAthlon Thunderbird (T-Bird).\nLa seconda generazione dell'Athlon, core Thunderbird, debutt\u00f2 il 4 giugno 2000. Questa versione dell'Athlon usc\u00ec in formato PGA e non pi\u00f9 in formato \"Card\" per \"Slot A\". Naturalmente, contemporaneamente all'uscita di questo nuovo processore, fu introdotto un nuovo socket per poterlo ospitare, il Socket 462, detto anche \"Socket A\". Furono prodotte, comunque, versioni del processore da 650 a 1000\u00a0MHz per Slot A vista la richiesta di mercato. La pi\u00f9 grande differenza rispetto ai predecessori fu la cache; come fece Intel quando sostitu\u00ec il vecchio Pentium 3 core Katmai col molto pi\u00f9 veloce P-III core Coppermine, AMD sostitu\u00ec la cache esterna da 512 KB a velocit\u00e0 ridotta dell'Athlon Classic con 256 KB di una cache integrata sul chip a piena velocit\u00e0, anche se pu\u00f2 sembrare che met\u00e0 cache possa far perdere in prestazioni la velocit\u00e0 molto elevata superava abbondantemente questo problema e permetteva prestazioni molto migliori rispetto alle vecchie versioni.\nLa sua architettura dett\u00f2 nuovi standard in quanto a prestazioni per ciclo di clock, era molto pi\u00f9 efficiente di quella del Pentium 4, il quale da questo lato era a sua volta inferiore al Pentium 3. I processori Intel per avere le stesse performance del Thunderbird dovevano funzionare ad una maggiore frequenza e questo gap aument\u00f2 ulteriormente con il lancio della terza generazione dell'Athlon (l'Athlon XP). Nell'ottobre 2000 fu introdotto l'Athlon modello \"C\", con il front side bus della scheda madre passato a 133\u00a0MHz (FSB 266) dal precedente modello a 100\u00a0MHz ottenendo prestazioni migliori di circa il 10% rispetto al modello \"B\".\nIl Thunderbird fu il processore di maggior successo di AMD dai tempi dell'Am386DX-40 di dieci anni prima. I design delle schede madri erano molto migliorati in questo periodo, e il piccolo cerchio di costruttori che supportavano l'Athlon crebbe fino ad includere tutti i maggiori produttori. La nuova fabbrica a Dresda cominci\u00f2 a funzionare, permettendo una maggiore produzione ed un contenimento dei prezzi, e la tecnologia di produzione fu migliorata dal passaggio a collegamenti in rame."}
{"id": "114606", "revid": "1784425", "url": "https://it.wikipedia.org/wiki?curid=114606", "title": "Presidenti del Guatemala", "text": "I presidenti del Guatemala dal 1839 ad oggi sono i seguenti."}
{"id": "114607", "revid": "122123345", "url": "https://it.wikipedia.org/wiki?curid=114607", "title": "DOAJ", "text": "DOAJ, acronimo di Directory of Open Access Journals, \u00e8 un repertorio on line di riviste di alta qualit\u00e0 ad accesso aperto e sottoposte a peer review.\nNel febbraio 2016 includeva 11.250 periodici (pubblicati in quasi 200 paesi), che sono scesi a circa 9.000 nel maggio 2016, a seguito della rimozione di tutte le riviste che nell'ambito di un progetto volto a migliorare la qualit\u00e0 delle riviste indicizzate, imponeva a tutti gli editori di fare nuovamente domanda di inclusione. Quasi 7.000 delle riviste indicizzate sono ricercabili a livello di articolo; complessivamente il servizio, in continua crescita, permetteva di raggiungere oltre due milioni di articoli. I periodici sono ricercabili per titolo e per categorie.\nStoria.\nL'Open Society Institute ha finanziato vari progetti collegati all'accesso aperto, dopo la Budapest Open Access Initiative; DOAJ fu uno di questi.\nIl progetto di DOAJ nacque dalle discussioni sviluppate nella prima Nordic Conference on Scholarly Communication del 2002, durante la quale l'Universit\u00e0 di Lund fu incaricata di creare e manutenere la base di dati. Tale assetto si \u00e8 mantenuto fino al 2014 quando \u00e8 subentrata nella gestione la Infrastructure Services for Open Access (IS4OA).\nA marzo del 2014, DOAJ inizi\u00f2 una revisione completa dell'archivio, che si concluse il 31 marzo 2016 con la pubblicazione della lista degli editori autorizzati ad alimentare la base di conoscenza con le proprie riviste. Se furono indicati i motivi di esclusione dal sito, non furono notificati in modo altrettanto trasparente il luogo, le modalit\u00e0 e i responsabili della verifica.\nQuando il 15 gennaio 2017 Jeffrey Beall cess\u00f2 di aggiornare la lista delle riviste e degli editori predatori, nacquero in alternativa la \"blacklist\" di Cabell's International e la \"whitelist\" di DOAJ. Al 2017, 367 delle 12.595 riviste Open Access classificate come predatorie da Beall (pari ad una quota del 3%) risultavano indicizzate anche da DOAJ. Quest'ultimo sito decise di eliminare 157 di quei titoli ulteriori 157 titoli individuati da Beall, ignorando sostanzialmente il 45% della sua lista.\nAccessibilit\u00e0.\nMentre una parte dei contenuti \u00e8 liberamente consultabile da chiunque, al 2020 la sottoscrizione di un accesso completo a pagamento per una o pi\u00f9 aree disciplinari \u00e8 riservato esclusivamente alle biblioteche e alle istituzioni accademiche, e, in casi specifici, a gruppi di studenti, docenti e ricercatori.\nIl CONSER Open Access Journal Project \u00e8 l'iniziativa della Biblioteca of Congress che prevede di associare un codice CONSER ad ogni rivista elettronica censita da DOAJ. A partire dal 2004, \u00e8 stata oggetto di discussione la possibilit\u00e0 di integrare gli OpenURL e gli identificativi DOI direttamente fra i campi visualizzabili nei record bibliografici CONSER.\nDa prima del 2009, DOAJ ha adottato una politica per le quale tutte le riviste devono essere sono a un codice ISSN. I record bibliografici CONSER, insieme a quelli dell'ISSN, sono utilizzati dai bibliotecari e dai loro sistemi di gestione per creare archivi locali di collezioni di riviste accademiche e periodici. Pertanto, nelle biblioteche che hanno importato tali record \u00e8 possibile trovare accesso diretto sia agli abstract degli articoli che, dove previsto dai detentori dei diritti, al loro testo integrale."}
{"id": "114608", "revid": "599", "url": "https://it.wikipedia.org/wiki?curid=114608", "title": "Directory of Open Access Journals", "text": ""}
{"id": "114610", "revid": "287204", "url": "https://it.wikipedia.org/wiki?curid=114610", "title": "Campionato Sammarinese 1985-1986", "text": "Il Campionato Sammarinese 1985-1986 \u00e8 stata la 1\u00aa edizione del campionato di calcio di San Marino."}
{"id": "114611", "revid": "9", "url": "https://it.wikipedia.org/wiki?curid=114611", "title": "Tasawwuf", "text": ""}
{"id": "114613", "revid": "729019", "url": "https://it.wikipedia.org/wiki?curid=114613", "title": "35. SS- und Polizei-Grenadier-Division", "text": "La 35. SS- und Polizei-Grenadier-Division fu costituita a partire dal marzo 1945 quando il 29. Reggimento di polizia SS e il 30. Reggimento di polizia SS furono trasferiti nelle Waffen-SS; queste due unit\u00e0, che facevano parte della Ordnungspolizei, avevano servito nella Brigata di polizia Wirth. Il nuovo 14. Reggimento di polizia SS venne in seguito unito alle altre due unit\u00e0 per costituire la nuova divisione.\nLa battaglia di Berlino.\nA partire dalla met\u00e0 di aprile del 1945 la divisione occup\u00f2 diverse posizioni lungo il fiume Neisse a sud-est di Berlino. L'offensiva sovietica contro Berlino inizi\u00f2 il 16 aprile; quattro giorni dopo elementi della divisione furono trasferiti lungo il fiume Spree per arginare lo sfondamento sovietico, mentre il resto della divisione mantenne la posizione lungo il fiume Neisse fino al 26 aprile quando la schiacciante superiorit\u00e0 sovietica costrinse a lasciare la linea.\nIl 27 aprile il quartier generale della divisione venne trasferito nei pressi di Halbe, ma la morte del comandante R\u00fcdiger Pipkorn aveva gettato nel panico completo diverse unit\u00e0, i cui resti furono aggregati con le divisioni \"Nederland\", \"30. Januar\", la 36. Waffen-Grenadier-Division der SS, lo Schwere Panzerabteilung 502 e altre unit\u00e0 dell'esercito.\nIl 29 aprile la situazione era ormai diventata insostenibile, per cui diverse sezioni della divisione cercarono di raggiungere le linee americane appostate lungo le linee dell'Elba; all'inizio di maggio la divisione aveva cessato di esistere."}
{"id": "114620", "revid": "287204", "url": "https://it.wikipedia.org/wiki?curid=114620", "title": "Tariqa", "text": ""}
{"id": "114621", "revid": "289247", "url": "https://it.wikipedia.org/wiki?curid=114621", "title": "Turuq", "text": ""}
{"id": "114623", "revid": "903399", "url": "https://it.wikipedia.org/wiki?curid=114623", "title": "Massimo Bulleri", "text": "Soprannominato \"Bullo\", \u00e8 alto 188 centimetri, pesa 83 chilogrammi e giocava prevalentemente come playmaker ma all'occorrenza anche come guardia. Ha inoltre giocato nella nazionale italiana.\nCarriera.\nClub.\nGi\u00e0 quando aveva cinque anni cominci\u00f2 a giocare a pallacanestro, seguendo le orme del fratello Simone. Pochi anni dopo vinse il suo primo trofeo con il Basket Cecina.\nIn seguito, nel 1990 si inserisce nel vivaio del Pallacanestro Livorno dove vinse il titolo provinciale e regionale della categoria Ragazzi; si guadagna cos\u00ec la prima chiamata in Nazionale cadetti ed \u00e8 proprio con la maglia azzurra che il \"Bullo\" dimostra il suo grande talento, tanto che nel 1994 viene chiamato a far parte della squadra Juniores della Pallacanestro Treviso.\nPer tre anni, dal 1996 al 1999 viene mandato a fare esperienza nelle categorie inferiori (le sue tappe sono Ozzano dell'Emilia, Mestre e Forl\u00ec).\nRitorna all'ovile nel 1999, ed entra, a pieno titolo, a far parte della rosa dei dieci giocatori della Pallacanestro Treviso, giocando la sua prima stagione completa in Serie A1 nella quale conquista la sua prima Coppa Italia; vince anche la Coppa Saporta 1998-99.\nIl 22 novembre 2000, esordisce con la Nazionale maggiore, mettendo a segno 19 punti.\nLa stagione 2001-02 porta la sua consacrazione, risultando protagonista sia in campionato, sia in Eurolega. Vince due scudetti consecutivi nel 2001-02 e 2002-03, altre tre Coppe Italia (2003, 2004 e 2005) e due Supercoppe Italiane (2001 e 2002).\nAlle Final 4 di Eurolega con la Benetton Treviso batte in semifinale la Montepaschi Siena segnando un tiro decisivo da 3 punti. In realt\u00e0, avendo pestato la linea, il tiro sarebbe stato da 2 punti, ma la svista degli arbitri consent\u00ec l'accesso alla finale per i trevigiani, che persero con i padroni di casa del Barcelona.\nNel 2005, scaduto il contratto con la Pallacanestro Treviso approda all'Olimpia Milano.\nIl 3 dicembre 2007 a causa di divergenze con la societ\u00e0 viene ceduto in prestito alla Virtus Pallacanestro Bologna.\nA fine stagione rientra a Milano che nel febbraio del 2009 lo cede in prestito alla Pallacanestro Treviso perch\u00e9 non rientra pi\u00f9 nei piani della societ\u00e0.\nRitorna nuovamente all'Olimpia Milano nella stagione 2009-10, per poi far ritorno definitivamente a Treviso dalla stagione successiva. A Treviso viene anche nominato capitano.\nIl 31 luglio 2012 firma per la Givova Scafati, ma il successivo 28 settembre, su richiesta del giocatore, il contratto \u00e8 rescisso consensualmente. Il 3 ottobre 2012, infine, la Reyer Venezia annuncia l'ingaggio di Bulleri. Dal 12 luglio 2013 milita nella New Basket Brindisi\nA luglio 2015 passa alla Basket Ferentino . Nell'estate 2016 partecipa al ritiro estivo della Openjobmetis Varese, e firma un contratto annuale dopo essere stato confermato dallo staff varesino per disputare la stagione 2016-17 ; questa sar\u00e0 la sua ultima da giocatore, in quanto il 26 aprile 2017 annuncia l'intenzione di volersi ritirare al termine del campionato.\nGioca la sua ultima partita il 7 maggio 2017 a Torino.\nDal 1995 ha collezionato nei campionati professionistici oltre 500 partite giocate segnando pi\u00f9 di 5000 punti.\nNazionale.\nCon la nazionale ha esordito a Vilnius il 22 novembre 2000 contro la Lituania (85-80). In totale ha collezionato 127 presenze e 1063 punti.\nCon la maglia azzurra ha conquistato un bronzo agli Europei del 2003 e un argento alle Olimpiadi di Atene 2004.\nHa inoltre disputato l'Europeo Juniores di Tel Aviv 1994, il Campionato Mondiale Juniores di Larissa 1995, le Olimpiadi Militari di Zagabria 1999, i Giochi del Mediterraneo di Tunisi 2001, il Campionato Europeo 2003, il Campionato Europeo 2005, il Campionato Europeo 2007 e le qualificazioni agli Campionato Europeo 2009."}
{"id": "114625", "revid": "344646", "url": "https://it.wikipedia.org/wiki?curid=114625", "title": "Eurovision Song Contest 1980", "text": "Il venticinquesimo Gran Premio Eurovisione della Canzone si tenne a L'Aia (Paesi Bassi) il 19 aprile 1980.\nStoria.\nAvendo vinto il concorso del 1978 e quindi ospitato quello del 1979, Israele rifiut\u00f2 di organizzare il \u201cGran Premio dell'Eurovisione\u201d del 1980. Fu chiesto al Regno Unito di organizzare il concorso ma anch'esso si rifiut\u00f2. I Paesi Bassi si assunsero quest'onore, sebbene non avessero avuto molto tempo per la preparazione; infatti utilizzarono alcune parti della sequenza d'apertura e della scenografia della precedente edizione da loro ospitata nel 1976.\nLa televisione olandese scelse il 19 aprile come data del concorso. Questo giorno in Israele \u00e8 il giorno in memoria dell'Olocausto: per tale motivo si ritir\u00f2 dal concorso. Anche il principato di Monaco si ritir\u00f2 dal concorso per non tornarvi pi\u00f9 sino al 2004. La Turchia, invece, scelse di ritornare. Ma la sorpresa piacevole di quell'anno fu la partecipazione di un paese africano, il Marocco, che vi prese parte per la prima e ultima volta; il re del Marocco Hassan II, a fine concorso, visto il basso piazzamento del suo Paese, decise che non avrebbe mai pi\u00f9 partecipato al concorso. Il numero di partecipanti quell'anno fu di 19.\nIl noto artista Johnny Logan e Chorus &amp; Sax vinsero il \u201cGran Premio\u201d con il brano \"Whats another year\", rappresentando l'Irlanda, che divenne un grande successo in Europa e numero uno nelle classifiche britanniche. Partecipando per la terza volta, Katja Ebstein fu seconda con il brano \"Theater\" per la Germania Ovest. Ogni Paese port\u00f2 un proprio presentatore per introdurre la canzone nella propria lingua madre; per l'Italia fu Beatrice Cori. L'Italia \u00e8 sesta con il brano \"Non so che darei\", interpretato da Alan Sorrenti.\nStruttura di voto.\nOgni Paese premia con dodici, dieci, otto e dal sette all'uno punti le proprie dieci canzoni preferite.\nOrchestra.\nDiretta dai maestri: Anders Berglund (Svezia), Allan Botschinsky (Danimarca), Jean Claudric (Marocco), John Coleman (Regno Unito), Norbert Daum (Lussemburgo), Javier Iturralde (Spagna), Sigurd Jansen (Norvegia), Noel Kelehan (Irlanda), Jorge Machado (Portogallo), Jick Nakassian (Grecia), Del Newman (Italia), Richard \u00d6sterreicher (Austria), Atilla \u00d6zdemiroglu (Turchia), Peter Reber (Svizzera), Wolfgang R\u00f6delberger (Germania), Ossi Runne (Finlandia), Sylvano Santorio (Francia) e Rogier van Otterloo (Paesi Bassi). La canzone belga non ha utilizzato l'accompagnamento orchestrale.\nClassifica.\n12 punti"}
{"id": "114626", "revid": "109168651", "url": "https://it.wikipedia.org/wiki?curid=114626", "title": "Pre-produzione", "text": "La pre-produzione \u00e8 la fase in cui si prepara la realizzazione di un film, di uno spettacolo teatrale, di un concerto o comunque di un'opera di ingegno, prima che entri nella sua fase esecutiva.\nNel caso di una produzione cinematografica, si entra in fase di pre-produzione a seguito dello \"sviluppo del progetto\", il quale consiste nel reperimento dei fondi necessari, nella scrittura della sceneggiatura e nell'individuazione delle \"figure chiave\", ossia gli attori principali, il regista e il direttore della fotografia. Quando i finanziatori decidono che si possa procedere, si d\u00e0 inizio alla pre-produzione, la quale durer\u00e0 fino all'inizio delle riprese (fino cio\u00e8 all'inizio della lavorazione).\nFasi della pre-produzione.\nVediamo nel dettaglio in cosa consiste la pre-produzione ed alcune delle decisioni prese in questa fase:"}
{"id": "114628", "revid": "122545453", "url": "https://it.wikipedia.org/wiki?curid=114628", "title": "Ford Torino", "text": "La Ford Torino \u00e8 una autovettura prodotta dalla Ford Motor Company tra il 1968 e il 1976 per il mercato nordamericano.\nCaratteristiche generali.\nQuesto modello sostitu\u00ec la Ford Fairlane, nome che comunque venne mantenuto e che identificava il modello base che aveva interni differenti dalla Torino. Il nome \"Torino\" deriva dal fatto che gli statunitensi consideravano questa citt\u00e0, sede della FIAT e della Lancia, come la Detroit d'Italia.\nLa Torino era un'auto che, per gli standard del mercato USA dell'epoca, poteva essere considerata di medie dimensioni, anche se oggi sarebbe considerata una vettura abbastanza grande.\nAlcuni modelli della Torino erano auto decisamente potenti in quanto la Ford utilizz\u00f2 il modello Torino quale base nei primi anni del suo ritorno alla serie NASCAR.\nIl modello Torino (1968) era pi\u00f9 grande della Fairlane che andava a sostituire e inizialmente erano disponibili diverse versioni dell'auto: \"coup\u00e9\" due porte, berlina 4 porte, familiare 4 porte e decappottabile 2 porte. La scelta di motorizzazioni disponibili variava dal 4900\u00a0cm\u00b3 V8 al 6400\u00a0cm\u00b3 Ford FE serie 390. Inoltre era disponibile il modello \"Torino GT\" che aveva degli interni sportivi. Seguendo la moda del momento su questo modello vennero tolti i deflettori, mantenuti per\u00f2 sulle altre versioni.\nEvoluzione.\nIl modello che usc\u00ec nel 1969 presentava poche differenze rispetto al precedente. Venne introdotto il modello \"Torino Cobra\" che montava il motore Ford Cobra 428 da 7030\u00a0cm\u00b3, cambio manuale a quattro marce, sospensioni potenziate, doppio scarico e sedili ribaltabili. Come \"optional\" era disponibile un cofano dotato di presa d'aria che aumentava le prestazioni ad alto numero di giri oppure un differenziale autobloccante. Sempre nel 1969 venne prodotta, anche se in piccoli numeri e principalmente per l'utilizzo nelle gare NASCAR, la \"Ford Torino Talladega\", una versione caratterizzata da una linea pi\u00f9 aerodinamica per garantire prestazioni migliori.\nNel 1970 il \"look\" della vettura venne completamente rinnovato. La vettura presentava linee pi\u00f9 pulite e una calandra con fari circolari. Questo modello partecip\u00f2 anche al concorso per il premio di \"Motor Trend Car of the Year\". In questo anno solo la Ford Torino GT ebbe i fari a scomparsa. Nuove furono anche le motorizzazioni disponibili. Il modello pi\u00f9 piccolo era il 351 Cleveland V8 da 5800\u00a0cm\u00b3, per arrivare al Ford 429 da 7030\u00a0cm\u00b3, disponibile in diversi livelli di potenza, con le denominazioni \"Thunder Jet\", \"Cobra Jet\" e \"Super Cobra Jet\". A queste si aggiunse la versione \"Boss\" destinata ad equipaggiare i 3.000 esemplari di \"Torino King Cobra\" necessari per l'iscrizione al Campionato NASCAR. Il progetto venne per\u00f2 abbandonato e la produzione della versione \"Torino King Cobra\" si ferm\u00f2 allo stadio prototipale, con due soli esemplari costruiti.\nNel 1971 l'auto non sub\u00ec modifiche importanti. Solo nel 1970 e nel 1971 la Ford produsse anche un modello intermedio a 4 porte con tetto rigido sebbene rimanessero disponibili i modelli berlina.\nLa Gran Torino.\nIl nuovo \"remake\" del 1972 dava al modello rivisto un \"look\" ancor pi\u00f9 aggressivo del precedente, inserendo una grande calandra a \"bocca di pesce\". Venne interrotta la produzione della versione decappottabile mentre vennero mantenute le altre versioni. La versione GT divenne Gran Torino o Gran Torino Sport. Con l'introduzione delle limitazioni nel consumo e nelle emissioni rimase disponibile, per una vettura comunque pesante, il solo motore 351 Cleveland da 5800\u00a0cm\u00b3. Era disponibile a richiesta la versione Cobra Jet del motore. I finestrini rimasero senza telaio anche se la versione a 4 porte manteneva un sostegno centrale, caratteristica unica per una vettura 4 porte a tetto rigido. Nelle altre versioni della Torino vennero eliminati i deflettori.\nNel 1973 venne rivista, per adeguarla alle nuove normative federali, la parte frontale della vettura. Un grande paraurti sostitu\u00ec il precedente modello cromato e posto a filo della carrozzeria (la nuova norma prevedeva che ad un impatto frontale a 5 miglia orarie la fanaleria doveva rimanere integra). Erano disponibili 4 versioni: Hardtop (chiamata anche Regular roof), 4 porte, Sedan (\"station wagon\") e la Gran Torino Sport, che riprende le forme del \"model year\" '72 con la sola differenza del paraurti anteriore. Nonostante la Torino, o Gran Torino (la differenza tra i due nomi non esiste), continuasse a essere posta in vendita, la moda delle vetture potenti era ormai tramontata e, anno dopo anno, scomparvero tutti gli \"optional\" prestazionali.\nIl 1973 \u00e8 stato un altro anno ricco di successi per la Ford Torino, con 496.581 modelli venduti.\nPer la Ford Gran Torino Sport (\"fastback\") era stata prevista una produzione di 50.000 vetture, ma ulteriori modifiche alle normative federali ne arrestarono la produzione a poco pi\u00f9 di 1.000 unit\u00e0.\nNel 1975 e nel 1976 vennero effettuati pochi cambiamenti. Dopo il 1976 la Ford interruppe la produzione di questa vettura anche se il pianale venne utilizzato ancora per altri tre anni per i nuovi modelli LTD II e per il Thunderbird, nella sua versione pi\u00f9 piccola.\nCaratteristiche tecniche.\nPrestazioni:"}
{"id": "114630", "revid": "56620", "url": "https://it.wikipedia.org/wiki?curid=114630", "title": "Reame", "text": ""}
{"id": "114633", "revid": "122925186", "url": "https://it.wikipedia.org/wiki?curid=114633", "title": "Accumulate and fire", "text": "Accumulate and fire \u00e8 un termine inglese (reso approssimativamente dall'espressione \u00abcarica e spara\u00bb) che denota uno specifico stile di programmazione.\nLo stile \"Accumulate and fire\" \u00e8 caratterizzato dalla presenza di istruzioni che aggiornano un certo numero di variabili globali od oggetti prima di invocare una subroutine o un metodo il cui funzionamento dipende da tali valori globali.\nSvantaggi.\nDi norma, questo stile di programmazione \u00e8 considerato problematico per diversi motivi:\nNei casi peggiori, le variabili globali in questione sono definite al solo scopo di passare informazioni alla subroutine o al metodo invocato. In questi casi, l'informazione contenuta nelle variabili rischia di essere valida, aggiornata e significativa soltanto in un'area ristretta del programma, nel caso peggiore immediatamente prima delle invocazioni. In questi casi lo stato complessivo del programma \u00e8 ambiguo, perch\u00e9 parzialmente indefinito in alcune aree e fasi di esecuzione del programma.\nCause e motivazioni.\nLo stile \"accumulate and fire\" \u00e8 incoraggiato da alcuni fattori:\nL'uso di variabili globali invece di argomenti espliciti \u00e8 spesso motivato dalla volont\u00e0 di evitare liste di parametri eccessivamente lunghe. La presenza di numerose variabili globali per rappresentare lo stato del programma pu\u00f2 derivare dalla scarsa cura nel definire astrazioni valide per descrivere lo stato complessivo del sistema.\nSoluzioni.\nIl modo pi\u00f9 semplice per evitare lo stile \"accumulate and fire\" consiste nel passare tutti i valori di ingresso delle subroutine, compresi quelli globali, come argomenti espliciti. Questo approccio, che spesso risulta poco pratico a causa del gran numero di argomenti da passare, non elimina le vere cause del problema.\nPer eliminare le cause che portano allo stile \"accumulate and fire\" \u00e8 necessario intervenire pi\u00f9 radicalmente sul programma. Un possibile approccio consiste nel raggruppare le variabili globali interessate in una struttura dati e quindi passare la struttura come argomento. Nell'ambito della programmazione a oggetti, la struttura dati pu\u00f2 essere perfezionata in un oggetto facciata. Soluzioni di questo tipo sono opportune se i raggruppamenti sono dotati di coerenza interna, cio\u00e8 i parametri globali sono inter-dipendenti o legati tra loro da relazioni logiche.\nUn altro approccio consiste nel suddividere la subroutine in subroutine pi\u00f9 semplici, che richiedono solo alcuni degli argomenti.\nUna soluzione diretta al problema di \"thread\" paralleli che modificano le stesse variabili globali in modo imprevisto prima di una invocazione consiste nell'introdurre un meccanismo di controllo dell'accesso, per esempio i semafori.\nQuando non \u00e8 dovuto alla banale sostituzione di parametri locali con variabili globali definite appositamente, lo stile \"accumulate and fire\" pu\u00f2 essere un sintomo di difetti a un livello di astrazione pi\u00f9 alto. Le misure correttive in questi casi sono:"}
{"id": "114634", "revid": "344646", "url": "https://it.wikipedia.org/wiki?curid=114634", "title": "Eurovision Song Contest 1981", "text": "Il ventiseiesimo Eurovision Song Contest si tenne a Dublino (Irlanda) il 4 aprile 1981.\nStoria.\nNel 1981, Cipro entr\u00f2 nel concorso, mentre la Jugoslavia (dopo cinque anni) e Israele ritornarono. Italia e Marocco decisero di non partecipare. L'ESC 1981 fu vinto dai Bucks Fizz con \"Making your mind up\", rappresentando il Regno Unito; il gruppo colp\u00ec il pubblico nel momento in cui i due cantanti tolsero la gonna alle due ragazze del gruppo. Peter, Sue &amp; Marc, ritornarono per la quarta volta a rappresentare la Svizzera, con il brano in italiano \"Io senza te\", che si piazz\u00f2 al quarto posto. L'Egitto, per la prima volta, mand\u00f2 in onda il concorso. L'Italia come si \u00e8 visto, per la prima volta, non partecipa all'Eurofestival; il motivo fu il presunto basso interesse del pubblico italiano nei confronti della manifestazione.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Juan Barcons (Spagna), Anders Berglund (Svezia), Allan Botschinsky (Danimarca), John Coleman (Regno Unito), Otto Donner (Finlandia), Shegundo Galarza (Portogallo), Sigurd Jansen (Norvegia), Noel Kelehan (Irlanda), Giuseppe Marchese (Belgio), Yiorgos Niarchos (Grecia), Richard \u00d6sterreicher (Austria), Ranko Rihtman (Jugoslavia), Jo\u00ebl Rocher (Lussemburgo), Wolfgang R\u00f6delberger (Germania), Mike Rozakis (Cipro), Eldad Shrem (Israele), David Sprinfield (Francia), Onno Tun\u00e7 (Turchia), Rogier van Otterloo (Paesi Bassi) e Rolf Zuckowski (Svizzera).\nClassifica.\n12 punti"}
{"id": "114636", "revid": "729019", "url": "https://it.wikipedia.org/wiki?curid=114636", "title": "32. SS-Freiwilligen-Grenadier-Division &quot;30. Januar&quot;", "text": "La 32. SS-Freiwilligen-Grenadier-Division \"30. Januar\" fu costituita all'inizio del 1945 con truppe di riserva che si trovavano in Austria, composte da tedeschi e austriaci; si trattava uomini provenienti dalle Scuole di addestramento all'uso dei carri armati e di granatieri: fu inviata in Polonia per combattere i sovietici.\nBattaglia in Pomerania e a Stettino.\nImpegnata in Pomerania, fu annientata a Korlin, i pochi superstiti raggiunsero Stettino, mentre altri raggiunsero Berlino e combatterono intorno all'Alexanderplatz; altri ancora infine cercarono di rompere l'accerchiamento intorno al ponte Pichelsdorff.\nAltre unit\u00e0 della divisione ripiegarono su Hannover sperando di raggiungere lo Schleswig-Holstein, ma vennero bloccate dagli inglesi intorno a Kiel."}
{"id": "114637", "revid": "767487", "url": "https://it.wikipedia.org/wiki?curid=114637", "title": "La guerra dei mondi (film 2005)", "text": "La guerra dei mondi (\"War of the Worlds\") \u00e8 un film del 2005 diretto da Steven Spielberg e scritto da Josh Friedman e David Koepp. Tra gli interpreti figurano Tom Cruise, Dakota Fanning, Justin Chatwin, Miranda Otto e Tim Robbins.\nProdotto e distribuito da Paramount e DreamWorks, \u00e8 basato sull'omonimo romanzo del 1897 scritto da H. G. Wells. Fu girato in 72 giorni negli stati della California, Connecticut, New Jersey, New York e Virginia. Durante la realizzazione, ad ogni informazione fu assicurata massima riservatezza al fine di limitare il trapelamento di dettagli prima ancora che venisse lanciato sul grande schermo. Incass\u00f2 603 milioni di dollari come quarto film pi\u00f9 redditizio dell'anno; ben accolto anche dalla critica, nel 2006 fu candidato a tre premi Oscar.\nTrama.\nRay Ferrier \u00e8 un operaio portuale residente in un piccolo borgo del New Jersey; divorziato dalla moglie Mary Ann, riceve i figli Rachel e Robbie in custodia per il fine settimana, che la donna trascorrer\u00e0 a Boston con il nuovo fidanzato Tim e i suoi genitori. Lo stesso giorno si forma in cielo una nube a muro che scaglia a terra dei potenti fulmini, disattivando tutti gli apparecchi elettronici ed elettromeccanici della zona, inclusi orologi e autovetture.\nRay si reca nel centro citt\u00e0 per capire cosa stia succedendo e improvvisamente il terreno inizia a tremare. Si formano grandi crepe e dal sottosuolo fuoriesce una gigantesca macchina aliena tripode che con un raggio laser incenerisce chiunque e qualunque cosa incontri sul proprio cammino. L'uomo riesce a scampare al disastro e, tornato a casa incolume e sconvolto, decide di fuggire con i figli, guidando una macchina appena riparata sulla quale ha caricato delle provviste e portandosi dietro anche la sua pistola. Raggiunge l'abitazione della ex-moglie ma non vi trova nessuno e le reti telefoniche sono fuori uso. Sceglie cos\u00ec di passare nella cantina la notte, durante la quale si avvertono numerose esplosioni. Al mattino trova i resti di un Boeing 747 precipitato nei pressi della casa; una reporter lo informa che altri tripodi sono sbucati da sottoterra, assediando altri centri abitati e gli mostra un filmato dove si vede una capsula scendere nel sottosuolo, ipotizzando che al suo interno si trovino i piloti delle macchine aliene e che queste siano state sotterrate millenni prima in attesa di una pianificata invasione aliena.\nRay e i figli si affrettano a raggiungere Boston, ma, durante il tragitto, si imbattono in una folla disperata che li assale per impadronirsi della loro vettura. Trovandosi cos\u00ec costretti ad abbandonarla e a proseguire a piedi, giungono presso un porticciolo sul fiume Hudson. Il traghetto su cui sarebbero dovuti salire per raggiungere l'altra sponda viene attaccato da alcuni tripodi, creando panico tra la gente che si riversa sull'imbarcazione. Essa viene ribaltata e gli alieni, con i loro tentacoli meccanici, ripescano dal fiume e fanno prigionieri i passeggeri.\nI tre per\u00f2 riescono a fuggire a nuoto e giungere sulla terraferma; pi\u00f9 tardi assistono a un combattimento tra l'esercito statunitense e i tripodi, contro i quali le armi non hanno effetto a causa del loro scudo protettivo invisibile. Il figlio Robbie si unisce ai militari, come gi\u00e0 aveva provato a fare in precedenza, mentre Ray e Rachel trovano rifugio nella cantina di Harlan Ogilvy, un ex-guidatore di ambulanze deciso a vendicarsi della morte della sua famiglia, sterminata dagli invasori. Per ispezionare la casa diroccata, questi ultimi inviano in un primo tempo un cavo ottico serpentiforme e in seguito scendono personalmente a perlustrare lo scantinato, ma ancora una volta i fuggitivi riescono a non farsi vedere. La notte successiva, Ogilvy \u00e8 colto da un crollo psicotico alla vista di un malcapitato trafitto da un tripode che ne aspira poi il sangue: gli alieni stanno infatti drenando i liquidi vitali degli esseri umani per utilizzarli come fertilizzante per delle piante rosse che stanno colonizzando velocemente tutto il territorio. Col timore che il rumore provocato dall'uomo attiri gli alieni e vedendo come questo ormai abbia perso completamente la ragione, Ray lo sopprime, rimanendo pertanto solo con la figlia.\nTuttavia, viene scoperto da un'altra sonda e, per paura di perdere Rachel, che intanto viene catturata, si fa prendere a propria volta facendosi rinchiudere in una gabbia appesa alla macchina dove vengono raccolti gli esseri umani. Qui fa risucchiare delle granate nel boccaporto, facendo cos\u00ec esplodere dall'interno il tripode e liberando tutti i prigionieri. Dopo essersi ripreso la figlia giunge finalmente a Boston, dove nota un fatto curioso: le piante rosse si stanno seccando e diversi tripodi giacciono immobili vicino ai grattacieli senza che siano stati attaccati. All'apparizione di uno di loro ancora attivo, nota che gli uccelli si sono posati su di esso e avvisa i soldati che il suo scudo protettivo \u00e8 fuori uso. I militari fanno immediatamente fuoco con le loro armi anticarro e lo abbattono facilmente. Dalla capsula di pilotaggio ne esce, preceduto da una grande quantit\u00e0 di liquido rosso, un alieno agonizzante che muore in pochi istanti per soffocamento. Gli invasori vengono cos\u00ec facilmente sconfitti in tutto il mondo. Ray e Rachel raggiungono la casa dei nonni a Boston e qui ritrovano il figlio Robbie, ancora vivo, e Mary Ann.\nNell'epilogo viene cos\u00ec spiegata la sconfitta degli alieni:\n\"Quando gli invasori arrivarono e cominciarono a respirare e a nutrirsi, quegli organismi infinitesimali, che Dio nella sua saggezza aveva messo sulla Terra, iniziarono a condannarli, annientarli, distruggerli, dopo che tutte le armi e gli stratagemmi umani avevano fallito. Mediante il sacrificio di miliardi di vittime, l'uomo ha acquisito la sua immunit\u00e0, il suo diritto alla sopravvivenza tra le infinite creature di questo pianeta. E quel diritto \u00e8 suo contro ogni sfida, poich\u00e9 gli uomini non vivono e non muoiono invano.\"\nProduzione.\nSviluppo.\nSteven Spielberg chiam\u00f2 attorno a s\u00e9 Tom Cruise, con il quale aveva collaborato in \"Minority Report\" (2002) dichiarando: \"\u00c8 un collega molto intelligente, creativo e propone delle idee sul set cos\u00ec belle che ci intendiamo al volo. Mi piace lavorare con Tom.\" Cruise incontr\u00f2 il regista durante le riprese di \"Prova a prendermi\" (2002) e propose tre film alternativi su cui lavorare insieme, uno dei quali un adattamento del romanzo \"La guerra dei mondi\". Spielberg scelse quest'ultimo e afferm\u00f2: \"Ci siamo guardati l'un l'altro e le luci si sono accese. Non appena l'ho sentito, ho detto: 'Oh mio Dio! \"La guerra dei mondi\" - assolutamente.' E cos\u00ec fu.\" La decisione venne dettata dalla grande ammirazione che provava sia per l'opera di Wells, con la quale era cresciuto durante il periodo del college, sia per gli adattamenti passati (soprattutto quello cinematografico prodotto da George Pal del 1954 e quello radiofonico realizzato da Orson Welles, la cui copia originale dello script aveva acquistato nel 1994 per $).\n\u00c8 la terza pellicola del regista sul tema delle visite aliene, insieme a \"Incontri ravvicinati del terzo tipo\" e \"E.T. l'extra-terrestre\". La produttrice e collaboratrice di lunga data Kathleen Kennedy nota che con \"La guerra dei mondi\", Spielberg ebbe l'opportunit\u00e0 di esplorare l'antitesi dei personaggi riportati in vita nelle opere sopracitate. \"Quando abbiamo iniziato a sviluppare \"E.T.\", stavamo raccontando una storia molto pi\u00f9 spigolosa e tetra, ma in realt\u00e0 si \u00e8 evoluta in qualcosa di pi\u00f9 benigno, penso che un'esposizione oscura sia sempre stata da qualche parte dentro di lui.\" Spielberg sostenne di aver pensato che sarebbe stato divertente creare un \"film davvero spaventoso con alieni altrettanto spaventosi\", qualcosa che non aveva mai fatto prima. La sua intenzione era quella di raccontare una storia contemporanea che, pur avendo una natura fantasy, venisse descritta in modo iper-realistico.\nSceneggiatura.\nJ. J. Abrams fu scritturato da Spielberg e Cruise per scrivere il lungometraggio, ma dovette rifiutare poich\u00e9 stava lavorando alla trama della serie televisiva \"Lost\". Josh Friedman consegn\u00f2 una sceneggiatura, che venne poi riscritta da David Koepp. Dopo aver riletto il romanzo, questi si affid\u00f2 alla voce di un singolo narratore esterno, \"un punto di vista molto limitato, da parte di qualcuno completamente estraneo agli eventi piuttosto che di una persona coinvolta al loro interno\" ed escluse dalla storia una serie di elementi ritenuti troppo stereotipati, come la distruzione di monumenti storici da parte degli alieni. Alcuni avvenimenti del romanzo sono stati largamente adattati e condensati: il personaggio di Tim Robbins nacque dalla fusione di due personaggi originali del libro, mentre il nome \u00e8 preso da un terzo personaggio. Nonostante l'ambientazione sia stata cambiata dal XIX secolo ai giorni nostri, Koepp cerc\u00f2 anche di \"riportare il mondo moderno nel 1800\", mostrando personaggi sprovvisti di energia elettrica e dei moderni sistemi di comunicazione.\nSpielberg accett\u00f2 la sceneggiatura dopo aver scoperto che essa presentava molte somiglianze con la sua vita personale, incluso il divorzio dei suoi genitori (quello di Ray e Mary Ann), e anche perch\u00e9 le difficolt\u00e0 affrontate da quei personaggi immaginari, che sono sopravvissuti all'attacco degli alieni, riflettevano molto le stesse insicurezze che lo avevano tormentato in seguito agli attentati dell'11 settembre 2001. Per lui, le storie di sopravvivenza dei personaggi dovevano essere l'obiettivo principale, in quanto rappresentavano la mentalit\u00e0 americana del non arrendersi mai. Il regista descrisse \"La guerra dei mondi\" come \"un opposto polare\" a \"Incontri ravvicinati del terzo tipo\", incentrato su un uomo che molla la famiglia per viaggiare con gli alieni; \"La guerra dei mondi\" si concentra invece sull'unione della famiglia. Allo stesso tempo, il film non avrebbe esplorato molto la natura degli alieni e le motivazioni che li avevano spinti ad invadere la Terra, facendoci \"assistere soltanto al risultato di questi abominevoli piani con cui intendevano sostituire la loro razza alla nostra\".\nPur approvando lo \"script\", il regista pretese diverse modifiche: era contrario all'idea che gli alieni arrivassero in astronavi, visto che ogni pellicola che trattasse di un'invasione aliena utilizzava un tale veicolo. I cilindri marziani originali furono scartati e sostituiti dai Tripodi, i quali erano stati sepolti sottoterra sul pianeta molto tempo prima. Miranda Otto fu scelta dal regista in persona che cre\u00f2 la parte pensando a lei, dopo averla vista ne \"Il Signore degli Anelli - Il ritorno del re\" di Peter Jackson. L'attrice rifiut\u00f2 la parte perch\u00e9 incinta: Spielberg cambi\u00f2 allora la sceneggiatura pur di averla nel cast finale. Lawrence Brown scrisse: \"La decisione di presentare le macchine da combattimento degli invasori come se fossero sempre stati l\u00ec, sepolte sotto la Terra, solleva questioni che non esistevano nel libro originale di Wells. In questa versione, gli invasori erano gi\u00e0 stati qui, molto tempo prima, in epoca preistorica; avevano messo le loro macchine in profondit\u00e0 nel sottosuolo e se ne erano andate. Perch\u00e9? Perch\u00e9 non conquistare la Terra proprio a quell'epoca? Spielberg non fornisce una risposta e i personaggi sono troppo impegnati a cercare di sopravvivere per porsi questa domanda. Una possibile risposta, che fa venire i brividi, sorge spontanea. Gli alieni erano interessati agli umani come animali di cui cibarsi. Quando giunsero qua in precedenza, essi erano molto limitati in numero. Gli alieni lasciarono nascoste le loro macchine e se ne andarono, osservando pazientemente la Terra mentre gli umani si moltiplicano fino al numero desiderato\u00a0\u2013 e poi sono ritornati, per conquistarci. Sotto questa interpretazione, tutti noi\u00a0\u2013 tutti gli umani nel corso della storia\u00a0\u2013 non siamo stati altro che bestiame allevato in una fattoria aliena, destinati ad essere raccolti come grano maturo.\"\nSecondo quanto riportato nel volume \"Story of Science Fiction\" curato da James Cameron nel 2018, Steven Spielberg non fu per niente soddisfatto della maniera in cui finisce il suo film. Egli stesso condivise il malcontento di spettatori e critici e raccont\u00f2 di \"non aver mai capito come terminare quel dannato affare\", concludendolo con un epilogo a suo parere deludente. Cameron comunque lo difese sottolineando che nemmeno H. G. Wells riusc\u00ec a ideare un finale differente.\nRiprese.\nLe riprese si svolsero in Virginia, Connecticut, New Jersey, California e New York e durarono circa 72 giorni (dal'8 novembre 2004 e al 7 marzo 2005). Spielberg aveva originariamente intenzione di girare \"La guerra dei mondi\" dopo \"Munich\", ma Tom Cruise apprezz\u00f2 cos\u00ec tanto la sceneggiatura di David Koepp che gli sugger\u00ec di anticiparlo, mentre lui avrebbe posticipato \"\". La maggior parte della \"crew\" di \"Munich\" venne portata a lavorare anche su \"La guerra dei mondi\". Nel 2004, le \"troupe\" di produzione furono velocemente disposte su tutte e due le coste per prepararsi all'inizio delle riprese, per cercare ambientazioni lungo la costa est e per preparare i set e le scenografie da utilizzare una volta che la produzione sarebbe tornata a Los Angeles dopo le vacanze invernali. La pre-produzione avvenne in tre mesi, essenzialmente la met\u00e0 del tempo normalmente assegnato per un prodotto cinematografico di dimensioni e portata simili. Il regista per\u00f2 disse: \"Non si tratt\u00f2 di una corsa contro il tempo per \"La guerra dei mondi\". \u00c8 stata la mia programmazione pi\u00f9 lunga in 12 anni circa. Ci siamo presi tutto il tempo necessario.\" Spielberg collabor\u00f2 con la \"crew\" all'inizio della pre-produzione attraverso l'uso della pre-visualizzazione, considerando le scadenze stringenti.\nLa scena che mostra la prima apparizione dei Tripodi fu girata all'incrocio tra Ferry Street, Merchart Street e Wilson Avenue, a Newark, nel New Jersey. Le riprese del traghetto vennero girate nella citt\u00e0 newyorkese di Athens e l'edificio dei genitori di Mary Ann si trovava a Brooklyn (nel film \u00e8 descritta a Boston). Al di fuori della casa di Washington furono impiegati i rottami di un vero Boeing 747, in un immenso set realizzato negli Universal Studios. L'abitazione di Ray venne collocata a Bayonne, nel New Jersey (con un teatro di posa che raddoppia l'interno); nel frattempo, la sequenza di combattimento nella valle fu girata a Lexington in Virginia e a Mystery Mesa, in California. L'abbattimento e lo schianto del tripode fu girato a Naugatuck, nel Connecticut. Vari problemi cre\u00f2 invece la scena dei cadaveri nel fiume: la sequenza fu girata nel fiume della contea di Windsor, usando manichini molto realistici. Due di essi per\u00f2 sfuggirono al recupero e provocarono alcune ore di panico tra gli abitanti del luogo. Alcune riprese furono registrate sulla Korean War Veterans Parkway a Staten Island, NY. Inoltre furono adoperati ben sei teatri di posa, distribuiti su tre studi cinematografici.\nDesign ed effetti visivi.\nLa Industrial Light &amp; Magic fu la compagnia principale addetta agli effetti speciali. Spielberg, che in precedenza aveva utilizzato i computer per facilitare la visualizzazione delle sequenze durante la pre-produzione, disse: \"Questo \u00e8 il primo film che ho affrontato utilizzando il computer per animare tutti gli storyboard.\" Il regista decise di impiegare ampiamente la tecnica dopo una visita al suo amico George Lucas. Per poter mantenere il realismo, l'uso delle immagini generate al computer e del bluescreen venne limitato, miscelando molti degli effetti digitali con miniature e scene riprese dal vivo.\nI Tripodi furono ideati con un aspetto che Spielberg descrisse \"elegante\", visto che l'artista Doug Chiang si era ispirato alle forme di vita acquatiche. Il regista desiderava rendere tributo ai Tripodi originali e nello stesso tempo voleva che fossero iconici e minacciosi, cosicch\u00e9 gli spettatori si sarebbero interessati pi\u00f9 al mezzo meccanico in s\u00e9, che agli alieni all'interno. Gli addetti agli effetti speciali cercarono di unire insieme elementi organici e meccanici nella rappresentazione dei Tripodi, e fecero degli studi approfonditi affinch\u00e9 i loro movimenti fossero il pi\u00f9 possibile realistici, considerando il loro aspetto particolare e contraddittorio, in quanto dotati di una grande testa tozza, mossa da gambe sottili e flessibili. L'animatore Randal M. Dutra voleva che i movimenti dessero l'idea di un \"galleggiamento terrestre\", visto che camminavano sulla terra ma avevano un andamento acquatico e Spielberg li descrisse come dei \"ballerini classici spaventosi\". Molti elementi degli alieni ruotavano intorno al numero tre\u00a0\u2013 i Tripodi avevano tre occhi e come gli alieni avevano tre arti principali con tre dita ciascuno.\nIl direttore degli effetti speciali Pablo Helman decise di dare alle macchine extraterrestri un aspetto imponente, considerando che \"Steven voleva assicurarsi che queste creature fossero alte 45 metri\", cos\u00ec come Wells descrisse la loro altezza nel romanzo. Gli alieni avevano un aspetto ispirato alle meduse, con movimenti che richiamavano quelli delle raganelle dagli occhi rossi, e comunque una fisionomia da anfibio caratterizzata dalla pelle bagnata. Un alieno in polistirolo fu utilizzato come surrogato per guidare gli attori nella scena del sotterraneo. Spielberg non voleva sangue e frattaglie durante le morti dovute ai raggi inceneritori; come detto da Helman, \"questo doveva essere un film horror per bambini\". Quindi gli addetti agli effetti speciali decisero di vaporizzare i corpi e, considerando che questo non si sarebbe potuto realizzare in modo del tutto digitale, vista la complessit\u00e0 degli effetti e le scadenze stringenti, fu utilizzata della cenere vera insieme ai raggi e alle particelle creati in computer grafica. Chiang paragon\u00f2 lo stormo di uccelli che volava verso i Tripodi, richiamando una morte imminente, agli avvoltoi, e aggiunse che \"non si sa se questi volativi vanno incontro al pericolo o fuggono da esso e domandarsi quindi se convenga seguirli.\"\nDurante la sequenza in cui il minivan di Ray viene attaccato dalla folla, Janusz Kaminiski e Spielberg si munirono di molteplici luci interattive, come le lampade Coleman, le lanterne ad olio, le torce elettriche e la Maglite. Gli addetti della IL&amp;M ammisero che la distruzione del ponte di Bayonne fu la scena pi\u00f9 difficile da realizzare, visto l'uso esteso degli effetti in computer grafica, degli elementi ripresi dal vivo, e la scadenza ravvicinata di quattro settimane, affinch\u00e9 essa potesse essere inserita nel trailer del Super Bowl. Originariamente era prevista solo l'esplosione della stazione di rifornimento, ma poi Spielberg sugger\u00ec di far saltare in aria anche il ponte. La scena nella quale si intravede il Tripode sparare dei raggi inceneritori contro la monovolume, mentre questi li schiva, ha richiesto molti interventi in computer grafica.\nNel complesso, oltre cinquecento effetti speciali in computer grafica furono utilizzati nel lungometraggio. La costumista Joanna Johnston cre\u00f2 sessanta versioni diverse del giubbotto di pelle di Ray, per mostrare il suo logoramento dall'inizio alla fine del viaggio. \"All'inizio ha il giubbotto, una felpa con cappuccio e due magliette\", spieg\u00f2 Johnston. Un particolare dell'abito di scena di Dakota Fanning di speciale importanza \u00e8 il suo giubbetto con pelliccia color lavanda: \"Volevo qualcosa che la facesse sentire al sicuro, qualcosa con cui potesse dormire e mettersi in testa. Lo legammo con un nastro e Dakota lo indoss\u00f2, cos\u00ec l'aveva sempre con s\u00e9\". La costumista vest\u00ec Robbie in modo inconsciamente emulativo del padre, \"Sono molto pi\u00f9 simili di quanto pensino, con una grande tensione in superficie.\nColonna sonora.\nIl collaboratore di lunga data di Spielberg John Williams si occup\u00f2 della colonna sonora. Fu la prima volta in cui dovette comporre per un film incompleto, dal momento che solo i primi sei rulli, per un totale di 60 minuti, erano pronti per essere utilizzati. Consider\u00f2 la colonna sonora \"una musica molto seria\", che doveva combinare \"un'atmosfera necessariamente spaventosa\", con un \"ritmo in crescendo per le scene d'azione\" \u2013 la musica doveva \"spingere\" simbolicamente le macchine nelle scene di inseguimento, come quando Ray guidava per allontanarsi dal ponte di Bayonne o quando il Tripode attaccava il traghetto sull'Hudson.\nPromozione.\nLa Paramount Picture Interactive Marketing fece debuttare il gioco online sul sito ufficiale \"waroftheworlds.com\", il 14 aprile. La Hitachi collabor\u00f2 con la Paramount per una campagna promozionale mondiale, dal titolo \"The Ultimate Visual Experience\". L'accordo fu annunciato da Kazuhiro Tachibana, general manager dell'azienda giapponese. Tachibana afferm\u00f2: \"Il nostro progetto si associa perfettamente all'obiettivo di Spielberg e Cruise di essere i migliori al mondo nell'industria cinematografica, per cui l'Hitachi garantisce la massima qualit\u00e0 visiva dei suoi prodotti elettronici digitali per i consumatori\".\nIn Italia, il 29 aprile 2005, l'ospite d'onore Tom Cruise present\u00f2 la pellicola in occasione della cerimonia di premiazione della 50\u00aa edizione dei David di Donatello.\nSegretezza.\nSpielberg mantenne la segretezza su molte parti durante la lavorazione de \"La guerra dei mondi\", lasciando il cast e gli addetti ai lavori confusi riguardo all'aspetto degli alieni. Quando gli veniva chiesto della segretezza sulla sceneggiatura, David Koepp rispose: \"[Spielberg] non darebbe [la sceneggiatura] a nessuno\". Koepp spieg\u00f2 che gliel'avrebbe mandata via e-mail e che gliene avrebbe data una parte riguardante qualsiasi cosa qualcuno stesse facendo. Miranda Otto pens\u00f2 di non parlare della storia n\u00e9 con la famiglia n\u00e9 con gli amici e dichiar\u00f2: \nSpielberg ammise, dopo aver tenuto le cose segrete per cos\u00ec tanto tempo, che alla fine c'era stata la tentazione di rivelare troppo a danno della storia, durante la conferenza stampa dell'opera. Quindi rivel\u00f2 solo la scena della collina, dove Ray cerca di impedire al figlio di andarsene, affermando che \"dire di pi\u00f9 avrebbe svelato troppo.\" Tale scelta fece s\u00ec che \"The Sun\" arriv\u00f2 a sostenere che il film avrebbe superato il budget 200 milioni di dollari di \"Titanic\", che al tempo deteneva il record di pellicola pi\u00f9 costosa mai realizzata; in realt\u00e0, i costi effettivi non superarono i 132 milioni.\nSlogan e trailer.\nPer la promozione della pellicola vennero usate due differenti frasi promozionali, \"\"They're already here\" e \"This Summer, the last war on Earth won't be started by humans\" (in Italia rese rispettivamente come \"Sono gi\u00e0 qui\" e \"Quest'estate, l'ultima guerra sulla Terra non sar\u00e0 iniziata dagli uomini\"\"). Tra la fine del 2004 e l'inizio del 2005 vennero inoltre diffusi alcuni teaser, trailer e spot tv, molti dei quali ricaricati anni dopo su YouTube sul canale ufficiale della Paramount Pictures.\nDistribuzione.\nL'anteprima mondiale de \"La guerra dei mondi\" si tenne il 23 giugno 2005 al Ziegfeld Theatre, New York. Nell'evento, Tom Cruise rivel\u00f2 la sua relazione con l'attrice Katie Holmes. Sei giorni dopo, il 29 giugno, la pellicola venne distribuita negli Stati Uniti in oltre sale e in numerosi altri paesi, tra cui l'Italia.\nData di uscita.\nLe date di uscita internazionali nel corso del 2005 furono:\nDivieti.\nNegli Stati Uniti la visione fu consigliata con la presenza di un adulto ai minori di 13 anni per \"sequenze terrificanti di violenza fantascientifica e immagini disturbanti\". In Italia fu resa libera a tutti.\nI restanti divieti internazionali furono:\nEdizioni home video.\nIl lungometraggio usc\u00ec in VHS e DVD il 22 novembre 2005, sia nell'edizione a disco singolo sia nell'edizione speciale a doppio disco che comprende filmati sul dietro le quinte, interviste, documentari di vario genere e un paio di trailer. Si posizion\u00f2 al decimo posto nella classifica dei DVD pi\u00f9 venduti dell'anno, ricavando e portando cos\u00ec gli incassi complessivi a cifra . La Paramount rilasci\u00f2 infine la versione Blu-ray il 1\u00ba giugno 2010 e il 24 giugno 2020, in occasione del 15\u00ba anniversario, sar\u00e0 resa disponibile quella in Ultra HD.\nEdizione italiana.\nL'edizione italiana della pellicola fu curata da Claudia Gwirtzman per Dreamworks, mentre il doppiaggio avvenne presso la societ\u00e0 Pumais Due. I dialoghi italiani e la direzione del doppiaggio furono eseguiti da Fiamma Izzo, assistita da Simona Romeo e con la consulenza militare di Luciano Facca. La sonorizzazione si tenne presso la societ\u00e0 Technicolor Sound Services, mentre il missaggio negli studi Skywalker Sound, a San Francisco.\nNei primi mesi del 2005, la produzione americana richiese i provini per tutti i ruoli principali, tra cui quello di Ray Ferrier, per il quale furono convocati Fabio Boccanera, Niseem Onorato, Riccardo Rossi e Roberto Chevalier (che aveva pi\u00f9 volte doppiato Cruise). Pochi giorni dopo arrivarono le risposte per tutti i personaggi escluso Ray, in quanto Tom Cruise volle selezionare personalmente le voci dei suoi doppiatori. Verso la fine di marzo, scelse Rossi, poich\u00e9 trov\u00f2 il suo timbro non solo pi\u00f9 giovane rispetto a quella di Chavelier, ma anche pi\u00f9 commovente e combaciante al personaggio.\nAccoglienza.\nIncassi.\nIl film, uscito nelle sale in contemporanea mondiale il 29 giugno 2005 (ad eccezione di alcuni paesi asiatici, della Francia e del Belgio), riscontr\u00f2 un buon successo, incassando internazionalmente a fronte di un budget di 132 milioni e classificandosi al quarto posto tra i pi\u00f9 visti dell'anno. Negli Stati Uniti d'America incass\u00f2 , mentre nelle sale italiane .\nCritica.\nLa pellicola venne accolta in maniera generalmente positiva dalla critica cinematografica. Sul sito aggregatore Rotten Tomatoes ha una percentuale di gradimento del 75%, basata su 256 recensioni, con un voto medio di 7/10. Il consenso critico \u00e8 il seguente: \"L'adattamento de \"La guerra dei mondi\" di Steven Spielberg trasmette il brivido e la paranoia del romanzo classico di H. G. Wells mentre attualizza l'azione e gli effetti per il pubblico moderno.\" Su Metacritic ha un punteggio del 73 su 100 che indica come \"recensioni generalmente favorevoli\", sulla base di 40 recensioni.\nMichael Wilmington del \"Chicago Tribune\" assegn\u00f2 al film tre stelle e mezzo (su quattro), affermando che \"\"La guerra dei mondi\" ha indubbiamente vinto la battaglia, ma non la guerra\" e che ha condotto gli spettatori in un viaggio avventuroso esplorando due lati di Spielberg: quello chiaro e quello oscuro, aggiungendo inoltre che l'opera contiene una sentimentalismo di base simile a quella di \"E.T. l'extra-terrestre\". Rebecca Murray di About.com lo recens\u00ec positivamente, sostenendo: \"Spielberg \u00e8 quasi riuscito a creare un film sugli alieni perfetto\", sebbene abbia mosso qualche critica sul finale. Jonathan Rosembaum del \"Chicago Reader\" elogi\u00f2 gli effetti speciali e l'interpretazione di Cruise; Colin Jacobson del \"Chicago Tribune\" defin\u00ec l'opera \"un'avventura da far tremare la terra che \"sorprende e inchioda allo schermo\"\", laddove Roger Ebert la valut\u00f2 con due stelle su quattro, criticando \"l'aspetto r\u00e9tro\" e aggiungendo che, nonostante il budget notevole, l'invasione aliena era \"rudimentale\" e \"non molto interessante\". Peter Travers di \"Rolling Stone\" not\u00f2 dei parallelismi con pellicole precedenti, tra cui: \"Titanic\" nella scena dell'affondamento del traghetto, \"Gli uccelli\" per la costante sensazione di claustrofobia e \"Jurassic Park\" nella continua ricerca di \"prede\" da parte dei tripodi, affermando che questi ultimi \"uccidono d'istinto proprio come l'animale protagonista de \"Lo squalo\"\". David Edelstein scrisse per \"Slate\" che il film \"\u00e8 una sconvolgente unione tra scompiglio ed emozione\", sottolineando che il finale \"\u00e8 un \"deus ex machina\" per un diavolo \"ex machina\", anche se \u00e8 la resistenza umana a renderlo un capolavoro della fantascienza\". Jeremy Wheeler di AllMovie diede all'opera quattro stelle su cinque, dicendo che \"Steven Spielberg ha realizzato uno dei suoi pi\u00f9 orribili incubi con \"La guerra dei mondi\", un'inesorabile foto disastrosa che porta il genere in un mondo ferito, post-11 settembre. [...] Nelle mani di un'altra persona, sarebbe potuto essere un esercizio senz'anima - come \u00e8 ora, \"La guerra dei mondi\" rappresenta una forte allegoria per il suo tempo, prendendo il suo posto in un'estate piena di film con pi\u00f9 in mente che un semplice intrattenimento da popcorn.\"\nAdriano De Carlo di MYmovies.it ebbe un giudizio positivo soprattutto per la regia di Spielberg, capace di rendere \"La guerra dei mondi\" \"semplice, lineare, ma strepitosamente avvincente sul piano narrativo e spettacolare\". Badtaste.it, al contrario, pur apprezzando la fotografia e gli effetti speciali, sostenne che con il passare degli anni le opere di Spielberg siano andate via via peggiorando, tanto che \"i personaggi non riescono a interessare lo spettatore e i contrasti familiari sono decisamente superficiali e banali\". Secondo Giulia D'Agnolo Vallan il film fu invece \"un'equazione di paura tecnologicamente perfetta, sensorialmente debilitante, costruita come due ore e mezza in soggettiva, perch\u00e9 ogni spettatore provi cosa significa vedere il proprio mondo squarciato, [\u2026] persino dissanguato, da un nemico di scala enorme, contro cui non si pu\u00f2 assolutamente nulla e di cui non si capiscono nemmeno le ragioni\". Ivan Barbieri, in una recensione retrospettiva del 14 aprile 2017 per Ondacinema, con una valutazione di 6,5 su 10 scrisse: \"Con \"La guerra dei mondi\" Spielberg va a concludere un suo ideale trittico sci-fi del nuovo secolo (si aggiunge al kubrickiano \"A.I.\" e al gioiellino \"Minority Report\") che lo vede rimasticare ogni possibile sottogenere della fantascienza stessa. Inarrivabile per qualsiasi regista medio di kolossal hollywoodiani, \"War of the Worlds\" rimane per\u00f2 il capitolo meno incisivo di questa informale trilogia.\"\nPer il critico Serafino Murri \"La guerra dei mondi\", nel suo adattamento radiofonico del 1938 e nella sua versione cinematografica del 2005, costitu\u00ec un'efficace metafora di due momenti cruciali della storia: l'imminente aggressione nazista, con la seconda guerra mondiale e il terrorismo globale di matrice islamica; ci\u00f2 si evince dalla sequenza iniziale, in cui Rachel, figlia di Ray, chiede al padre con ansia se sono sotto un attacco terroristico. La stessa emersione delle astronavi aliene dal sottosuolo e lo sgomento e il terrore che suscita possono essere lette come metafora della scoperta di un terrorismo presente negli incubi delle societ\u00e0 occidentali. Anche la saggista Kirsten Moana Thompson, all'interno del capitolo \"War of the Worlds: Uncanny Dread\" del suo scritto \"Apocalyptic Dread: American Film at the Turn of the Millennium\" del 2006, not\u00f2 come l'opera di Spielberg risentisse del clima culturale di \"terrore e paranoia che l'amministrazione Bush ha continuato ad attizzare, con sempre pi\u00f9 disperazione dopo che la Guerra in Iraq \u00e8 entrata nel suo terzo anno e che le vittime del servizio Americano hanno sorpassato le diciottomila (al tempo dell'uscita del film)\"."}
{"id": "114639", "revid": "22475", "url": "https://it.wikipedia.org/wiki?curid=114639", "title": "International Swimming Hall of Fame", "text": "La International Swimming Hall of Fame (nota anche con l'acronimo ISHOF), la hall of fame internazionale del nuoto, \u00e8 un'organizzazione educativa non a scopo di lucro con sede a Fort Lauderdale, in Florida (USA), che si propone di promuovere l'insegnamento e la pratica del nuoto in tutto il mondo, e di onorare i grandi campioni degli sport acquatici.\nIl complesso espositivo della International Swimming Hall of Fame, a Fort Lauderdale, \u00e8 costituito da un museo, una biblioteca e un archivio, che contengono la pi\u00f9 grande collezione al mondo di oggetti, cimeli, libri, manoscritti e altri documenti legati agli sport acquatici. Fu inaugurato nel 1965 da Johnny Weissmuller, che fu campione olimpico nel nuoto prima di diventare famoso come attore nel ruolo di Tarzan.\nNella International Swimming Hall of Fame vengono inseriti sportivi, allenatori e altri soggetti che si sono particolarmente distinti a livello internazionale nel nuoto, nel nuoto sincronizzato, nei tuffi, e nella pallanuoto. L'inclusione nella prestigiosa lista, decisa da un apposito comitato con oltre cento membri da tutto il mondo, \u00e8 piuttosto selettiva, e pu\u00f2 avvenire dopo non meno di quattro anni dal ritiro dalle competizioni per gli sportivi, o dopo almeno 25 anni di attivit\u00e0 per gli allenatori."}
{"id": "114640", "revid": "1272592", "url": "https://it.wikipedia.org/wiki?curid=114640", "title": "Membri dell'International Swimming Hall of Fame", "text": "La seguente \u00e8 la lista dei membri della International Swimming Hall of Fame. Si tratta di atleti di livello assoluto e master e allenatori delle cinque discipline acquatiche (nuoto, nuoto di fondo, nuoto sincronizzato, tuffi e pallanuoto) e di altri soggetti, definiti \"Contributori\", che hanno avuto un impatto di respiro internazionale nella diffusione e nello sviluppo di tali discipline. La lista \u00e8 aggiornata agli ingressi del 2019."}
{"id": "114645", "revid": "1888309", "url": "https://it.wikipedia.org/wiki?curid=114645", "title": "San Siro (comune)", "text": "San Siro (\"San Sir\" in dialetto comasco, AFI: ) \u00e8 un comune italiano di abitanti della provincia di Como in Lombardia, situato nella sponda nord-occidentale del Lago di Como.\nStoria.\nIl comune di San Siro \u00e8 stato istituito con legge della Regione Lombardia 29 novembre 2002, n. 29, dalla fusione dei comuni di Sant'Abbondio e Santa Maria Rezzonico, in vigore dal 1\u00ba gennaio 2003. Gi\u00e0 nel XIV secolo, era citata la comunit\u00e0 di San Siro Monte Rezzonico, appartenente alla pieve di Menaggio fino al 1644 quando, assieme ai comuni di Plesio, Sant'Abbondio, Rezzonico, Nobiallo, Pianello e Breglia, costitu\u00ec la squadra di Rezzonico, inserita nel contado di Como, fino al 1791. Nel 1751, San Siro comprendeva nel suo territorio le cascine di Tricione, Camnasco Masio, Galio, Soriano, Lucana, Nol\u00e8 e Mastena e non era infeudato. A San Siro furono uniti i soppressi comuni di Rezzonico ed Uniti (Acqua Seria, San Martino) e Sant'Abbondio dal 1809 alla restaurazione austriaca nel 1816, poi ripristinati. Il comune fu soppresso dal fascismo nel 1928 e aggregato con Rezzonico e Sant'Abbondio nel neo costituito comune di Santa Maria Rezzonico. Sant'Abbondio riottenne la propria autonomia comunale nel 1957. A Rezzonico ha avuto origine la famiglia Della Torre, che tenne la Signoria di Milano e da cui nacque papa Clemente XIII.\nGeografia antropica.\nIl territorio comunale comprende le frazioni di Acquaseria, Camnasco, Carcente, Gallio, Lancio, La Torre, Lucena, Marena, Mastena, Maso, Molvedo, Noledo, Pezzo, Rezzonico, Roncate, San Martino, Santa Maria, Soriano e Treccione. Si sviluppa su una superficie di dalla fascia rivierasca posta a quota fino a sfiorare quota . Numerosi angoli del territorio permettono panorami eccezionali su tutta l'area centrale del lago di Como."}
{"id": "114646", "revid": "834", "url": "https://it.wikipedia.org/wiki?curid=114646", "title": "ISHOF", "text": ""}
{"id": "114647", "revid": "110157", "url": "https://it.wikipedia.org/wiki?curid=114647", "title": "Braunau am Inn", "text": "Braunau am Inn \u00e8 un comune austriaco di 17\u00a0518 abitanti nel distretto di Braunau am Inn, in Alta Austria, del quale \u00e8 capoluogo; ha lo status di citt\u00e0 capoluogo di distretto (\"Bezirkshauptstadt\").\nGeografia fisica.\nSi trova a circa 90\u00a0km ad ovest di Linz, a circa 60\u00a0km da Salisburgo, e a circa 120\u00a0km da Monaco di Baviera, sulla riva destra dell'Inn che segna il confine con la Germania (Baviera). Nello specifico la citt\u00e0 confina con Simbach am Inn, sulla riva sinistra del fiume.\nStoria.\nIX-XIX secolo.\nLa citt\u00e0 viene menzionata per la prima volta attorno all'810, e ricevette lo statuto cittadino nel 1260, il che la rende una delle citt\u00e0 pi\u00f9 antiche dell'Austria. Divenne una fortezza e un importante snodo per il commercio del sale e del traffico navale sull'Inn. Nel corso della sua storia cambi\u00f2 di mano diverse volte e appartenne alla Baviera prima del 1779 e nuovamente tra il 1809 e il 1816.\nIl 20 aprile 1889 nacque a Braunau Adolf Hitler.\nXX secolo.\nTra il 1915 e il 1918 nel quartiere periferico di Laab-H\u00f6ft fu allestito un grande campo profughi, composto di baracche in legno, dove furono concentrati oltre 12\u00a0000 profughi: sudditi asburgici di lingua italiana, evacuati dal Tirolo austriaco (da Riva del Garda, Arco, Folgaria, Lavarone, dal Roveretano e dalla Valsugana) e, in minor numero, galiziani ebrei. Le condizioni di vita nel campo, aggravate dalle malattie, dalle scarse possibilit\u00e0 di impiego e dalla cattiva alimentazione, causarono un'elevata mortalit\u00e0. Sul sito del cimitero in cui furono sepolti oltre 700 trentini si trovano oggi una tabella esplicativa e un piccolo monumento.\nMonumenti e luoghi d'interesse.\nA Braunau si trovano la chiesa parrocchiale tardo-gotica (XV secolo) di Santo Stefano, con un campanile alto 99\u00a0m, i resti di un castello, che ospitano un museo, e parti della vecchia cinta muraria.\nLa casa natale di Adolf Hitler.\nLa casa natale di Adolf Hitler, al civico 15 della Salzburger Vorstadt, \u00e8 stata sede della biblioteca civica fino al 1956. Nel 1952, dopo un accordo di ritorno, \u00e8 stata restituita all'ex proprietaria e subito presa in affitto dalla Repubblica austriaca. In seguito ha ospitato un istituto bancario e successivamente alcune aule del locale Istituto tecnico, dal 1970 al 1976. Attualmente ospita l'associazione \"Lebenshilfe\", che opera a favore degli invalidi.\nGi\u00e0 nei primi anni dopo la guerra, venne proposta la trasformazione della casa natale di Hitler in un luogo di commemorazione delle vittime del nazismo. Il consiglio comunale discusse a lungo sull'opportunit\u00e0 di applicare una targa commemorativa. Sotto l'egida del sindaco Hermann Fuchs e dopo l'intervento insistente dell'incaricato culturale Wolfgang Simb\u00f6ck, la decisione di applicare una targa sulla casa venne approvata. La targa non venne per\u00f2 posta per l'opposizione della proprietaria, che consider\u00f2 la decisione un'intromissione nei suoi diritti di propriet\u00e0 e ritenne che la targa avrebbe potuto essere oggetto di attentati sia anti- sia neo-nazisti. Un tribunale le diede ragione.\nDopo alcuni anni, nel 1989, il nuovo sindaco Gerhard Skiba prese una nuova iniziativa in tal senso. Due settimane prima del centesimo anniversario della nascita di Hitler, Skiba fece sistemare una targa commemorativa su una pietra collocata su suolo pubblico davanti alla casa. L'iscrizione sulla pietra, proveniente dal campo di concentramento di Mauthausen, recita:\nNel 1994 un magnate russo, rimasto anonimo, propose l'acquisto dell'edificio al fine ultimo di raderlo completamente al suolo. \nNell'autunno del 2016 il Ministero dell'Interno austriaco ha reso noto che l'edificio verr\u00e0 abbattuto, decisione in seguito riconsiderata.&lt;br&gt;\nNell'agosto 2019 \u00e8 stato confermato l'acquisto dell'edificio da parte dello Stato austriaco per 810.000 euro. In effetti lo Stato era gi\u00e0 proprietario della casa di Hitler dal 2016 dopo la conclusione di una procedura di espropriazione appellata in seguito dalla proprietaria. La decisione della Corte Suprema austriaca nel 2019, ha definitivamente chiusa quella lunga disputa giudiziaria, e secondo quando annunciato dal Ministro degli Interni austriaco, architetti modificheranno l'edificio per \u00abdargli una nuova destinazione non collegata al suo oscuro passato\u00bb. La casa era diventata negli anni meta preferita di filonazisti e simpatizzanti di estrema destra che, il 20 aprile di ogni anno, in occasione del compleanno del F\u00fchrer, si recavano in \"pellegrinaggio\". L'abbattimento dell'edificio, preso in considerazione dalle autorit\u00e0 statali, non \u00e8 possibile in quanto l'edificio risale al 1826 ed \u00e8 tutelato dai Beni Culturali, ragion per cui sar\u00e0 trasformata in una caserma di polizia municipale.\nEconomia.\nBraunau am Inn ospita scuole di ogni ordine e grado; industrie di elettronica, metallurgiche (Austria Metall AG) e di lavorazione del legno e del vetro.\nSport.\nLa locale squadra di calcio, il SV Braunau, raggiunse la Erste Liga, seconda divisione del campionato austriaco di calcio, nel 1993. Dopo anni di ottimi risultati, and\u00f2 improvvisamente in bancarotta nel 2002 e fu retrocessa nelle serie minori. La squadra \u00e8 stata rifondata col nome di FC Braunau."}
{"id": "114649", "revid": "767487", "url": "https://it.wikipedia.org/wiki?curid=114649", "title": "Angeli perduti", "text": "Angeli perduti (), noto anche col titolo internazionale di Fallen Angels, \u00e8 un film del 1995 scritto, diretto e prodotto da Wong Kar-wai.\n\u00c8 spesso considerato parte di un dittico che comprende anche il precedente \"Hong Kong Express\" (1994), con cui condivide l'ambientazione e l'essere composto da due storie labilmente interconnesse.\nTrama.\nUn killer professionista \u00e8 intenzionato a cambiare vita, ma al contempo \u00e8 intrappolato da un legame ambiguo e irrisolto con la propria socia. Dietro al rapporto professionale si nasconde infatti un legame sentimentale tormentato che si nutre di piccoli indizi e di una musica struggente. Adescato ma non sedotto da una ragazza bionda in cerca di identit\u00e0, non riuscir\u00e0 a svincolarsi in tempo.\nUn ragazzo muto (per una scatola di ananas scaduto, con una citazione evidente a \"Hong Kong Express\") e senza lavoro, che gira la citt\u00e0 in moto, si guadagna da vivere occupando temporaneamente negozi in orario di chiusura. La sua muta caparbiet\u00e0 gli permette di avvicinarsi a Charlie, una ragazza in cerca di un appoggio affettivo.\nLe due vite si svolgono fianco a fianco, ma quasi senza interazione.\nProduzione.\nIl film era stato originariamente concepito come terza storia del polifonico intreccio del precedente film del regista, \"Hong Kong Express\" (1994), venendo poi scartato in fase di sviluppo per non complicare troppo il progetto. Successivamente, Wong decise di recuperarlo come soggetto autonomo, sviluppandone ulteriormente la storia.\nLe riprese del film si sono tenute ad Hong Kong nella prima met\u00e0 del 1995. Il direttore della fotografia del film Christopher Doyle ha dovuto abbandonare le riprese in aprile per girare \"Le tentazioni della luna\" di Chen Kaige; Wong aveva continuato con un altro direttore della fotografia, trovandosi per\u00f2 insoddisfatto dal risultato e finendo per girare nuovamente la maggior parte delle scene dopo il ritorno di Doyle. Wong e Doyle hanno girato il film quasi interamente con obiettivi grandangolari, cos\u00ec da dare allo spettatore \u00abla sensazione di vedere i personaggi da lontano anche se si \u00e8 molto vicini a loro\u00bb.\nChan Man-lei, interprete del padre di He Zhiwu, era nella realt\u00e0 un amministratore delle Chungking Mansions, impiego che ricopre anche il suo personaggio nel film.\nColonna sonora.\nLa colonna sonora \u00e8 stata composta da Frankie Chan; nel film vengono utilizzati diversi brani non originali, tra cui una cover di \"Forget Him\" di Teresa Teng cantata da Shirley Kwan, \"Speak My Language\" di Laurie Anderson e \"S\u012bm\u00f9 de r\u00e9n\" di Chyi Chin. Durante gli assassinii compiuti da Wong Chi-ming vengono utilizzati dei riarrangiamenti di \"Because I'm Cool\", del musicista malgascio Nogabe Randriaharimalala, a sua volta campionatura di \"Karmacoma\" dei Massive Attack.\nIl finale e i titoli di coda sono accompagnati dalla cover dei Flying Pickets di \"Only You\".\nDistribuzione.\nIl film \u00e8 stato distribuito nelle sale cinematografiche di Hong Kong da Golden Harvest a partire dal 21 settembre 1995.\nIn Italia, il film \u00e8 stato presentato in anteprima al Bergamo Film Meeting il 23 marzo 1996. \u00c8 stato poi distribuito nelle sale cinematografiche italiane dalla Columbia TriStar Films Italia a partire dal 7 maggio dello stesso anno.\nEdizione italiana.\nL'edizione home video italiana del film \u00e8 stata pubblicata da BiM Distribuzione il 24 settembre 2003. Essa si caratterizza per una rititolazione (talvolta errata) di didascalie e titoli di coda, oltre che per la sostituzione di \"Only You\" con \"Things In Life\" di Dennis Brown come sottofondo musicale del finale.\nAccoglienza.\nIncassi.\nIl film ha incassato 7,5 milioni di dollari locali al botteghino di Hong Kong."}
{"id": "114650", "revid": "785863", "url": "https://it.wikipedia.org/wiki?curid=114650", "title": "Ultimate Fantastic Four", "text": "Ultimate Fantastic Four \u00e8 una serie a fumetti pubblicata negli Stati Uniti d'America dalla Marvel Comics incentrata su una versione riscritta e rinnovata dei Fantastici Quattro all'interno del progetto editoriale Ultimate Marvel.\nPersonaggi.\nAnche se i personaggi sono modellati sui corrispettivi del normale Universo Marvel, differiscono per diversi aspetti, l'origine dei loro poteri \u00e8 diversa, sono pi\u00f9 giovani e tutti all'incirca della stessa et\u00e0.\nReed Richards/Mister Fantastic: \u00e8 un bambino prodigio curioso fin dal primo istante di vita. Ad undici anni, durante una festa scolastica di scienze, \u00e8 stato ingaggiato dal governo per proseguire i suoi studi nel campo del teletrasporto. Ha continuato le sue ricerche nel Baxter Building a Manhattan. A 21 anni tent\u00f2 di realizzarsi trasportando materiale organico dal nostro piano di esistenza alla Zona-N, ma l'esperimento fall\u00ec e Reed guadagn\u00f2 il superpotere di allungare e deformare il proprio corpo come se fosse di gomma.\nSusan Storm/Donna Invisibile: faceva parte dei bambini prodigio ingaggiati, \u00e8 specializzata in biotecnologia. \u00c8 la figlia del dottor Storm, sovrintendente del programma. Fin dal primo incontro \u00e8 stata attratta da Reed, che ricambia il sentimento. I suoi poteri le permettono di diventare invisibile e di proiettare un campo di forza. Inoltre \u00e8 in grado di rendere invisibili anche altre persone.\nJohnny Storm/Torcia Umana: \u00e8 il fratello minore di Susan Storm, ha uno spirito molto pi\u00f9 modaiolo ed esuberante degli altri e cerca di attrarre pi\u00f9 ragazze possibili. Chiaramente il suo potere non fa che aumentare queste sue caratteristiche. Johnny pu\u00f2 prendere fuoco, volare e lanciare proiettili infuocati.\nBenjamin \"Ben\" Grimm/la Cosa: \u00e8 l'amico d'infanzia di Reed e si aiutavano a vicenda a scuola: Ben proteggeva Reed dai bulli e Reed aiutava Ben con i compiti. Fu invitato all'esperimento che lo rese un mostro costituito da una roccia gialla-arancione, praticamente invulnerabile fisicamente e refrattario anche a gas, acidi o scosse elettriche. Inizialmente Grimm serba un profondo rancore verso Reed, che ritiene responsabile della sua trasformazione, ignorando che \u00e8 stato Victor Von Doom a modificare i codici dell'esperimento facendolo fallire; poi, vedendo la dedizione e la temerariet\u00e0 con cui Reed tenta di invertire gli effetti dell'esperimento, si rappacifica con il compagno. In questo universo Reed (ormai impazzito) riesce in qualche modo a far evolvere i poteri di Ben che riesce a uscire dal suo bozzolo riacquistando il suo vero aspetto pur mantenendo la forza bruta che lo caratterizza.\nAvversari principali.\nVictor Von Doom/Dottor Destino: era un membro del progetto ricerca di giovani brillanti. A differenza degli altri, Victor ha sempre visto l'occasione come un possibile lancio personale ed un modo per aumentare il proprio potere. Von Doom \u00e8 un discendente di Vlad III di Valacchia, meglio conosciuto come Dracula; la sua famiglia fa parte di una societ\u00e0 segreta, l'Ordine del Dragone, atta a dominare il mondo e Victor \u00e8 stato indottrinato a questo scopo fin da piccolo. Victor lavorava con Reed Richards alla macchina per il teletrasporto nella Zona N; non convinto dei calcoli di Reed, li riprogramm\u00f2 causando presumibilmente l'incidente che trasform\u00f2 il suo corpo in metallo, con gambe di forma equina. Von Doom ha creato una micronazione chiamata \"la Rocca\", nel cuore di Copenaghen, in Danimarca, dove ha creato insetti meccanici che ha mandato al Baxter Building per uccidere i suoi ex colleghi. I Fantastici Quattro lo ritrovano, coperto da un'armatura che gli d\u00e0 l'aspetto del Dottor Destino classico, durante la saga degli eroi zombie, dove lui offre il suo aiuto agli FQ per estrarre dalle viscere di Johnny il feroce essere mitologico Zvilpogghua. Tuttavia, parlando a quattr'occhi con Reed, gli dice che in cambio del suo aiuto loro dovranno scambiare i rispettivi corpi, ad insaputa degli altri. Reed acconsente ma Victor, nel corpo di Reed, libera Zvilpogghua, che si impadronisce del corpo di Victor Von Doom, che dopo averlo accolto nel proprio corpo, entra al piano dei Fantastici Quattro zombi e li sconfigge, portandoli con s\u00e9 nel loro mondo originario. Salvando la Terra, Victor Von Doom dice a Reed che la sua ultima volont\u00e0 \u00e8 essere ricordato nei libri di storia per il suo sacrificio. L'ultima sua apparizione \u00e8 nella miniserie \"Potere Supremo\" dove sembra essere in combutta con Nick Fury, ma si scoprir\u00e0 in seguito essere un Robot con le sue sembianze (tattica tipica del Dottor Destino classico).\nDr. Arthur Molekevic/l'Uomo Talpa: ha eseguito esperimenti proibiti ed \u00e8 stato cacciato dal Baxter Building. Questi esperimenti comprendevano creare una nuova forma di vita in parte vegetale. Molekevic si \u00e8 rivelato uno schizofrenico, che sente voci nella sua testa, a cui si riferisce chiamandoli \"loro\". Dopo la sua espulsione, Molekevic si \u00e8 rintanato nel sottosuolo dove guida una truppa di esseri viventi allo stato brado da lui creati. Successivamente ha rapito Susan dichiarandole il suo amore e ha inviato un mostro preistorico al Baxter Building per rapire anche Jonnhy in modo da accontentare Sue e convincerla a restare. Per\u00f2 il mostro fu sconfitto da Reed, Ben e Jonnhy che scesero nel sottosuolo, distrussero il rifugio di Molekevic e scapparono con Sue.\nNihil: era un nobile di una civilt\u00e0 della Zona N, un universo alternativo al nostro ma molto pi\u00f9 vecchio, a meno di un milione di anni dall'estinzione; \u00e8 entrato in contatto con i Fantastici Quattro durante la loro esplorazione dell'universo parallelo e, avendo saputo che il nostro pianeta era ancora giovane e rigoglioso, pens\u00f2 di conquistarlo, dato che gli rimaneva da vivere pi\u00f9 un milione di anni e quindi sarebbe sopravvissuto alla morte del proprio universo. Ha cos\u00ec seguito lo shuttle dei Fantastici Quattro nella nostra dimensione e lo ha fatto precipitare insieme alla sua enorme nave organica a Las Vegas, devastando la citt\u00e0. I suoi soldati hanno combattuto l\u00ec ma sono stati sconfitti dai Fantastici Quattro, dopodich\u00e9 lo stesso Nihil si \u00e8 ucciso sparandosi per errore alla testa. In seguito a questa lotta di enorme portata, non insabbiabile dal governo, i Quattro si sono dovuti rivelare al mondo.\nRhona Burchill: \u00e8 un genio come Reed e Sue ma non \u00e8 stata ammessa al Baxter Building a causa del suo profilo psichico. Subito dopo di lei, forse proprio al suo posto, era stato ammesso Reed. Dopo quell'episodio Rhona \u00e8 sempre stata ossessionata da Reed e cos\u00ec ha deciso di rendersi pi\u00f9 veloce innestandosi parte del cervello di suo fratello Bobby. Ha quindi preso d'assedio il Baxter e ha sfidato Reed a una sfida psicologica che ha perso e cos\u00ec \u00e8 stata costretta a scappare.\nMarvel Zombi: sono gli abitanti di una terra parallela trasformati in zombi da un virus spaziale. Su questa Terra quasi tutti i supereroi e supercattivi sono diventati zombi e hanno divorato pressoch\u00e9 tutti i civili in meno di 48 ore. I Fantastici Quattro zombi hanno ingannato Reed per indurlo ad andare sul loro pianeta e trovare cos\u00ec un varco verso un'altra dimensione ricca di \"cibo fresco\" usando il teletrasporto di Reed: quando lo Hulk zombi stava per ucciderlo, in suo aiuto \u00e8 intervenuto il Magneto di quella realt\u00e0 (molto pi\u00f9 giovane di quello della Terra Ultimate), unico superumano non ancora trasformatosi in uno zombi. Magneto conduce Reed in un rifugio che aveva creato in una stazione della metropolitana abbandonata, dove si trovano tutti gli altri sopravvissuti all'epidemia. Intanto i Fantastici Quattro zombi hanno raggiunto la terra Ultimate ma sono stati neutralizzati, seppur molto faticosamente, da Sue, Ben e Johnny, che li hanno rinchiusi in una camera ermetica e sono poi andati sulla Terra zombi. Nel frattempo Reed e gli altri hanno trovato il modo per fuggire tornando sulla terra Ultimate; scoperti dagli zombi, rischiano di essere uccisi, ma vengono salvati in extremis da Sue che acceca gli zombi rendendo invisibili i loro nervi ottici. Gli UFF riusciranno a tornare sul loro pianeta grazie al sacrificio di Magneto, che distrugge il teletrasporto morendo nell'impresa. Intanto i Fantastici Quattro zombi asseriscono che nello spazio di due settimane sarebbero usciti dalla camera, cosa che effettivamente riescono a fare ingannando le guardie: Reed zombi dice di avere inventato un teletrasporto con una penna e un pezzo di carne, quindi il gruppo si rende invisibile inducendo le guardie ad aprire la stanza. Una volta liberi, gli zombi massacrano tutti gli occupanti dei piani superiori del Baxter Building e iniziano a costruire un teletrasporto per portare in quella dimensione gli altri zombi. Verranno poi ricacciati nella loro dimensione, apparentemente morti, da Victor Von Doom, che \u00e8 costretto ad accompagnarli nel tentativo.\nNamor: viene ritrovato, in stato di ibernazione, in una piramide atlantidea in fondo al mare. Apparentemente la piramide doveva appartenere ad un re, invece Reed scopre che era una prigione per Namor. Al primo incontro i Fantastici Quattro riescono a batterlo perch\u00e9 (come viene spiegato in seguito) i suoi muscoli erano atrofizzati in seguito all'inattivit\u00e0 a cui era stato sottoposto il suo fisico, una reazione simile a quella dovuta all'assenza di gravit\u00e0 per gli astronauti, mentre in realt\u00e0 Namor \u00e8 forse il superumano pi\u00f9 forte del pianeta. \u00c8 immediatamente attratto da Sue, che passa del tempo con lui per ottenere informazioni sui segreti di Atlantide. Quando Namor cerca di baciarla con la forza ingaggia uno scontro con Ben, Sue e Johnny, su cui ha la meglio. Solo Reed riesce a tenergli testa affrontandolo prima con il Fantastic 05, un gigantesco robot che combina tutti i poteri del gruppo, e in seguito con un casco che materializza tutto ci\u00f2 che Reed pensa. Namor viene quindi attaccato dagli Ultimates pensati da Reed. Anche quest'ultima arma non funziona e, dopo che Namor fa apparire un Poseidone d'acqua che si accingeva a distruggere la citt\u00e0, Sue accetta di baciarlo per mandarlo via.\nCrossover.\nDurante il crossover Ultimatum, l'inondazione provocata da Ultimate Magneto uccide Franklin Storm e spazza via Johnny. Susan cerca di fermare l'inondazione con un campo di forza, ma lo sforzo \u00e8 troppo grande ed i suoi poteri vanno in tilt, facendola cadere in una specie di coma. Intanto Reed, convinto che a provocare l'onda sia stato Namor, si dirige verso il fondo del mare e lo rapisce. La Cosa entra nel corpo di Sue, insieme all'Uomo Talpa, che accetta di aiutare a curarla, quindi Sue guarisce. I tre si dirigono ad Atlantide per trovare Reed, ma vengono attaccati dallo Squalo Tigre e da Namora. Dopo averli sconfitti, scoprono che sia Reed che Johnny sono vivi, ma dispersi.\nLa Torcia Umana \u00e8 stata rapita da Dormammu, che usa il suo potere per alimentare la magia usata per uccidere (apparentemente) il Dottor Strange. Ben e Sue localizzano il ragazzo, sconfiggono Dormammu e tornano al Baxter. Intanto Mister Fantastic ritorna, ma la Donna Invisibile \u00e8 ancora arrabbiata con lui per averli abbandonati e lo lascia. Reed, per\u00f2, ha capito che a causare la morte di Scarlet \u00e8 stato il Dottor Destino, allora Ben parte per Latveria e lo uccide.\nIl gruppo si scioglie, Reed torna a casa dai suoi genitori, Ben si arruola nell'esercito, Susan continua a lavorare al Baxter Building e Johnny comincia a girare il mondo.\nIn seguito, sulle pagine di Ultimate Comics Spider-Man Johnny va a vivere a casa di Peter Parker.\nAltri media.\nCinema.\nIl reboot cinematografico della saga Fox dedicata all'archetipica super-famiglia Marvel, \"Fantastic 4 - I Fantastici Quattro\", \u00e8 largamente ispirato alla versione Ultimate e ringiovanita dei Fantastici 4 (seppur con innumerevoli e fondamentali influenze dei primi fumetti dell'accoppiata Lee-Kirby, a detta del regista Josh Trank), presentando un cast di attori giovani e delle scelte narrative e tematiche pi\u00f9 moderne e attuali - come la trasposizione del personaggio dello scienziato Victor von Doom nel programmatore Victor Domashev o l'introduzione di un cast multietnico, con la famiglia Storm afro-americana e Susan di etnia bianca resa figlia adottiva -, adattando sul grande schermo le origini della versione Ultimate, attraverso un viaggio dimensionale nella Zona-N (Zona negativa) - che instilla nei protagonisti la scintilla dei nuovi poteri, alterandone l'organismo - e rompendo stilisticamente e narrativamente con il precedente sviluppo del franchise (\"I Fantastici 4\", \"I Fantastici 4 e Silver Surfer\"), incentrato molto pi\u00f9 sul quartetto classico del Marvel Universe."}
{"id": "114651", "revid": "547034", "url": "https://it.wikipedia.org/wiki?curid=114651", "title": "Marco Antonio de Dominis", "text": "Biografia.\nFormazione ed episcopato.\nNacque da una nobile famiglia dalmata e venne educato dai Gesuiti, prima nel Collegio Illirico di Loreto e successivamente nel collegio presso l'Universit\u00e0 di Padova. Taluni studiosi suppongono che abbia fatto parte della Compagnia di Ges\u00f9, ma i pi\u00f9 ritengono che egli sia stato dissuaso da questa scelta dal cardinal Pietro Aldobrandini. Per alcuni anni insegn\u00f2 a Verona, e fu professore di matematica a Padova e professore di retorica e filosofia a Brescia.\nNel 1596 l'imperatore Rodolfo II lo nomin\u00f2 vescovo di Segna e di Modru\u0161, in Dalmazia; nell'agosto 1600 ottenne la conferma da parte della Santa Sede; nel novembre del 1602 venne promosso alla sede arcivescovile di Spalato e divenne primate di Dalmazia e Croazia. In questo periodo svilupp\u00f2 notevoli capacit\u00e0 di mediazione fra la Repubblica di Venezia, della quale faceva parte gran parte delle sue diocesi, imperatore e gerarchie del papato.\nDe Dominis avanz\u00f2 proposte di riforma della Chiesa che presto lo portarono in conflitto con suoi vescovi suffraganei; si intensificarono anche le interferenze della corte papale sui suoi diritti di arcivescovo metropolita, anche in conseguenza della disputa tra papa Paolo V e la Repubblica di Venezia (1606-1607). In questa disputa de Dominis si schier\u00f2 con Venezia e si avvicin\u00f2 alle posizioni di fra Paolo Sarpi: questo lo pose in conflitto con il suo clero, rendendo insostenibile la sua posizione.\nQuesta \u00e8 peraltro la situazione che egli descrisse nella sua apologia \"Consilium profectionis\"; in essa egli dichiara anche che questi conflitti l'avevano indotto ad approfondire la legge ecclesiastica, la storia della Chiesa e la teologia dogmatica.\nQuesti studi, oltre a rafforzare il suo amore per gli ideali di una vera Chiesa cattolica, gli fecero capire quanto lontano da questi fosse il sistema papale. Questa situazione critica culmin\u00f2 con una sconfitta in un importante caso finanziario con la Curia Romana; egli si rec\u00f2 a Roma cercando invano di avere udienza da papa Paolo V e di conseguenza nel settembre del 1616 abbandon\u00f2 il suo ufficio a favore di un parente e si ritir\u00f2 a Venezia, dove scrive il suo \"Consilium profectionis\".\nConversione all'anglicanesimo.\nConvocato a Roma dall'Inquisizione, de Dominis rifiut\u00f2 e si prepar\u00f2 ad abbandonare la Chiesa cattolica per avvicinarsi alla dottrina anglicana; entr\u00f2 in contatto con l'ambasciatore di Inghilterra a Venezia, sir Henry Wotton, e ottenne l'assicurazione di venire accolto con favore in Inghilterra. Passando dalla Svizzera, da Heidelberg (dove pubblic\u00f2 un violento attacco alla Chiesa di Roma dal titolo Scogli del Cristiano naufragio, poi pubblicato in inglese) e da Rotterdam, giunse in Inghilterra nel dicembre 1616, dove venne accolto con grande favore dal re Giacomo I e dal clero anglicano, che lo ricevette nella Cattedrale di Saint Paul. Giacomo I lo fece risiedere presso l'arcivescovo di Canterbury, imponendo agli altri vescovi di pagargli una pensione e collocandolo nella gerarchia anglicana subito dopo gli arcivescovi di Canterbury e York. De Dominis prese parte come assistente alla consacrazione di George Montaigne a vescovo di Lincoln, il 14 dicembre 1617. Venne poi nominato \"Master of the Savoy\" nel 1618 e \"Dean of Windsor\" nel 1619 (o forse gi\u00e0 lo era nel 1617); successivamente si present\u00f2 come residente in West Ilsley, Berkshire.\nIn questo periodo egli scrisse vari saggi e sermoni contro la Chiesa di Roma: \"Papatus Romanus\" usc\u00ec anonimo (Londra, 1617; Francoforte, 1618); \"Scogli del naufragio Christiano\" venne pubblicato a Londra probabilmente nel 1618 e tradotto in inglese, francese e tedesco.\nCompose inoltre la sua opera maggiore, spesso ristampata, dal titolo \"De Republica Ecclesiastica contra Primatum Papae\", nella quale espone la sua teoria della Chiesa, con un grande dispiegamento di erudizione sulla storia dell'organizzazione della Chiesa; la prima versione, dopo parziali revisioni dei teologi anglicani, venne pubblicata con il patronato del re nel 1617 (Vol. 1, 1617; vol. II, 1620, Londra; Vol. III, 1622, Hannover). Punto centrale dell'opera \u00e8 l'insistenza sulle prerogative divine dell'episcopato cattolico contrapposte alle usurpazioni della monarchia papale; egli in sostanza auspic\u00f2 una federazione di chiese nazionali e si pone come un precursore del giurisdizionalismo.\nNel 1619 de Dominis, cura a Londra la pubblicazione della \"Historia del Concilio Tridentino\" di Paolo Sarpi, cui aggiunge un sottotitolo anti-romano e una dedica a Giacomo I.\nRitorno a Roma.\nI suoi difetti personali nel giro di pochi anni gli fecero perdere il favore di molti amici inglesi; inoltre il progetto del matrimonio del principe Carlo con una principessa spagnola gli fece temere un indebolimento della sua posizione in Inghilterra. L'elezione al soglio pontificio, il 9 febbraio 1621, del suo amico Alessandro Ludovisi, papa Gregorio XV, gli diede l'occasione di avviare trattative, mediante diplomatici cattolici a Londra, per ritornare nella Chiesa di Roma.\nQuando il 16 gennaio 1622 de Dominis annunci\u00f2 la sua intenzione di trasferirsi a Roma, l'ira del re esplose e gli venne minacciata un'accusa di corrispondenza illegale. Alla fine gli venne consentito di partire, ma i suoi bagagli contenenti denaro gli vennero requisiti e gli vennero restituiti solo dopo una sua supplica al re.\nDall'Inghilterra si trasfer\u00ec per sei mesi a Bruxelles, da dove inizi\u00f2 una serie di attacchi alla Chiesa anglicana violenti quanto i suoi precedenti contro la Chiesa di Roma. A met\u00e0 del 1622 giunse a Roma; qui fece pubblica ammenda delle sue eresie presentandosi in San Pietro con una corda al collo: il papa gli assegn\u00f2 una pensione. Pubblic\u00f2 quindi il \"Sui reditus ex Anglia consilium\" (Parigi, 1623), opera nella quale ritratta tutto quanto aveva scritto nel \"Consilium Profectionis\" dichiarando di aver deliberatamente mentito in tutto quanto aveva detto contro Roma.\nIl suo capovolgimento di opinioni scandalizz\u00f2 l'Inghilterra, dove venne attaccato ferocemente; in particolare lo stesso anno della sua morte egli verr\u00e0 sbeffeggiato ferocemente nell'opera teatrale satirica \"A game at chess\" di Thomas Middleton attraverso il personaggio del vescovo grasso.\nAccadde per\u00f2 che l'8 luglio 1623 mor\u00ec Gregorio XV, il papa amico. L'irritazione per la sospensione della pensione lo indusse ad esprimersi imprudentemente e nello stesso interregno l'Inquisizione riapr\u00ec il suo caso con l'accusa di eresia recidiva. L'istruttoria contro di lui prosegu\u00ec dopo l'elezione di papa Urbano VIII ed egli venne confinato in Castel Sant'Angelo; qui mor\u00ec di morte naturale l'8 settembre 1624 prima della conclusione dell'istruttoria contro di lui.\nLa morte di de Dominis non ferm\u00f2 l'Inquisizione, che continu\u00f2 l'istruttoria: il 20 dicembre dello stesso 1624, in Santa Maria sopra Minerva, alla presenza della sua bara, venne pronunciata la severa sentenza di condanna \"post mortem\" al rogo e alla \"damnatio memoriae\". In sua esecuzione, il 21 dicembre il suo corpo venne tolto dalla bara, trascinato lungo le strade di Roma fino a Campo de' Fiori e qui bruciato pubblicamente con le sue opere.\nOpere scientifiche.\nDe Dominis si occup\u00f2 di problemi scientifici solo in determinati periodi della sua vita travagliata e pubblic\u00f2 solo due opere, peraltro interessanti.\n\"De radiis visus et lucis in vitris\".\nNel 1611 pubblic\u00f2 a Venezia l'opera intitolata \"Tractatus de radiis visus et lucis in vitris, perspectivis et iride\", nel quale tratta le teorie del cannocchiale e dell'arcobaleno; questo fenomeno viene spiegato in base al modello che vede in ogni goccia di pioggia ciascun raggio luminoso subire una rifrazione, una riflessione e un'ultima rifrazione.\nQuesta opera, verosimilmente derivata dalle sue lezioni a Padova e pubblicata sull'onda del successo del \"Sidereus Nuncius\" di Galileo Galilei, ebbe notevole influenza, in particolare su Isaac Newton, che nella sua \"Optiks\" considera de Dominis il primo ad aver sviluppata una teoria convincente dell'arcobaleno.\nIn realt\u00e0 l'arcobaleno era stato studiato anche in precedenza da Alessandro di Afrodisia, Ruggero Bacone, Teodorico di Freiberg e dall'arabo Kamal al Farisi.\nUna teoria analoga venne presentata da Cartesio nelle \"Meteores\" del 1637; egli non cit\u00f2 per\u00f2 de Dominis, forse per timore di andare contro la sua \"damnatio memoriae\".\n\"Euripus\".\nL'altra opera scientifica di de Dominis \u00e8 un libretto sulle maree dal titolo \"Euripus, seu de fluxu et refluxu maris sententia\" pubblicato nel 1624 e dedicato al cardinale Francesco Barberini, nipote del papa Urbano VIII, per ottenere un suo appoggio nel processo che l'Inquisizione stava preparando contro di lui.\nIl titolo ricorda le correnti causate dalle maree e che si osservano nello stretto Euripo fra l'isola di Eubea e la terraferma greca. In questo piccolo libro de Dominis espone una teoria, in buona parte corretta, nella quale le maree sono attribuite ad una forza, simile a quella magnetica, esercitata dalla Luna e, in misura minore, dal Sole sulle acque dei mari.\nCon tali forze si spiegano i cicli semidiurno e bimensile delle maree in modo abbastanza soddisfacente. Lo sviluppo della teoria per\u00f2 appare talora affrettato e non molto coerente; inoltre l'autore si basa su alcune considerazioni poco giustificabili, come il prevalere delle influenze lunari per la natura umida di questo corpo celeste. L'opera quindi non presenta grande originalit\u00e0, molto probabilmente riprende testi pi\u00f9 antichi, ma ha il pregio di scartare tutte le ipotesi sostanzialmente di fantasia e prive di riscontri verificabili (gorghi sottomarini, fuochi subacquei, attivit\u00e0 respiratoria della Terra...) invocate ancora nel XVII secolo per spiegare le maree. La teoria di de Dominis, che ripropone sostanzialmente quella che era stata esposta, secoli prima, da Jacopo Dondi e Federico Crisogono, potrebbe derivare dagli studi di Seleuco di Babilonia.\nGiudizio dei contemporanei.\nI suoi contemporanei diedero di lui un'immagine negativa, descrivendolo come grasso, irascibile, pretenzioso e molto avaro; in parte forse gioc\u00f2 contro di lui il suo successivo comportamento. La sua abilit\u00e0 e le sue conoscenze sono per\u00f2 indiscusse e nelle controversie teologiche raggiunse la massima autorevolezza.\nLe sue opere vennero in gran parte distrutte o avranno il nome dell'autore cancellato. Rimarranno per\u00f2 le sue opere nelle terre protestanti, con particolare vantaggio di Isaac Newton. Per ironia della sorte, la pubblicazione del suo \"Reditus consilium\" verr\u00e0 proibita anche a Venezia per la sua posizione decisamente favorevole alla supremazia del papa sui poteri temporali."}
{"id": "114654", "revid": "599013", "url": "https://it.wikipedia.org/wiki?curid=114654", "title": "Henry Taylor", "text": ""}
{"id": "114659", "revid": "106874328", "url": "https://it.wikipedia.org/wiki?curid=114659", "title": "Jean-Baptiste Cotelier", "text": "Biografia.\nFiglio di Jean, pastore calvinista convertitosi poi al cattolicesimo, fu battezzato il 5 dicembre a Beaucaire presso N\u00eemes in Provenza, Francia. Il 30 aprile 1641, a Nantes, si present\u00f2 con il padre all'assemblea del Clero, mostrando le sue abilit\u00e0 in ebraico, in greco, in teologia e in matematica. Nel dicembre del 1648, si laure\u00f2 alla Sorbona in teologia. Nel 1654 lavor\u00f2 presso l'Arcivescovo d'Audusson de la Feuillade di Embrun. In seguito divent\u00f2 suo consulente e rest\u00f2 presso di lui fino al 1658.\nRitornato a Parigi, pubblic\u00f2 il suo primo libro \"Quatuor homiliae in Psalmos et interpretatio Danielis\". Cotelier attribuiva la stesura di questa omelia a San Giovanni Crisostomo, altri critici per la differenza dello stile, non lo attribuiscono a questo autore. Fu designato, assieme ad altri otto critici, a stabilire chi fosse l'autore dell\"'Imitazione di Cristo\". Nel 1667 con il filologo Du Cange, fu incaricato, dal ministro Colbert, di analizzare e catalogare i manoscritti greci della Libreria Reale.\nNel 1672 port\u00f2 a compimento la sua opera \"Sanctorum Patrum qui temporibus apostolicis floruerunt, Barnabae, Clementis, Hermae, Ignatii, Polycarpi opera edita et non edita, vera et suppositicia, graece et latine, cum notis\" (pubblicazioni riviste furono date alla luce nel 1698 ad Anversa, e postuma ad Amsterdam nel 1724). Successivamente venne nominato professore di lingua greca al Collegio Reale di Parigi.\nNei suoi ultimi anni di vita si dedic\u00f2 alla stesura del \"Ecclesiae graecae monumenta\", il cui terzo volume venne pubblicato nel 1686, anno della sua morte. Postumo venne pubblicato un quarto volume contenente suoi manoscritti.\nCotelier fu sepolto nella chiesa parigina di Saint-Beno\u00eet-le-B\u00e9tourn\u00e9, distrutta nel 1831."}
{"id": "114662", "revid": "3732", "url": "https://it.wikipedia.org/wiki?curid=114662", "title": "Guerra dei browser", "text": "Nella storia dell'informatica per guerra dei browser s'intende l'aspro conflitto commerciale e d'immagine tra diversi produttori che tentano di imporsi sul mercato dei browser web.\nPrima guerra dei browser: Netscape contro Internet Explorer.\nIl primo browser web grafico fu \"Mosaic\". Quando apparve, nel 1993, era l'unico strumento per visualizzare con un'interfaccia grafica le poche centinaia di pagine scritte in HTML presenti sul World Wide Web. L'anno successivo uno dei programmatori di Mosaic, Marc Andreessen, si mise in proprio; nacque cos\u00ec \"Netscape Navigator\". Netscape fu il primo browser commerciale di successo: si impose anche perch\u00e9 incorpor\u00f2 modifiche al linguaggio HTML, che esulavano dagli standard del W3C fino ad allora riconosciuti.\nLo scoppio vero e proprio del conflitto tra browser avvenne nel 1995 quando Netscape, diventato quasi monopolista, dovette scontrarsi con un agguerrito concorrente: \"Internet Explorer\" della Microsoft. Le armi dei due contendenti non si limitarono al lancio continuo di nuove modifiche agli \"standard\", spesso incompatibili tra loro, ma si affinarono sul lato commerciale. Alla fine dello scontro prevalse la Microsoft. L'arma finale, che determin\u00f2 una netta riduzione della fascia di utenza utilizzatrice di Netscape a favore di IE, fu la scelta della Microsoft di distribuire il proprio browser Internet Explorer 3 gi\u00e0 incluso nel sistema operativo Windows 95: cambiarlo divent\u00f2 cos\u00ec un compito degli utenti, che nella maggior parte dei casi non lo fecero.\nQuesta mossa, ritenuta illegale e anticoncorrenziale, fu denunciata dai direttori di Netscape nel 1995. Il Dipartimento della giustizia degli Stati Uniti fu chiamato a esprimersi su un presunto accordo economico tra la Microsoft e le aziende produttrici di PC: queste avrebbero avuto degli sconti sulle licenze nel caso non avessero incluso Netscape nei software preinstallati. Microsoft fu condannata nel 1997 per abuso di posizione dominante, continuando per\u00f2 a imporre precise specifiche di avvio dei terminali e vietando modifiche di ogni sorta ai propri sistemi operativi.\nNetscape continu\u00f2 ad essere sviluppato come software indipendente fino al 2000, quando per il motore di rendering si appoggi\u00f2 al codice di Mozilla. Sebbene gli utenti di Netscape fossero pochissimi gi\u00e0 nel 2003, lo sviluppo di Netscape prosegu\u00ec fino al 28 dicembre 2007, quando America On Line annunci\u00f2 ufficialmente la fine del progetto.\nSeconda guerra dei browser (dal 2004 ad oggi).\nInternet Explorer, dopo la vittoria conseguita contro Netscape e senza la minaccia di un avversario competitivo, continu\u00f2 lo sviluppo in maniera irregolare, senza introdurre cambiamenti importanti e senza rispettare le direttive del W3C.\nA partire dal 2004 iniziarono ad affermarsi browser dotati di caratteristiche innovative e di un maggiore rispetto degli standard, spesso gratuiti o addirittura open source. In poco tempo essi hanno conquistato una consistente quota di mercato, sebbene la Microsoft abbia continuato a preinstallare sui propri sistemi operativi (Windows XP, Windows Vista, 7, 8) il suo browser. I browser che hanno intaccato maggiormente l'egemonia Microsoft sono: \nMicrosoft si \u00e8 trovata impreparata di fronte all'attacco di prodotti dal potenziale cos\u00ec alto e per cercare di arginare il fortissimo calo degli utenti di Internet Explorer 6 decise di intraprendere una politica pi\u00f9 attenta al rispetto degli standard. Il 18 ottobre 2006 \u00e8 uscito Internet Explorer 7, che comprende numerosi miglioramenti nel supporto agli standard come alle funzioni di navigazione (ad esempio la navigazione a schede).\nLa sfida pi\u00f9 importante dunque si giocava tra Mozilla Firefox e Internet Explorer, e se nell'ottobre 2004 detenevano quote del 2,78% (Firefox) e 92,18% (Internet Explorer), nel marzo 2009 si attestavano al 22,05% (Firefox) e al 66,82% (Internet Explorer) degli utilizzatori della rete.\nNel 2009 tutte le aziende pubblicarono nuove versioni dei loro browser:\nProprio quest'anno, per la prima volta da anni la quota di mercato di Internet Explorer scese sotto il 70%, attestandosi al 67,5%; a fine marzo 2009 Firefox 3.0, con una percentuale del 35,05%, divent\u00f2 per la prima volta il browser pi\u00f9 popolare in Europa. A seguito di un'indagine dell'Antitrust europea, Microsoft ha previsto l'introduzione dal 1\u00ba marzo 2010 del ballot screen, grazie al quale l'utente potr\u00e0 scegliere fra i browser pi\u00f9 popolari, anche non Microsoft, quale utilizzare sul proprio PC. Nel settembre 2010, secondo StatCounter, per la prima volta l'utilizzo di Internet Explorer nel mondo \u00e8 sceso al di sotto del 50% (precisamente 49,87%), mentre i dati dei concorrenti sono: Firefox al 31,5% e Chrome all'11,5%.\nA marzo 2014, stando alle informazioni di NetApplications, Internet Explorer \u00e8 riuscito a recuperare terreno fino al 57,96% grazie alle pi\u00f9 moderne versioni 10 ed 11 e alla maggior integrazione in Windows 8. Nello stesso mese, Chrome con una quota del 17,52% \u00e8 riuscito a superare Firefox, sceso al 17,26%. A maggio 2016, secondo le analisi di NetApplications, Internet Explorer di Microsoft \u00e8 stato superato per la prima volta da un browser concorrente: Google Chrome, con il 41,66% di share, \u00e8 riuscito a superare Internet Explorer, sceso al 41,33%. Microsoft, tuttavia, \u00e8 ormai impegnata a concentrare tutti i suoi sforzi verso il nuovo browser Microsoft Edge (disponibile esclusivamente per Windows 10 e totalmente integrato con Cortana e Bing), che ad aprile segnava un 3,85% di diffusione. Continua il calo degli utenti di Firefox, la cui quota di mercato \u00e8 scesa al 9,75%.\nL'arrivo di Google Chrome.\nIl 4 settembre 2008 Google ha pubblicato la prima versione beta di Google Chrome, un browser basato su WebKit. Sebbene l'uscita del browser abbia fatto molto parlare di Chrome per circa una settimana, l'interesse \u00e8 andato diminuendo durante i giorni successivi e la quota di mercato di Chrome si \u00e8 attestata attorno all'1%. Per diffondere l'utilizzo di Chrome, verso la fine del 2008 Google ha pubblicato la versione definitiva del browser e ha stretto un accordo con i produttori di PC per preinstallarlo nei nuovi computer.\nLe conseguenze dell'entrata di Google nel mercato dei browser sono molte. Tra queste, c'\u00e8 il caso della Mozilla Foundation, che produce Firefox: infatti, fino all'entrata in scena di Chrome, Google aveva sempre appoggiato Firefox e la sua casa produttrice, sia economicamente (il 90% delle entrate della Mozilla Foundation sono sovvenzioni da parte di Google), sia nel campo dell'immagine (Google ha incluso Firefox nel Google Pack). Dopo l'arrivo di Chrome, per\u00f2, si \u00e8 venuto a creare un conflitto di interessi: infatti Google sviluppa e fa crescere il suo browser mentre finanzia il suo avversario Firefox, creando cos\u00ec una situazione di instabilit\u00e0 e incertezza alla Mozilla Foundation.\nAnche l'amministratore delegato di Mozilla ha dichiarato che \u00abdopo l'arrivo di Google Chrome i rapporti con Google si sono complicati\u00bb. Nonostante ci\u00f2, nel dicembre 2011 \u00e8 stato raggiunto un accordo tra le due parti secondo il quale Google non solo continua, ma triplica il finanziamento della Mozilla Foundation per altri tre anni, riconoscendo e approfittando del ruolo di leader di mercato del browser Firefox, in cambio (come gi\u00e0 avveniva in precedenza) dell'impostazione predefinita sia del motore di ricerca di Google nella relativa casella, sia come homepage predefinita.\nA causa del successo di Google Chrome, nel dicembre 2018 Microsoft ha annunciato che avrebbe realizzato una nuova versione di Edge basata su Chromium e sul motore di rendering di Google, Blink, anzich\u00e9 sul proprio motore di rendering, EdgeHTML. Il nuovo browser Microsoft Edge \u00e8 stato reso disponibile il 15 gennaio 2020. Sebbene Firefox abbia mostrato un leggero aumento della quota di utilizzo a partire da febbraio 2019, continua a lottare con una quota di utilizzo inferiore al 10% in tutto il mondo. Ad aprile 2019, la quota di utilizzo mondiale di Google Chrome ha superato il 70% su tutti i personal computer ed \u00e8 rimasta oltre il 60% combinando tutti i dispositivi. Nel giugno 2021, Microsoft ha interrotto definitivamente Internet Explorer a favore di Microsoft Edge come suo unico browser.\nIl test cross-browser.\nEsistendo differenti browser e dispositivi, nonch\u00e9 differenti versioni di essi, lo sviluppatore dovrebbe assicurarsi che il sito Web sia fruibile e visibile in modo identico su ciascuno di essi. Il test cross-browser \u00e8 un tipo di collaudo del software non funzionale in cui viene verificata la funzionalit\u00e0 delle applicazioni Web su diversi browser e dispositivi. I test cross-browser possono anche fornire una visione obiettiva e indipendente dello stato dell'applicazione Web per consentire all'azienda di apprezzare e comprendere i rischi derivanti dal suo rilascio o dall'implementazione di nuove funzionalit\u00e0. Le tecniche di test possono riguardare il processo di esecuzione di un'applicazione Web con l'intento di trovare errori in diversi browser e dispositivi e verificare che il sito web sia idoneo all'uso in ognuno di essi. "}
{"id": "114664", "revid": "92723", "url": "https://it.wikipedia.org/wiki?curid=114664", "title": "Tracy Hickman", "text": "Biografia.\nTracy Hickman \u00e8 nato e cresciuto a Salt Lake City, Utah si \u00e8 diplomato alla Provo High School nel 1974. In 1975 inizi\u00f2 due anni di servizio come missionario per la Chiesa di Ges\u00f9 Cristo dei santi degli ultimi giorni. In attesa dell'approvazione del visto di ingresso trascorse sei mesi alle Hawaii per trasferirsi quindi in Indonesia. Qui serv\u00ec come missionario a Surabaya, Giacarta e Bandung, fino al 1977.\nQuattro mesi dopo essere tornato si spos\u00f2 con la sua ragazza delle superiori Laura Curtis.. Si iscrisse quindi alla Brigham Young University.\nPrima di lavorare per la TSR nel 1982 cambi\u00f2 molti lavori, tra cui magazziniere in un supermercato, proiezionista, gestore di teatro, lavoratore del vetro e assistente televisivo.\nFu la moglie ad introdurre Tracy ai giochi di ruolo regalandogli il \"Dungeons &amp; Dragons Basic Set\" e Hickman ne divent\u00f2 subito appassionato (Laura disse che dopo averglielo regalato non lo vide pi\u00f9 per tre settimane) Per trasformare la passione in una fonte di guadagni i coniugi Hickman iniziarono a vendere modulo d'avventura con il nome di DayStar West Media. I primi due moduli venduti furono \"Rahasia\" e \"Pharaoh\"\nNel 1981 Tracy entr\u00f2 in una societ\u00e0 per la produzione di un videogioco, ma il suo socio scomparve lasciandogli 30.000$ di debiti. Privo di fondi e disperato Tracy contatt\u00f2 la TSR offrendogli i moduli che aveva scritto, \"cos\u00ec da poter comprare le scarpe per i miei bambini\" La TSR compr\u00f2 i moduli ma gli propose anche un posto di lavoro, \"Dissero che sarebbe stato pi\u00f9 facile pubblicare le mie avventure se fossi stato parte della compagnia. Cos\u00ec ci trasferimmo dallo Utah al Wisconsin. Fu un'esperienza terrificante. Eravamo senza soldi. I miei genitori ci pregarono di non avventurarci cos\u00ec lontano per seguire una carriera bizzarra. Mio padre disse che c'era un posto libero per me come cuoco in una friggitoria a Flagstaff (dove i miei genitori vivevano) e mi preg\u00f2 di accettarlo.\"\nLa TSR pubblic\u00f2 \"Pharaoh\" come \"I3: Pharaoh\" (1982), la prima parte della serie \"Desert of Desolation\", dopo che Hickman la integr\u00f2 con un'avventura di PHilip Meyer che divenne \"I4: Oasis of the White Palm\" (1983) e Hickman scrisse la terza parte della serie che fu pubblicata come \"I5: Lost Tomb of Martek\" (1983) \"Rahasia\" fu ristampata come \"RPGA1: Rahasia\" (1982) ed espansa in \"RPGA2: Black Opal Eye\" (1982). \"Vampyr\", un modulo scritto da Hickman ma non ancora pubblicato fu pubblicato come \"I6: Ravenloft\" (1983) e l'origine dell'omonima ambientazione.\nDurante il viaggio dallo Utah al Wisconsin Tracy concep\u00ec l'idea per una campagna basata sui draghi. Alla TSR trov\u00f2 altri autori interessati al suo progetto, che fu chiamato \"Progetto Overlord\" Tra i primi sostenitori ci furono Harold Johnson, che convinse Hickman ad ampliare la sua idea iniziale di una trilogia di avventure, Jeff Grubb, che forn\u00ec un pantheon di divinit\u00e0 che aveva creato per una campagna all'universit\u00e0, Carl Smith e Larry Elmore, che realizz\u00f2 i primi bozzetti di illustrazioni da proporre alla direzione Il progetto proposto di una serie di dodici avventure e diversi prodotti collegati (miniature, calendario, romanzi, libri da colorare, ) fu accettata dalla direzione al gruppo di autori si aggiunsero Margaret Weis e Douglas Nilese Questo fu il primo progetto della TSR che comprendeva non solo i moduli dell'avventura, ma tutta una serie di prodotti collegati, inizialmente si era deciso di affidare la scrittura dei romanzi a degli scrittori affermati, ma il gruppo di sviluppo non fu soddisfatto delle bozze proposte dagli autori contattati e Jean Black, il responsabile del dipartimento libri della TSR, incaric\u00f2 Hickman e Weis di scrivere \"I draghi del crepuscolo d'autunno\" (\"Dragons of Autumn Twilight\") e il resto de \"Le cronache di Dragonlance\" sulla base del testo di prova proposto da Hickman e Weis (il prologo e i primi cinque capitoli)\nla trilogia de \"Le cronache di Dragonlance\" fu subita seguita da un'altra trilogia \"Le leggende di Dragonlance\" (\"Dragonlance Legends\") sempre di Weis e Hickman. Per il 1987, il progetto \"Dragonlance\" aveva venduto due milioni di libri e mezzo milione di moduli di avventura.\nHickman lasci\u00f2 la TSR nel 1987, dopo aver collaborato ad oltre 30 romanzi con Weis. Insieme scrissero anche il \"Ciclo di Darksword\", quello di \"Death Gate\", e quello \"della Rosa del Profeta\" (\"Rose of the Prophet\") (1988-1989). Nel 1995 Weis e Hickman ritornarono alla TSR per scrivere una nuova trilogia, anche se questa fu trasformata dalla TSR in un singolo libro, \"I draghi dell'estate di fuoco\" (\"Dragons of Summer Flame\") e la distruzione dell'ambientazione classica scontent\u00f2 i fan. Nel 1996 Hickman scrisse da solo \"Requiem of Stars\" e \"The Immortals\". Hickman disse de \"The Immortals\", un romanzo ambientato in un futuro prossimo riguardo ad un campo di concentramento per i malati di AIDS nello Utah: \"Fui assolutamente spinto a scrivere quel libro. Mi permise di dire molte cose che volevo e voglio fortemente dire. \u00c8 forse il mio miglior lavoro.\"\nPer il progetto \"Starshield\" Hickman e Weis scrissero due dei tre romanzi previsti \"Sentinelle dell'Universo\" (\"Starshield Sentinels\") e \"La spada della notte\" (\"Nightsword\") e Hickman scrisse da solo il racconto breve \"Dedrak's Quest\" pubblicato su \"Dragon\" n. 250. Oltre ai romanzi \"Starshield\" avrebbe dovuto anche avere un gioco di ruolo e un videogioco online collegati, ma lo sviluppo di entrambi si arrest\u00f2 senza arrivare al completamento.\nAlla fine degli anni novanta Larry Elmore contatt\u00f2 Weis e Hickman per proporre di scrivere la trilogia de \"La Pietra Sovrana\" ambientato nel mondo da lui ideato di Loerem.\nSotto la guida di Peter Adkison la Wizards of the Coast pubblic\u00f2 una nuova serie di romanzi di \"Dragonlance\" scritti da Weis e Hickman intitolata \"War of Souls\", cominciando con \"Dragons of a Fallen Sun\" (2000). Hickman annunci\u00f2 nel 2008 che avrebbe iniziato a scrivere due nuove serie fantasy, \"Dragonships\" che di sei libri insieme a Margaret Weis e la trilogia \"Drakis\" insieme a sua moglie Laura.\nNel 2002 Hickman \u00e8 stato introdotto insieme a Weis nella Hall of Fame degli Origins Award per \"una linea di giochi diventata un successo letterario: Dragonlance.\"\nTracy e Laura Hickman hanno scritto l'avventura \"Out in the Black\" (2006) per il \"Serenity Role Playing Game\" della Margaret Weis Productions.\nNel 2009, Hickman ha pubblicato \"\", una guida per i dungeon master basata sui suoi anni di esperienza. Scritto con suo figlio Curtis Hickman e illustrata da Howard Tayler.\nNel 2010, Tracy e Laura Hickman hanno lanciato una serie fantasy pubblicata sul web, \"Dragon's Bard\". I sottoscrittori possono scaricare i capitoli in formato elettronico man mano che vengono scritti e infine ricevere una copia fisica del libro al suo completamento. Hickman l'ha definita un misto delle tecniche delle letteratura seriale del XIX secolo con la moderna distribuzione via Internet. \"Eventide\" e i seguenti due libri della serie sono stati contrattati per la distribuzione da parte della Shadow Mountain Publishing nel 2012.\nNonostante sia noto soprattutto per le sue opere di fantasy epica, Hickman ha scritto nel 2012 il romanzo \"Wayne of Gotham\" per la DC Comics.\nOpere.\nDragonlance.\nScritti con Margaret Weis:\nEd. Junior\nScritti con Margaret Weis:\nScritti con Margaret Weis:\nScritti con Margaret Weis:\nScritti con Margaret Weis:\nAltri.\nScritti con Margaret Weis:\nScritti con Margaret Weis:\nScritti con Margaret Weis:\nScritti con Margaret Weis:\nScritti con Margaret Weis:\nScritti con Laura Hickman:"}
{"id": "114665", "revid": "37401", "url": "https://it.wikipedia.org/wiki?curid=114665", "title": "Ti\u0101mat", "text": " \nNella mitologia babilonese, Ti\u0101mat \u00e8 la madre di tutto il cosmo, la dea primordiale degli oceani e delle acque salate. Raffigurata nell'iconografia tradizionale come un serpente marino o un drago, essa era il simbolo e l'incarnazione del caos primordiale.\nMitologia.\nTi\u0101mat si accoppi\u00f2 con Aps\u00fb (o Abzu, \"il dio delle acque dolci\") con il fine di creare gli dei pi\u00f9 giovani. Nell\"En\u00fbma eli\u0161\", si oppose ad Aps\u00fb quando decise di sterminare le giovani divinit\u00e0, avvisando il pi\u00f9 potente tra loro, Ea, il quale riusc\u00ec ad addormentare Aps\u00fb con un incantesimo per poi ucciderlo. Ti\u0101mat trae origine dalla pi\u00f9 antica divinit\u00e0 sumera Nammu, la dea della creazione, della quale prende la quasi totalit\u00e0 degli attributi.\nSecondo la mitologia babilonese, essa genera, insieme al marito Aps\u00fb, i serpenti mostruosi La\u1e2bmu e La\u1e2bamu, i quali a loro volta generano An\u0161ar (dio dell'Alto) e Ki\u0161ar (dio del Basso), che a loro volta generarono gli dei Anunnaki, tra cui Marduk, figlio di Ea. Pi\u00f9 tardi, quando Marduk comincia a creare problemi a Ti\u0101mat giocando con le tempeste di sabbia, Ti\u0101mat cospira vendetta creando undici spaventosi mostri ed erige il suo novello sposo, Kingu, come loro generale, ma il suo piano fallisce quando Marduk li uccide tutti, Ti\u0101mat inclusa. Dal corpo di Ti\u0101mat si sarebbe formato il mondo, la terra e il mare.\nTi\u0101mat \u00e8 anche conosciuta come Thalatte (una variante di \"Talassa\", parola in greco antico che significa \"mare\") nei testi di Berosso, in assoluto i primi volumi di storia universale in lingua greca scritti da un babilonese. Si ritiene che il nome Ti\u0101mat fu abbandonato in una traduzione secondaria dei testi religiosi originali, a causa di alcuni copisti accadici che si occuparono dell\"'En\u00fbma Elish\" sostituendo il nome Ti\u0101mat con la parola comune per \"mare\", da quando i due nomi diventarono essenzialmente gli stessi a causa della loro associazione.\nEtimologia.\nThorkild Jacobsen e Walter Burkert, sostengono l'esistenza di una connessione con la parola accadica \"t\u00e2mtu\" (\"mare\"), al seguito di una precedente forma, \"ti'amtun\".\nBurkert continua nella sua ipotesi, sostenendo una connessione linguistica con Teti. Egli individua una tarda forma di \"thalatth\", che potrebbe essere chiaramente collegata alla parola greca \"thalassa\" (mare). L'epico racconto babilonese \"En\u016bma eli\u0161\" prende il nome dal suo incipit: \"Quando in alto il paradiso non esisteva ancora n\u00e9 la terra sottostante, erano l'oceano di acqua dolce Aps\u00fb, e la prima, la genitrice, Tiamat, il mare salato, colei che aveva generato tutti loro, ed essi mescolarono le loro acque\". Si pensa che in Mesopotamia le divinit\u00e0 femminili siano pi\u00f9 antiche di quelle maschili e Tiamat potrebbe aver tratto origine dal culto di Nammu, il principio femminile della forza creativa dell'acqua, con una stretta correlazione al mondo sotterraneo, la quale precede la comparsa di Enki-Ea.\nHarriet Crawford ritiene questa \"mescolanza di acque\" come una caratteristica naturale del Golfo Persico centrale dove, le acque dolci provenienti dalle fonti acquifere arabiche, si mescolano ripetutamente con le acque salate del mare. Questa caratteristica \u00e8 particolarmente veritiera nella regione del Bahrain, dove in Arabo significa, \"i due mari\", e dove si pensa fosse situato il Dilmun, il luogo in cui i Sumeri collocavano il paradiso terrestre. La differenza di densit\u00e0 tra l'acqua dolce e quella salata d\u00e0 vita a una netta separazione chiaramente visibile.\n\"Tiamat\" viene anche apparentata, o considerata affine, con il termine Tehom (\u05ea\u05d4\u05d5\u05dd) (\"abisso\"), nel libro della Genesi 1:2."}
{"id": "114668", "revid": "122763252", "url": "https://it.wikipedia.org/wiki?curid=114668", "title": "Tribuno della plebe", "text": "Il tribuno della plebe () fu la prima magistratura plebea a Roma. Il nome deriva dalle antiche trib\u00f9 formatesi fin dall'et\u00e0 regia.\nEvoluzione.\nEpoca repubblicana.\nFu creata nel 494 a.C., all'incirca 15 anni dopo la fondazione della Repubblica romana nel 509 a.C. I plebei di Roma avevano effettuato una secessione, cio\u00e8 avevano abbandonato in massa la citt\u00e0, ritirandosi sul Monte Sacro, accettando di rientrare (fu Menenio Agrippa a convincerli grazie a un apologo sul corpo umano, nel quale evidenziava l'importanza della plebe per Roma, essendo un paese fondato sulla guerra), solo quando i patrizi avessero dato il loro consenso alla creazione di una carica pubblica che avesse il carattere di assoluta inviolabilit\u00e0 e sacralit\u00e0, caratteristiche sintetizzate dal termine latino \"sacrosanctitas\".\nQuesto significava che lo Stato si assumeva il dovere di difendere i tribuni da qualsiasi tipo di minaccia fisica, e inoltre garantiva ai tribuni stessi il diritto di difendere un cittadino plebeo messo sotto accusa da un magistrato patrizio (\"ius auxiliandi\"). Secondo la tradizione i primi tribuni della plebe si chiamavano Lucio Albinio e Gaio Licinio Stolone.\nLa \"sacrosanctitas\", cio\u00e8 l'inviolabilit\u00e0, faceva s\u00ec che chiunque toccasse il tribuno diventasse \"sacer\" agli dei inferi, quindi passibile di pena capitale. Il tribuno aveva il diritto di presiedere i concilia plebis (\"ius agendi cum plebe\") e, in epoca pi\u00f9 tarda, il diritto di convocare il senato (\"ius senatus habendi\").\nI tribuni della plebe, dal 471 a.C., vennero eletti dai concilia plebis.\nI tribuni della plebe non avevano alcun potere al di fuori delle mura della citt\u00e0, tranne quando, con gli altri magistrati romani, si recavano sul monte Albano per i sacrifici, comuni ai Latini, a Giove. Questa limitazione fu sfruttata dai consoli del 483 a.C., Marco Fabio Vibulano e Lucio Valerio Potito, per superare l'opposizione di un tribuno della plebe alla leva militare di quell'anno; i due consoli infatti, sfruttando questa limitazione al potere del tribuno, chiamarono la leva fuori dalle mura della citt\u00e0.\nA partire dal 457 a.C., durante il consolato di Gaio Orazio Pulvillo e di Quinto Minucio Esquilino Augurino il numero dei tribuni fu elevato a dieci, due per ciascuna classe. \nFino al 421 a.C. il tribunato fu l'unica magistratura a cui i plebei potevano accedere e che, naturalmente, era a essi riservata. Per contro negli ultimi periodi della repubblica questa carica aveva assunto un'importanza e un potere talmente grandi che alcuni patrizi ricorsero a espedienti per riuscire a conseguirla. Ad esempio Clodio si fece adottare da un ramo plebeo della sua famiglia e fu cos\u00ec in grado di candidarsi, con successo, alla carica. Non mancarono casi in cui l'inviolabilit\u00e0 della carica di tribuno fu usata come pretesto per compiere violenze e soprusi, come nel caso dello stesso Clodio e in quello di Milone.\nDal 449 a.C. acquisirono un potere ancora pi\u00f9 formidabile, lo \"Ius intercessionis\", ovvero il diritto di veto sospensivo contro provvedimenti che danneggiassero i diritti della plebe emessi da un qualsiasi magistrato, compresi altri tribuni della plebe. Polibio aggiunge che, se anche uno solo dei tribuni della plebe avesse opposto il proprio veto, il Senato non solo non avrebbe potuto eseguire alcuna delle sue deliberazioni (\"senatus consulta\"), ma neppure tenere sedute ufficiali o riunirsi.\nI tribuni avevano inoltre il potere di irrogare la pena capitale a chiunque ostacolasse o interferisse con lo svolgimento delle loro mansioni, sentenza di morte che veniva solitamente eseguita mediante lancio dalla Rupe Tarpea. Questi sacri poteri dei tribuni furono a pi\u00f9 riprese sanciti e confermati in occasione di solenni riunioni plenarie di tutto il popolo plebeo.\nEpoca imperiale.\nUn altro espediente usato dai patrizi per aggirare il divieto di diventare tribuni fu quello di farsi investire del potere di tribuno (\"tribunicia potestas\") anzich\u00e9 essere eletti direttamente, come avvenne nel caso del primo imperatore romano Augusto. Questa prerogativa costituiva una delle due basi costituzionali su cui si fondava l'autorit\u00e0 di Augusto (l'altra era l\"'imperium proconsulare maius\"). In questo modo egli era in grado di porre il veto su qualsiasi decreto del Senato, tenendo cos\u00ec questa assemblea sotto il proprio totale controllo. Inoltre poteva esercitare l'intercessione e irrogare la pena capitale oltre a godere dell'immunit\u00e0 personale. Anche la maggior parte degli imperatori successivi assunse la \"tribunicia potestas\" durante il proprio regno, sebbene alcuni imperatori ne fossero stati investiti anticipatamente dai rispettivi predecessori, come ad esempio Tiberio, Tito, Traiano e Marco Aurelio. Altri personaggi, come Marco Agrippa e Druso, l'assunsero pur senza divenire in seguito imperatori.\nEpoche successive.\nPer analogia con la funzione svolta dai tribuni dell'antica Roma anche alcuni politici delle ere medievale e moderna furono indicati come \"tribuni della plebe\", come Cola di Rienzo)."}
{"id": "114671", "revid": "9", "url": "https://it.wikipedia.org/wiki?curid=114671", "title": "Pace di Brest-Litovsk", "text": ""}
{"id": "114672", "revid": "33689", "url": "https://it.wikipedia.org/wiki?curid=114672", "title": "World of Warcraft", "text": "World of Warcraft (letteralmente \"Il mondo di Warcraft\"), spesso indicato con l'acronimo WoW, \u00e8 un videogioco MMORPG d'azione del 2004, sviluppato da Blizzard Entertainment e pubblicato da Vivendi Universal per Microsoft Windows e macOS. Il titolo \u00e8 giocabile esclusivamente con l'utilizzo di Internet attraverso il pagamento di un canone mensile.\n\"World of Warcraft\" \u00e8 l'MMORPG pi\u00f9 giocato al mondo, con circa 5,2 milioni di iscrizioni attive all'ottobre del 2017 (il picco massimo \u00e8 stato di 12 milioni nell'ottobre del 2010). I server di gioco, originariamente disponibili solo in inglese, francese e tedesco, sono stati successivamente resi attivi anche in spagnolo, cinese, coreano, russo, portoghese e italiano (quest'ultimo dal 29 agosto 2012).\nIl gioco \u00e8 ambientato nell'universo di \"Warcraft\", ambientazione nata con la pubblicazione di tre precedenti videogiochi strategici in tempo reale della Blizzard (\"Warcraft\", ', ').\nTrama.\nIntenta a stabilirsi a Durotar, l'Orda di Thrall ha espanso le sue file invitando i non morti Reietti ad unirsi insieme a Orchi, Tauren e Troll. Nel frattempo, i Nani, gli Gnomi e gli antichi Elfi della notte diedero la loro lealt\u00e0 all'Alleanza, guidati dal regno umano di Roccavento. Dopo che il re Varian Wrynn \u00e8 misteriosamente scomparso, il Gran Guerriero Bolvar Domadraghi prende il suo posto come reggente, ma il suo servizio venne influenzato dal controllo mentale del drago nero Onyxia, che regnava in incognito come una nobildonna umana di nome Lady Katana Prestor. Mentre degli eroi investigavano sulle manipolazioni di Onyxia, l'antico signore elementale del fuoco Ragnaros riemerse per mettere in pericolo sia l'Orda che l'Alleanza. Gli eroi di entrambe le fazioni si uniscono e insieme sconfiggono Onyxia e rimandano Ragnaros sul Piano Elementale.\nNel profondo del Massiccio Roccianera, il drago nero Nefarian conduceva esperimenti contorti con il sangue degli stormi dei draghi. Intento a usare l'intera area per i suoi fini, Nefarian prende al suo servizio l'Orda Oscura, un esercito di Orchi ancora legati alla demoniaca sete di sangue della vecchia Orda, e che insieme a Troll e ad altre razze combatterono contro Ragnaros e i Nani Ferroscuro per il controllo della montagna. Nefarian riesce a creare i draghi cromatici e una legione di altre aberrazioni nel tentativo di formare un esercito abbastanza potente da controllare Azeroth e continuare l'eredit\u00e0 del suo famigerato padre: Alamorte, il Distruttore. Alcuni eroi di Alleanza e Orda, tuttavia, fanno irruzione nella montagna sconfiggendo gran parte delle forze dell'Orda Oscura, compreso il loro Capoguerra Rend Manonera, figlio di Manonera, il Capoguerra della prima Orda, fino a raggiungere la fortezza dell'Ala Nera dove sconfiggono lo stesso Nefarian, mettendo cos\u00ec la parola fine alla vicenda.\nLa grande fortezza desertica di Ahn'Qiraj, a lungo chiusa dietro il Muro dello Scarabeo, era la dimora degli insettoidi Qiraji, una razza selvaggia che un tempo aveva organizzato un assalto per devastare il continente di Kalimdor. Ma dietro le mura di Ahn'Qiraj si nascondeva qualcosa di molto pi\u00f9 sinistro: il Dio Antico C'Thun, un'antica entit\u00e0 il cui pervasivo male aveva soffocato Azeroth in tempi immemorabili. Mentre C'Thun incita i Qiraji alla frenesia, sia l'Alleanza che l'Orda si preparano per un massiccio sforzo bellico. Una forza mista di soldati dell'Alleanza e dell'Orda, soprannominata la Potenza di Kalimdor, apre le porte di Ahn'Qiraj sotto il comando dell'Orco Varok Faucisaure e assedia le rovine e i templi di Ahn'Qiraj riuscendo a sconfiggere C'Thun.\nIl Re dei Lich, cercando di diffondere pi\u00f9 in fretta la piaga della non morte su Azeroth, dona a uno dei suoi pi\u00f9 grandi servi, il lich Kel'Thuzad, la cittadella volante di Naxxramas come base delle operazioni per il Flagello. Gli attacchi coerenti delle fazioni della Crociata Scarlatta e dell'Alba d'Argento hanno indebolito le difese della fortezza galleggiante, consentendo a un'incursione di eroi di penetrarvi all'interno e portando alla sconfitta di Kel'Thuzad. Tuttavia, un traditore tra i ranghi dell'Alba d'Argento fugge con i resti maledetti di Kel'Thuzad verso Nordania, dove il lich caduto viene rianimato.\nThe Burning Crusade.\nIl Signore della Rovina Kazzak riapr\u00ec il Portale Oscuro verso le Terre Esterne, inondando Azeroth con i famelici della Legione Infuocata. L'Alleanza e l'Orda organizzarono due spedizioni, insieme ai loro nuovi alleati, rispettivamente i Draenei e gli Elfi del sangue, e attraversarono il portale per fermare l'invasione alla sua fonte. Sulla Penisola di Fuoco Infernale, l'Alleanza ha ritrovato molti dei loro eroi che avevano attraversato il portale molti anni prima, mentre l'Orda entra in contatto con i Mag'har- Orchi non corrotti dalla vilmagia che non avevano partecipato all'invasione originale di Azeroth. La spedizione nelle Terre Esterne trascina ulteriormente gli eserciti di Orda e Alleanza in conflitto con gli agenti della Legione e i luogotenenti di Illidan Grantempesta, che aveva rivendicato il regno distrutto come suo. Assediando la Cittadella di Fuoco Infernale un gruppo di eroi riescono a sconfiggere i componenti della Vilorda - Orchi corrotti ulteriormente dal Signore delle Fosse Magtheridon - nonch\u00e9 lo stesso Signore delle Fosse fatto prigioniero da Illidan nei sotterranei della fortezza e il Capoguerra Kargath Manotagliente.\nNella sua ricerca di regnare su tutte le Terre Esterne, Illidan il Traditore aveva stabilito una possente roccaforte per le sue forze all'interno del Tempio Nero, un'ex cittadella dei Draenei. Quando per\u00f2 i suoi migliori luogotenenti cominciano a venire sconfitti uno dopo l'altro - tra cui la sovrana dei Naga Illidari Lady Vashj e il traditore ex leader degli Elfi del sangue Kael'thas Solealto - dai soldati delle due fazioni, la sua influenza sui restanti comincia a svanire. Questa era l'occasione che Akama, un saggio Draenei devoluto dalle energie demoniache che hanno generato la razza dei Corrotti, stava aspettando per ribellarsi contro il sedicente \"Signore delle Terre Esterne\": liberando l'antica carceriera di Illidan, la stoica Elfa della notte Maiev Cantombroso, Akama aiuta un gruppo di eroi ad infiltrarsi nella sede del potere di Illidan ponendo fine una volta per tutte al regno del Traditore.\nDopo anni di battaglie a fianco della vecchia Orda, il signore della guerra troll Zul'jin si ritir\u00f2 nella citt\u00e0 di Zul'Aman, capitale dei troll Amani, dove invocava misteriosi poteri oscuri per ricostruire il suo esercito. Mentre gli occhi di Azeroth erano concentrati sulla lotta contro la Legione Infuocata e la spedizione nelle Terre Esterne, dei cercatori di tesori invadono Zul'Aman, riaccendendo l'odio di Zul'jin per il mondo esterno, in particolare verso gli Alti Elfi di Quel'Thalas. Dopo aver saputo che questi ribattezzatisi \"Elfi del Sangue\" erano diventati parte dell'Orda in sua assenza, Zul'jin, infuriato, dichiara guerra sia all'Orda che all'Alleanza. Per ottenere il sopravvento, Zul'jin tenta di risvegliare antiche divinit\u00e0 animali per sfruttare il loro potere, ma viene ucciso da un gruppo di eroi prima che i suoi piani possano giungere a buon fine.\nAncora preso dalla sua sconfitta nelle Terre Esterne, Kael'thas Solealto torna nella citt\u00e0 degli Elfi del Sangue di Lunargenta. Piuttosto che portare il suo popolo alla gloria come aveva promesso, il principe caduto in disgrazia li trad\u00ec: Kael'thas decide di usare il leggendario Pozzo Solare, fonte del potere magico degli Elfi del Sangue, per convocare il signore dei demoni Kil'jaeden su Azeroth. Aiutato da una squadra congiunta di Elfi del sangue e Draenei, gli eroi dell'Offensiva del Sole Infranto, con l'aiuto del drago Kalecgos e della forma mortale del pozzo stesso, Anveena, riescono a fermare sia Kael'thas che Kil'jaeden, anche se Anveena si sacrifica nel processo. Il profeta Draenei Velen usa quindi l'energia del naaru M'uru per riaccendere e purificare il Pozzo Solare.\nWrath of the Lich King.\nA seguito della ristorazione del Pozzo Solare, un periodo di silenzio sospetto pass\u00f2 per il mondo. All'improvviso, per\u00f2, il Flagello dei non-morti lancia un massiccio assalto contro le citt\u00e0 di Azeroth, questa volta estendendo la sua portata ben oltre i Regni Orientali. Sotto la pressione di rispondere con un esercito completo, il Capoguerra Thrall schiera una spedizione a Nordania guidata da Garrosh Malogrido, il figlio di Grommash. Nel frattempo Varian Wrynn finalmente torna alla citt\u00e0 di Roccavento reclamando la sua corona, e come Thrall organizza un altrettanto potente esercito dell'Alleanza, comandato da Bolvar Domadraghi, per sconfiggere il Re dei Lich - e qualsiasi altra forza dell'Orda che avrebbe ostacolato il loro cammino. L'Alleanza e l'Orda riescono a sbarcare a Nordania e a incontrarsi nella regione di Dracombra dove, guidate da Bolvar e Dranosh Faucisaure, conducono un'offensiva combinata al Cancello dell'Ira, l'ingresso della fortezza della Rocca di Corona di Ghiaccio del Re dei Lich. Arthas appare di persona contro coloro che lo hanno sfidato, e con un singolo colpo della sua spada Gelidanima riesce a uccidere Dranosh e a rubargli l'anima. Prima, per\u00f2, che il vero scontro possa avere inizio il Gran Speziale Putress e i suoi seguaci dell'Accademia Reale degli Speziali lanciano su tutti i presenti una nuova piaga che uccide amici e nemici; la piaga viene, per\u00f2, fermata dallo Stormo dei Draghi Rossi guidati dalla loro regina Alexstrasza. Allo stesso tempo il Signore del Terrore Varimathras prende Sepulcra con un colpo di Stato che quasi costa la vita a Sylvanas Ventolesto. Gli usurpatori in seguito vengono uccisi per le loro vili azioni da parte degli eserciti di Alleanza e Orda e la capitale dei Reietti viene riconquistata. La sconfitta tuttavia ha creato sospetti nell'Orda riguardo alla lealt\u00e0 di Sylvanas; inoltre, al Cancello dell'Ira molti coraggiosi soldati dell'Alleanza sono morti per mano dei Reietti traditori, compreso il caro amico di Varian, Bolvar. Varian, che era sempre stato diffidente nei confronti degli Orchi, scopre che l'Accademia Reale degli Speziali aveva sviluppato la nuova piaga per anni. Gli eventi accaduti durante la battaglia di Sepulcra convincono il re umano che l'Orda era stata lasciata senza controllo per troppo tempo e ne diventa ostile per il resto della campagna a Nordania.\nLa marcia degli eserciti dell'Orda e dell'Alleanza attraverso Nordania porta a numerose vittorie, ma questi successi impallidiscono dopo la scoperta fatta dall'esploratore Brann Barbabronzea all'interno dell'antico complesso dei Titani di Ulduar. Questa misteriosa fortezza era stata a lungo la prigione del Dio Antico Yogg-Saron, un essere di insondabile malvagit\u00e0 la cui influenza si era diffusa nel continente stesso. Tuttavia, le sentinelle che tenevano imprigionato Yogg-Saron cominciarono a malfunzionare, e l'influenza del Dio Antico corruppe i guardiani di Ulduar. Con l'aiuto di Brann, piccoli gruppi formati dai campioni dell'Alleanza e dell'Orda si infiltrano a Ulduar per affrontare Yogg-Saron, il quale cerca di fermare gli invasori con visioni criptiche: la creazione millenaria di un artefatto noto come Anima del Drago, l'assassinio dl re Llane a Roccavento e un scorcio del futuro del Re dei Lich. Tuttavia, gli eroi riescono a prevalere e a distruggere Yogg-Saron.\nIn preparazione dell'offensiva finale contro il Re dei Lich, la Crociata d'Argento (un'unione dei guerrieri dell'Ordine della Mano d'Argento e dell'Alba d'Argento) crea una base vicino a Corona di Ghiaccio per raccogliere risorse e identificare i campioni che avrebbero servito come avanguardia del loro esercito. Il Gran Signore Tirion Fordring organizza un torneo per testare potenziali eroi dell'Orda e dell'Alleanza, ma gli agenti del Flagello agiscono rapidamente per sabotare l'evento. L'attacco dei non morti culmina con l'apparizione del mostruoso Signore delle Cripte Anub'arak, che tenta di sterminare la forza d'\u00e9lite di Tirion prima che possa essere radunata. Fortunatamente, gli eroi riuniti si dimostrano troppo forti per Anub'arak che viene sconfitto.\nMentre la battaglia finale contro il Re dei Lich si avvicina, la maga umana Jaina Marefiero e la Regina Banshee Sylvanas Ventolesto si recano nel cuore gelido di Corona di Ghiaccio. Entrambe sono venute per diversi motivi: Jaina spera di scoprire se una parte del suo ex amico e amante, Arthas Menethil, era ancora viva, mentre Sylvanas desidera vendicarsi del suo vecchio nemico. Arrivate, per\u00f2, nella Sala degli Specchi dove trovano Gelidanima incustodita appare loro lo spirito di Uther, il quale rivela una sconcertante verit\u00e0: il Re dei Lich \u00e8 l'unico in grado di tenere a bada il Flagello senza che questi dilaghi per il mondo come una forza inarrestabile. Ormai pronti alla battaglia imminente, i campioni di Azeroth prendono parte al Verdetto Cinereo, un'alleanza tra la Crociata d'Argento e i Cavalieri della Spada d'Ebano, ex Cavalieri della Morte del Re dei Lich, guidato da Tirion Fordring e iniziano l'assalto alla Cittadella di Corona di Ghiaccio sconfiggendo i suoi innumerevoli servitori. Il confronto finale con Arthas li vede coinvolti in una battaglia sulla cima di Corona di Ghiaccio dove, incredibilmente, \u00e8 Arthas a uscirne vincitore, e intende rianimare i campioni come suoi servitori e farli diventare i suoi strumenti di distruzione che porteranno alla caduta di Azeroth. Tirion decide di ricorrere alle sue ultime energie della Luce Sacra, e con un colpo della spada Brandicenere spezza Gelidanima, liberando le innumerevoli anime intrappolate al suo interno, le quali bloccano il Re dei Lich, e quella di re Terenas Menethil fa risorgere i campioni affinch\u00e9 lo finiscano. Ricongiuntosi con il figlio morente, ma ormai redento delle sue azioni, Terenas ribadisce agli eroi che hanno trionfato la stessa verit\u00e0 che aveva detto Uther, ovvero che senza un Re dei Lich i non-morti del Flagello sarebbero diventati una minaccia ben pi\u00f9 grave di quanto non lo siano ora. Inizialmente Tirion decide di diventare lui il nuovo Re dei Lich indossando l'Elmo del Dominio, ma viene fermato da Bolvar Domadraghi, fatto risorgere come non morto da Arthas ma alterato dalla fiamma dei draghi rossi, il quale decide di diventare lui il nuovo Re dei Lich, promettendo di contenere il Flagello a Nordania come suo eterno carceriere.\nCataclysm.\nAlamorte il Distruttore, un tempo conosciuto come Neltharion il Custode della Terra, ha passato il tempo dopo la sua sconfitta a riprendere le forze e a tracciare il suo ardente ritorno dal piano elementale di Rocciafonda. Il suo ritorno attraverso la barriera dimensionale all'interno di Azeroth che lo porta a fuoriuscire dal gigantesco Maelstrom causa un cataclisma radicale che rimodella gran parte della superficie del mondo. Con i regni elementali ora aperti al mondo, i caotici spiriti elementali e i loro signori tirannici sono emersi per aiutare il Distruttore e il culto nichilista del Martello del Crepuscolo a creare l'Ora del Crepuscolo: la fine di tutta la vita su Azeroth. Il Cataclisma si rende anche responsabile di una serie di cambiamenti politici all'interno dell'Orda e dell'Alleanza. Lo sciamano degli Orchi Thrall decide di abbandonare il suo incarico di Capoguerra dell'Orda per aiutare meglio il mondo di Azeroth, scegliendo come suo sostituto Garrosh Malogrido. Alla ricerca di modi per raccogliere pi\u00f9 risorse e un nuovo territorio per il suo popolo, Garrosh ha avviato numerosi attacchi brutali contro l'Alleanza, utilizzando il Cataclisma a vantaggio dell'Orda. Il re umano Varian Wrynn ha schierato molte delle sue forze per combattere l'aggressione di Garrosh, assaltando le Savane Meridionali e le Vette di Petrartiglio.\nAllarmati dalle terribili perdite subite da tutti i Troll, la trib\u00f9 Zandalari ha viaggiato in tutto il mondo per riunire la loro razza e ricostruire il loro impero un tempo potente. Gli Zandalari riescono a restaurare le citt\u00e0 cadute di Zul'Gurub e Zul'Aman, iniziando a condurre incursioni sanguinose sui territori che una volta appartenevano a loro. La fiorente forza dei Troll spera di condurre una grande guerra contro le altre razze di Azeroth, ma l'onorevole Vol'jin della trib\u00f9 Lanciascura si schiera contro i loro piani di sterminio e decide di reclutare campioni sia dell'Orda che dell'Alleanza per invadere le antiche citt\u00e0 e fermare l'assalto.\nDopo una feroce serie di battaglie, gli eroi di Azeroth riescono a bandire il Signore del Fuoco Ragnaros e i suoi servitori elementali dal Monte Hyjal. Ci\u00f2 nonostante, le minacce a Hyjal persistono, inclusi alcuni druidi traditori che hanno abbandonato i loro alleati unendo le loro forze con gli elementali. Temendo un'altra invasione, i difensori di Azeroth tentano un disperato assalto al reame fiammeggiante di Ragnaros: le Terre del Fuoco, dove il potere del Signore del Fuoco raggiunge il suo picco. I pi\u00f9 grandi campioni dell'Orda e dell'Alleanza, grazie anche all'aiuto di eroi come Malfurion Grantempesta, riescono a entrare nel piano elementale del fuoco e a sconfiggere definitivamente Ragnaros.\nAl culmine della sua follia, Alamorte cerca di portare il mondo verso l'oblio del crepuscolo, un futuro devastato privo di ogni forma di vita. L'Anima del Drago, un potente artefatto perduto del passato, \u00e8 l'unica arma in grado di fermare veramente il Distruttore, e cos\u00ec i guardiani di Azeroth - gli Aspetti Draconici - mandano dei valorosi eroi nelle pieghe del tempo per recuperarla. Nonostante siano stati attaccati dal misterioso Stormo dell'Infinito, che voleva stravolgere i momenti temporali pi\u00f9 cruciali della storia di Azeroth, i campioni riescono a recuperare l'artefatto e a portarlo nel presente per consegnarlo al saggio sciamano Thrall. Con il suo aiuto, l'Anima del Drago viene schierata contro il Distruttore durante una brutale battaglia iniziata nei cieli di Azeroth e proseguita nel cuore pulsante del Maelstrom al centro del mondo. Attraverso gli sforzi combinati degli Aspetti e dei loro alleati, la pazzia di Alamorte viene finalmente fermata. Tuttavia, gli Aspetti rimanenti hanno deciso di sacrificare la loro immortalit\u00e0 per alimentare l'Anima del Drago, ma sentono che il loro tempo di guardiani di Azeroth \u00e8 passato e che gli eroi dell'Alleanza e dell'Orda si sono dimostrati pronti e in grado di proteggerlo.\nMists of Pandaria.\nCon la fine della minaccia di Alamorte, il Capoguerra dell'Orda Garrosh Malogrido coglie l'opportunit\u00e0 per colpire l'Alleanza e ampliare il territorio dell'Orda su Kalimdor. Il suo assalto ha completamente cancellato la citt\u00e0 umana di Theramore, causando in tutto il mondo lo scoppio di nuovi episodi di violenza tra le due fazioni. Una sanguinosa battaglia navale ha portato le forze di Orda e Alleanza sulle coste dell'isola di Pandaria, comparsa in mezzo al mare, circondata dalle nebbie e non segnalata sulle mappe. Dopo aver stabilito i propri avamposti su questo continente ricco di risorse, i membri delle due fazioni si sono imbattuti nei nobili Pandaren, una delle popolazioni di Pandaria. Questa antica razza si \u00e8 unita a Orda e Alleanza nella speranza di sconfiggere gli Sha, diabolici esseri oscuri risvegliatisi dalle profondit\u00e0 di Pandaria a causa del sanguinoso conflitto in corso.\nIl conflitto tra l'Orda e l'Alleanza entra in un nuovo sanguinoso capitolo su Pandaria. Mentre gli eserciti delle due fazioni si scontrano sulle rive del continente, il Capoguerra Garrosh Malogrido ha inviato truppe scelte in cerca della Campana Divina, un manufatto dei Mogu capace di infondere nei suoi soldati un potere inimmaginabile. L'operato di Garrosh ha avuto conseguenze terribili per l'Orda, inclusa l'esplosione di violenza contro i Troll Lanciascura e l'espulsione degli Elfi del sangue dalla citt\u00e0 dei Maghi Dalaran, un tempo neutrale. Garrosh riesce infine a impadronirsi della Campana, ma il Principe Anduin Wrynn e gli agenti segreti dell'IR:7 hanno seguito da vicino le sue mosse. Sul picco pi\u00f9 alto del Massiccio del Kun-Lai, il coraggioso principe ha rovinato i piani di Garrosh distruggendo il leggendario manufatto dei Mogu.\nSullo sfondo della guerra tra Orda e Alleanza sul continente di Pandaria, i Mogu dispersi si sono messi all'opera per tornare alla loro antica, terribile gloria. Hanno rinnovato la loro storica alleanza con i Troll Zandalari, i quali hanno fatto risorgere il tirannico imperatore Lei Shen, il Re del Tuono, con la speranza di ripristinare il dominio dei Mogu sul continente. I valorosi Shandaren si sono precipitati ad affrontare il nemico creando una forza d'assalto, l'Avanzata degli Shandaren, originariamente composta da guerrieri Pandaren e in seguito supportata dagli eroi di Orda e Alleanza. Questi campioni senza paura hanno affrontato il Re del Tuono, lavorando al contempo per gli interessi della propria fazione su Pandaria: Jaina Marefiero ha guidato la Rivalsa del Kirin Tor alla ricerca della fonte di potere dei Mogu (cercando nel frattempo di tenerla nascosta all'Orda), mentre Lor'themar Theron, a capo della Furia dei Predatori del Sole, si \u00e8 messo in cerca del potente arsenale dei Mogu per portare a termine il suo piano: insorgere contro il Capoguerra Garrosh Malogrido.\nLa brama di potere di Garrosh Malogrido lo ha portato a sfregiare Pandaria, scavando nella sacra Vallata dell'Eterna Primavera in cerca di un sinistro manufatto, una decisione che ha messo l'Orda in cattiva luce agli occhi degli Shandaren e di altri importanti Pandaren. Nel frattempo a Orgrimmar, la capitale dell'Orda, il Capo Trib\u00f9 Vol'jin e i Troll Lanciascura vengono dichiarati traditori e perseguitati dai Kor'kron, la guardia personale di Malogrido. La gente di Vol'jin si \u00e8 ritirata a Durotar e nelle Savane per raccogliere i rifornimenti e i rinforzi necessari a scatenare una controffensiva, affidandosi all'aiuto dell'ex Capoguerra Thrall e a un fragile patto con l'Alleanza: anche quest'ultima infatti vorrebbe porre fine governo di Garrosh, anche se per motivazioni diverse da quelle dell'Orda.\nLa spericolata sete di potere di Garrosh lo ha portato a fare l'impensabile: nel sottosuolo della Vallata dell'Eterna Primavera ha recuperato il cuore del Dio Antico Y'Shaarj per usarlo come strumento di guerra, scatenando orrori sulla valle sacra. Il Capoguerra si \u00e8 anche rivoltato contro altri membri dell'Orda per creare una forza puramente orchesca. Ora questa \"Vera Orda\" sta accumulando forza all'interno dei bastioni di ferro di Orgrimmar, con Garrosh che ha intenzione di dimostrare la potenza della sua nuova Orda conquistando non solo l'Alleanza ma l'intera Azeroth. Dopo che i campioni hanno purificato la valle, sono chiamati a seguire la loro fazione nel portare Garrosh alla giustizia. I capi dell'Alleanza e dell'Orda assediano la capitale di Malogrido per far cadere lo spietato Capoguerra, il quale decide di utilizzare su s\u00e9 stesso il potere del cuore per fermare i suoi nemici, invano. I leader di Azeroth acconsentono quindi di mandare Garrosh a Pandaria per essere processato per i suoi crimini di guerra. Vol'jin, per il suo contributo alla caduta di Garrosh, viene scelto da Thrall come nuovo Capoguerra dell'Orda. Il re Varian Wrynn decide di porre fine al conflitto con l'Orda, ma avverte che se torneranno a essere dei guerrafondai come Garrosh l'Alleanza torner\u00e0 per sconfiggerli una volta per tutte.\nWarlords of Draenor.\nA seguito dell'assedio di Orgrimmar, Garrosh Malogrido viene destituito come Capoguerra dell'Orda e preso in custodia dai Pandaren in modo che possa essere processato per le atrocit\u00e0 commesse a Pandaria. Tuttavia, prima che possa essere giudicato, Garrosh riesce a scappare con l'aiuto del drago bronzeo rinnegato Kairozdormu, viaggiando tra spazio e tempo e giungendo in una Draenor alternativa di 35 anni fa, prima dell'ascesa dell'Orda. Non appena arrivano Garrosh uccide Kairoz e procede a cambiare la storia impedendo a suo padre Grommash di bere il sangue del Signore delle Fosse Mannoroth, che aveva portato alla corruzione degli Orchi da parte della Legione Infuocata. Sotto la guida di Grommash i clan degli Orchi si uniscono nella nuova Orda di Ferro guidati dai nuovi signori della guerra: Kargath Manotagliente, perennemente assetato di sangue, lo scaltro Manonera, l'anziano Sciamano Ner'zhul e l'impavido Kilrogg Occhiotetro. L'Orda di Ferro si \u00e8 impadronita quindi dei luoghi strategici di Draenor, sottomettendo gli Ogre di Altomaglio e costruendo imponenti fortificazioni, come la Fonderia dei Roccianera, per equipaggiare i suoi eserciti usando la tecnologia che Garrosh ha portato dal suo tempo. In seguito Grommash, su consiglio di Garrosh, decide di costruire un nuovo Portale Oscuro per permettere a loro di viaggiare nel tempo e assediare l'Azeroth dell'era presente. L'Arcimago Khadgar ha riunito i campioni di Alleanza e Orda, guidandoli attraverso il portale per sconfiggere l'Orda di Ferro su Draenor una volta per tutte. Insieme respingono indietro l'Avanguardia dell'Orda di Ferro nella Draenor alternativa, usando le loro stesse armi per distruggere il Portale Oscuro, ma sono successivamente costretti a fuggire dalla piena potenza dell'Orda di Ferro. L'Avanguardia di Azeroth fugge sul molo e si divide in due navi: l'Alleanza segue i Draenei nella Valle Torvaluna, dove sconfiggono Ner'zhul e assistono alla successione della Draenei Yrel come nuova guida al posto di Velen, sacrificatosi per purificare il Naaru K'ara dalla corruzione del Vuoto che lo aveva portato a essere usato come arma dallo sciamano Orco; l'Orda, invece, si unisce al clan dei Lupi Bianchi guidati da Durotan, il padre di Thrall, e venendo affiancati dal clan Teschio Ridente guidato da Kaz l'Urlatrice, riuscendo a sconfiggere il clan Spaccatuono e il loro capo Fenris Cuordilupo. In seguito, l'Alleanza e l'Orda stabiliscono le basi con dei portali per Azeroth per portare rifornimenti e soldati. L'Alleanza e l'Orda e i loro alleati su Draenor combattono contro l'Orda di Ferro, e alla fine affrontano Garrosh a Nagrand, che per\u00f2 riesce a farli arretrare. Le forze vengono salvate dall'intervento di Thrall che sfida Garrosh a un mak'gora - un duello d'onore che pu\u00f2 portare alla morte. Nella battaglia che segue, Garrosh inizialmente ha il sopravvento e incolpa Thrall per i suoi fallimenti quando lo ha scelto come Capoguerra, ma Thrall ha replicato che \u00e8 stato lui la causa dalle sue scelte, e in seguito uccide Garrosh usando i suoi poteri elementali. Con il creatore dell'Orda di Ferro morto, gli avventurieri dell'Alleanza e dell'Orda e i loro alleati di Draenor si apprestano a smantellarla. Irrompono nella capitale dell'Impero Gorian di Altomaglio dove sconfiggono il Signore della Guerra del clan Manomozza Kargath Manotagliente, per poi procedere contro le creazioni dell'Impero di Gorian, incluso l'imperatore Mar'Gok. Successivamente il clan Roccianera, guidato da Manonera, sfida l'Orda e l'Alleanza ad attaccare il loro dominio; la Fonderia Roccianera. Gli avventurieri accettano la sfida attraversando la fucina, distruggendo importanti macchinari dell'Orda di Ferro e bloccandone l'ulteriore crescita delle armi. Alla fine, gli avventurieri arrivano al crogiolo dove sconfiggono lo stesso Manonera.\nIl fallimento di Grommash nel portare i suoi guerrieri alla vittoria promessa ha diffuso un forte dissenso tra i ranghi, e lo Stregone Gul'dan ne approfitta per offrire di nuovo a Grommash il sangue di Mannoroth; Grommash non solo rifiuta, ma attacca anche Gul'dan, venendo sottomesso. Con l'offerta del potere supremo di Gul'dan, Kilrogg Occhiotetro, il Signore della Guerra del clan Guerci Insanguinati, ignora gli avvertimenti di Grommash e beve il sangue del demone, venendo corrotto e trasformato in un mostruoso Vilorco. Gul'dan assume il controllo dell'Orda di Ferro e Grommash viene imprigionato. Resosi conto della nuova minaccia, Khadgar fa costruire una flotta navale per invadere la giungla di Tanaan e portare la lotta alla Cittadella del Fuoco Infernale per fermare Gul'dan e la sua Orda di Ferro, i quali sarebbero diventati l'avanguardia per la Legione Infuocata su Draenor. Gli eroi di Azeroth cingono d'assedio la Cittadella, attaccando da terra e dal mare, riuscendo a uccidere Kilrogg e i resti dell'Orda di Ferro e a liberare Grommash, che si offre di aiutarli. Quando finalmente arrivano davanti a Gul'dan, questi resuscita Mannoroth solo per farlo uccidere di nuovo. Gul'dan quindi evoca l'Eredar Archimonde per invadere Draneor ma, con l'aiuto di Yrel, Durotan e Grommash, gli avventurieri riescono a sconfiggere il Signore dei Demoni. Ma con il suo ultimo respiro Archimonde lancia Gul'dan attraverso un portale per l'Azeroth della linea temporale principale per compiere il suo patto con la Legione.\nLegion.\nDopo la sconfitta di Archimonde alla Cittadella del Fuoco Infernale nella Draenor alternativa, lo stregone Gul'dan fu trasportato nella Azeroth della linea temporale principale. Gul'dan si avventura nella Volta delle Custodi, una prigione usata per contenere esseri pericolosi nelle Isole Disperse. Con l'aiuto della traditrice Cordona Vilcanto, Gul'dan riesce a violare le difese, e all'interno trova il corpo del cacciatore di demoni Illidan Grantempesta. Sentendo un immenso potere all'interno dei resti, Gul'dan prende la prigione di cristallo del Traditore e si d\u00e0 alla fuga. Nel caos che segue, le Custodi rilasciano gli Illidari, cacciatori di demoni addestrati personalmente da Illidan, per aiutarli a combattere contro la Legione Infuocata, mentre Maiev Cantombroso, capo delle Custodi, insegue Gul'dan, il quale arriva alla Tomba di Sargeras, un ex tempio che ospitava il potere demoniaco dell'avatar del Titano Oscuro. Usando l'energia demoniaca, Gul'dan riesce ad aprire un enorme portale, consentendo in tal modo alla Legione Infuocata di invadere Azeroth. L'enorme picco di energia creato dall'arrivo della Legione allerta l'Arcimago Khadgar dell'invasione, il quale si reca nella stanza del trono di Roccavento per informare Varian Wrynn. Le invasioni demoniache arrivano su tutta Azeroth, con Alleanza e Orda che combattono per difendere le loro terre. Khadgar inizia a cercare modi per separare la Legione dalla loro fonte di potere nella Tomba di Sargeras, consultandosi con Magni Barbabronzea appena risvegliatosi e diventato un tutt'uno con la terra stessa. Magni dichiara che il suo legame innato con la terra durante il suo sonno gli ha permesso di comunicare con il nascente Titano che dorme dentro Azeroth. Solo usando i cinque Pilastri della Creazione, i potenti artefatti dei Titani, le forze di Azeroth possono respingere la Legione. Khadgar teletrasporta la citt\u00e0 Dalaran alla torre di Karahzan per proseguire le sue ricerche. Di fronte a un numero crescente di attacchi demoniaci, l'Alleanza, l'Orda e la Crociata d'Argento si preparano a lanciare un'invasione con forze navali, aeree e terrestri verso la Tomba di Sargeras sulle Isole Disperse. Cadono, per\u00f2, in una trappola ordita dai demoni, venendo fuorviati per quanto riguarda le dimensioni dell'esercito demoniaco presente nella Tomba. Ingannati nel vedere una finta opportunit\u00e0 per porre fine all'invasione prima che inizi veramente, le due fazioni lanciano un assalto alla Riva Perduta. Con gli iniziali progressi contro i demoni, gli eroi di Azeroth arrivano alla spiaggia e trovano i resti della Crociata d'Argento (un sopravvissuto descrive questo evento come \"Il pi\u00f9 grande esercito del mondo, distrutto in un istante.\"). In quel momento Gul'dan ferisce mortalmente Tirion Fordring convocando un enorme demone per attaccarlo, che viene poi sconfitto dalle forze combinate dell'Orda e dell'Alleanza. Le due fazioni si separarono a questo punto, con Varian che guida le forze dell'Alleanza alla base del tempio e Sylvanas l'Orda verso una linea di cresta che domina il campo di battaglia. Dopo aver visto l'Alleanza raggiungere la base del portale, Gul'dan svela una moltitudine di potenti comandanti della Legione, molti dei quali erano stati uccisi in passato. Allo stesso tempo, viene richiamata una massiccia forza di demoni che attacca la posizione dell'Orda. Vol'jin viene gravemente ferito, e con la battaglia che sta per volgere al peggio Sylvanas e le sue Val'kyr mettono in salvo le rimanenti forze dell'Orda. Varian e l'Alleanza, ignari della terribile situazione, credono che l'Orda li abbia abbandonati, perci\u00f2 decidono di evacuare anche loro, ma Gul'dan convoca un gigantesco Abissale per impedirne la fuga. Varian decide di abbandonare la nave e distrugge il costrutto, ma viene immobilizzato dopo il combattimento, venendo poi trascinato davanti a Gul'dan che lo uccide. Dopo aver subito pesanti perdite, le forze dell'Alleanza e dell'Orda si ritirarono nelle rispettive capitali. Mortalmente ferito, Vol'jin passa il manto di Capoguerra a Sylvanas prima di soccombere. Sylvanas raduna l'Orda attorno a lei, chiedendo a chi di quelli riuniti di aiutarla a vendicare Vol'jin. Con sia l'Alleanza che l'Orda devastate dalla battaglia sulla Riva Perduta, \u00e8 necessaria una nuova fonte di potere per sconfiggere la Legione. Khadgar decide quindi di trovare i Pilastri della Creazione usando Dalaran come base principale sopra le Isole Disperse. Gli eroi che hanno risposto alla sua chiamata attraversano cos\u00ec l'intera isola superando le varie insidie che le infestano: purificano il Sogno di Smeraldo dall'Incubo, ponendo fine alla corruzione dell'albero del mondo da parte di Xavius; entrano in Helheim per uccidere Helya, liberare Odyn dalla sua maledizione e liberare l'anima di Illidan dal suo controllo; impediscono ai Vrykul alleati della Legione di prendere uno degli artefatti in possesso di Odyn stesso. Durante gli eventi, due personaggi che si pensava fossero andati perduti, Alleria Ventolesto e Turalyon appaiono con un messaggio dell'Esercito della Luce, dimostrando che un altro gruppo stava combattendo contro la Legione.\nKhadgar scopre che gli agenti della Legione Infuocata stanno conquistando Karazhan, antico bastione del potere di Medivh, nella speranza di ritrovare oggetti e incantesimi in grado di volgere le sorti della battaglia a loro favore. Khadgar e un manipolo di eroi riescono a fermare questa minaccia, dando alle armate che ancora combattevano sulle Isole Disperse un prezioso vantaggio tattico per passare al contrattacco. Guidate da Tyrande, Lady Liadrin e dalla Prima Arcanista Thalyssra, le forze di Alleanza e Orda entrano nel conflitto civile dei Nobili Oscuri di Suramar, divenuti i nuovi alleati della Legione ma creando anche un fronte di resistenza, liberando la citt\u00e0 dai demoni per poi confrontarsi con la Gran Magistra Elisande. In seguito raggiungono finalmente Gul'dan sulla Rocca della Notte, dove \u00e8 presente il Pozzo Oscuro, fonte del potere sulla magia arcana dei Nobili Oscuri generato da uno dei Pilastri della Creazione: l'Occhio di Aman\u2019thul. Gli eroi riescono a sconfiggere Gul'dan, il quale viene in seguito finito da un ritornato Illidan, che intima ai campioni di Azeroth di seguirlo nella sua crociata contro la Legione.\nMentre l'Alleanza e l'Orda celebrano la loro vittoria, la Legione Infuocata invade la Riva Perduta per iniziare la sua piena invasione di Azeroth. Dopo aver combattuto le forze di invasione, gli eroi entrano nella Tomba di Sargeras per porre fine alla presenza della Legione su Azeroth, trovando a ostacolarli Kil'jaeden, il quale decide di portarli su Argus, sede della Legione Infuocata ed ex patria dei Draenei, per sconfiggerli definitivamente, ma gli sforzi combinati di Khadgar, Velen, Illidan e dei campioni di Azeroth portano l'Ingannatore alla sconfitta. Illidan decide di usare un potente artefatto chiamato Chiave di Sargeras per aprire una spaccatura tra Argus e Azeroth, deciso a completare la sua missione una volta per tutte. Velen convoca l'Alleanza e l'Orda per viaggiare a bordo della Vindicaar e arrivare su Argus, dove nella regione di Krokuun scoprono i Draenei sopravvissuti rimasti su Argus e l'Esercito della Luce, inclusi Turalyon e Alleria. I campioni di Azeroth guadagnano terreno su Argus, salvando il primo Naaru inattivo, Xera. Tuttavia, viene distrutta da Illidan dopo che lei tenta di forzare la sua profezia secondo cui egli \u00e8 il figlio di luce e oscurit\u00e0 che avrebbe posto fine alla Legione. In quel momento arriva anche Magni, che \u00e8 in grado di comunicare con l'anima del mondo di Argus, e apprende che Aggramar, uno dei Titani, \u00e8 stato corrotto e serve Sargeras. Scopre anche che gli altri Titani sono vivi ma vengono torturati ad Antorus, il trono ardente. Eonar, l'unico Titano libero, rivela a Magni che si sta nascondendo da Sargaras poich\u00e9 ha bisogno dei suoi poteri. Gli eroi si dirigono verso Antorus e iniziano la battaglia finale contro la Legione, sconfiggendo i suoi campioni, salvando Eonar e liberando Aggramar. I rimanenti Titani vengono liberati e tentano di purificare l'anima del mondo di Argus, tuttavia \u00e8 troppo corrotto, quindi gli eroi sono costretti a uccidere il nuovo titano, Argus l'Abbattuto. In quel momento scoprono che Sargeras \u00e8 ad Azeroth e sta iniziando a distruggerlo conficcando la sua enorme spada nel pianeta, ma non riesce nel suo intento in quanto viene trascinato via dai Titani prima di terminare. Gli eroi tornano a casa, con Illidan che rimane indietro per affrontare Sargeras nella sua prigione. A Roccavento Anduin Wrynn loda la vittoria sulla Legione Infuocata e diventa il nuovo re di Roccavento. Mathias Shaw informa Anduin che l'Orda ha inviato i Goblin a Silithus, dove si trova la lama di Sargeras, e hanno estratto strani cristalli. Anduin invia le forze dell'Alleanza a indagare. Nel frattempo, l'Orda si riunisce per una festa celebrativa. Mentre vengono pronunciati i discorsi sulla vittoria, Gallywix conferisce con Sylvanas e gli rivela dei cristalli che i suoi lavoratori hanno trovato. Sylvanas invia quindi alcune forze dell'Orda per aiutare l'estrazione. Mentre le due fazioni si scontrano a Silithus, Magni scopre che i cristalli sono Azerite, il sangue cristallizzato di Azeroth stessa, ma l'Alleanza e l'Orda vogliono rivendicarli tutti.\nBattle for Azeroth.\nPur di ottenere il monopolio dell'Azerite a Silithus, Sylvanas decide di imporre il domino dell'Orda su tutto il continente di Kalimdor, dando luogo a diversi scontri che culminano con la distruzione della casa degli Elfi della Notte Darnassus. Tale azione, per\u00f2, non viene vista di buon'occhio da molti membri dell'Orda stessa, tra cui il vecchio guerriero Varok Faucisaure, portando a riaccendere il conflitto tra Orda e Alleanza: quest'ultima, infatti, risponde mobilitando le sue forze, guidate da Anduin, per occupare Sepulcra, un tempo la capitale umana di Lordaeron. Bench\u00e9 riescano a vincere la battaglia, Sylvanas satura l'intera struttura con una nuova piaga, facendo s\u00ec che non possa pi\u00f9 essere utilizzata. Con questo scambio di colpi, L'Orda ha cos\u00ec il quasi totale controllo di Kalimdor mentre l'Alleanza dei Regni Orientali. L'alleanza decide di ottenere l'assistenza della nazione umana di Kul Tiras per far fronte alla guerra, ma i negoziati, guidati da Jaina, si rivelano un disastro in quanto Katherine Marefiero, Ammiraglio Supremo di Kul Tiras e madre di Jaina, non solo rifiuta la richiesta di aiuto dell'Alleanza, ma ordina anche che Jaina sia arrestata ed esiliata per il suo ruolo avuto nella morte di suo padre Daelin durante la Terza Guerra. Diventa subito evidente che Kul Tiras \u00e8 immersa nella corruzione e nelle minacce esterne, quindi Anduin e Genn Mantogrigio inviano i campioni dell'Alleanza per aiutare i Kul Tirani e guadagnare la loro fiducia. Ad aiutarli in questa impresa ci sono Flynn Ventofermo, un corsaro \"in pensione\", e Taelia Domadraghi, figlia idealista di Bolvar Domadraghi, ex Gran Signore di Roccavento e attuale Re dei Lich. L'Alleanza riesce a guadagnare la fiducia di Kul Tiras combattendo i pirati della traditrice Priscilla Bracescura nella Baia di Tiragarde, i Naga e gli agenti corrotti della regina Azshara nella Valle dei Sacraonda e le forze occulte dell'antico e spettrale signore della guerra Gorak Tul a Drustvar. Dopo che queste minacce sono state sconfitte, Katherine rimane scoraggiata dalla sua incapacit\u00e0 di guidare il suo popolo e decide di aiutare l'Alleanza a trovare Jaina e a riconciliarsi con lei. L'Alleanza riesce a rintracciare l'Arcimaga nell'isola carceraria di Fine del Destino, dove un sopravvissuto Gorak Tul l'ha rapita e la tormenta con visioni dei suoi fallimenti passati. I campioni dell'Alleanza e Katherine distruggono Gorak Tul una volta per tutte e salvano Jaina, che \u00e8 finalmente in grado di lasciar andare l'odio, la rabbia e l'ossessione per il passato che l'ha definita sin dalla distruzione di Theramore. L'Alleanza e i Marefiero si uniscono per difendere la capitale di Boralus da un massiccio assedio pirata, dopo di che Jaina viene nominata nuovo Ammiraglio Supremo e assicura la marina di Kul Tiras all'Alleanza. Nel frattempo, l'Orda riesce a salvare la principessa degli Zandalari, Talanji, dalle Segrete di Roccavento, che decide di portare i Troll Zandalari dalla loro parte, anche se suo padre, Re Rastakhan, inizialmente si rifiuta di ascoltarla, per poi cambiare idea, al punto da stringere un patto con il loa della morte Bwonsamdi per proteggere la propria discendenza in cambio del loro eterno servizio nei suoi confronti. L'Orda assiste, cos\u00ec, Rastakhan e la sua corte nell'affrontare le minacce locali a Zuldazar, combattendo contro i Troll del sangue a Nazmir e affrontano i cultisti di un Dio Antico a Vol'dun. Durante il loro viaggio, l'Orda apprende gradualmente che il Dio Antico si chiama G'huun, un essere artificiale creato accidentalmente dai Titani, divenuto la divinit\u00e0 protettrice dei Troll del sangue, i quali, insieme ai Sethekk, cercano di liberarlo dalla sua prigione di Uldir in modo che possano usarlo per governare Azeroth, e a tal fine resuscitano il suo campione, C'thrax Mythrax, per distruggere il sigillo di Uldir. Lo stesso capo consigliere di Rastakhan, il profeta Zul, si rivela essere il leader segreto dei Troll del sangue e lancia una rivolta armata contro Rastakhan. Con l'aiuto dei campioni dell'Orda, Rastakhan \u00e8 in grado di sconfiggere Zul e le sue forze, ma non prima che Mythrax distrugga il sigillo di Uldir. Con il sigillo rotto, il pieno potere di G'huun inizia a manifestarsi. I campioni sia dell'Orda che dell'Alleanza si avventurano nel profondo di Uldir e affrontano i campioni di G'huun, tra cui Mythrax e un resuscitato Zul, prima di uccidere lo stesso Dio del sangue. Con l'eliminazione della minaccia di G'huun, l'Orda e l'Alleanza riportano la loro attenzione sulla guerra.\nMentre l'Orda recupera lo Scettro delle Maree, un artefatto leggendario in grado di controllare i mari, l'Alleanza smantella una potenziale alleanza tra Sylvanas e i vampirici elfi San'lyan. L'Alleanza inizia a prepararsi per un attacco preventivo contro Zandalar, con l'obiettivo di paralizzare la Flotta d'oro prima che possa essere usata contro l'Alleanza. Alla fine, l'Alleanza termina i suoi preparativi e lancia un attacco alla capitale Zandalari di Dazar'alor, con l'obbiettivo di recidere l'alleanza tra gli Zandalari e l'Orda, smantellando la Flotta d'oro con degli esplosivi e catturando Rastakhan. Nonostante il desiderio di Anduin e Jaina di catturarlo vivo, Rastakhan decide di lasciarsi sopraffare dal potere del suo patto con Bwonsamdi per non cedere il proprio regno, e i campioni dell'Alleanza sono costretti a ucciderlo. Infuriati per la morte di Rastakhan, i campioni dell'Orda lanciano un violento contrattacco alle forze dell'Alleanza in ritirata, la quale si conclude con Jaina e Meccatork che vengono gravemente feriti. Nel frattempo, Tyrande Soffiabrezza e Malfurion Grantempesta diventano impazienti di liberare Rivafosca dal controllo dell'Orda, scegliendo infine di iniziare l'offensiva da soli senza il consiglio di Anduin. Per massimizzare le loro possibilit\u00e0, Tyrande subisce un rituale per trasformarsi nel Guerriero della Notte, l'avatar degli aspetti pi\u00f9 irati e bellicosi di Elune. Per contrastare ci\u00f2, Sylvanas ordina che diversi eroi degli Elfi della Notte caduti durante la caduta di Teldrassil vengano resuscitati come Ranger oscuri per rafforzare le sue forze. All'inizio della battaglia per Rivafosca, sia l'Alleanza che l'Orda rimangono scioccate da un nuovo sviluppo: il Gran Supremo Varok Faucisaure, che era stato sconfitto e catturato nella Battaglia di Lordearon, \u00e8 improvvisamente sfuggito alla prigionia dell'Alleanza ed \u00e8 in fuga. Sylvanas invia campioni dell'Orda per rintracciare Faucisaure, apparentemente per scortarlo. Tuttavia, diventa presto evidente che il gruppo di ricerca \u00e8 in realt\u00e0 una squadra di assassini, poich\u00e9 Sylvanas sospetta che egli collabori con l'Alleanza nel tentativo di detronizzarla. Mentre alcuni campioni dell'Orda scelgono di schierarsi con Faucisaure e aiutarlo a fuggire dagli assassini, altri campioni rimangono fedeli a Sylvanas e denunciano il tradimento suo e dei campioni dissidenti. Mentre la leadership dell'Alleanza discute della loro prossima mossa, Sylvanas, infuriata dalla sconfitta dell'Orda, fa risorgere il fratello morto da lungo tempo di Jaina, Derek Marefiero, come Reietto, un atto che terrorizza i capi dell'Orda sopravvissuti, con l'intento di usarlo come agente dormiente per distruggere la famiglia Marefiero dall'interno. Incapace di tollerare le tattiche disonorevoli di Sylvanas, Baine Zoccolo Sanguinario si ribella contro di lei e, con l'aiuto del sacerdote reietto Arthur Zelling, porta di nascosto Derek fuori dal territorio dell'Orda con l'intento di riportarlo a Jaina. Mentre Derek viene restituito con successo all'Alleanza, il \"tradimento\" di Baine viene scoperto da Sylvanas e dai suoi lealisti, portando all'esecuzione di Zelling e all'incarcerazione del Gran Capo Trib\u00f9. Dopo essere fuggito dalla prigione di Roccavento con l'aiuto di Anduin, Faucisaure si reca a Nagrand nelle Terre Esterne per cercare l'aiuto di Thrall, che si nascose durante l'ultima invasione della Legione Infuocata. Dopo aver inizialmente rifiutato di aiutare l'Orda e rimanere nascosto con la sua famiglia, Thrall \u00e8 infine convinto a combattere dopo che lui e Varok vengono attaccati da due assassini inviati da Sylvanas. Qualche tempo dopo, Lor'themar Theron, Reggente degli Elfi del Sangue, apprende che Baine sar\u00e0 presto messo a morte per le sue azioni contro Sylvanas. Non disposto a permetterlo, Lor'themar arruola i campioni dell'Orda per trovare Baine e salvarlo dall'esecuzione. Mentre i campioni lealisti dell'Orda si affrettano a denunciare il \"tradimento\" di Lor'themar a Nathanos Selvamorta, i campioni ribelli dell'Orda si incontrano con Faucisaure e Thrall per salvare Baine. Quando arrivano, ricevono un supporto inaspettato da Jaina, il Maestro spia Mathias Shaw e dai campioni dell'Alleanza, poich\u00e9 Anduin ritiene che la sopravvivenza di Baine sia fondamentale per l'eventuale pace tra l'Orda e l'Alleanza. Le forze combinate si fanno strada attraverso le forze di Sylvanas e recuperano con successo Baine a Picco del Tuono. In seguito, mentre Thrall nota amaramente come ogni tentativo di riconciliazione tra l'Alleanza e l'Orda alla fine si sia conclusa in un completo fallimento, Jaina gli assicura che questa volta c'\u00e8 speranza per un vero cambiamento.\nNel frattempo, il Santuario delle tempeste nella Valle dei Sacraonda, che era rimasto inattivo dopo che i campioni dell'Alleanza avevano messo in rotta le forze della regina Azshara, improvvisamente inizia a mostrare segni di attivit\u00e0. Xal'atath, un antico pugnale collegato a un Dio Antico che aveva avuto un ruolo nella guerra contro la Legione Infuocata, viene trovato dai campioni di Alleanza e Orda. Xal'atath li costringe a consegnare potenti reliquie a N'Zoth, l'ultimo Dio Antico e patrono della regina Azshara, che li sfida a mettere alla prova il loro coraggio contro i suoi campioni nelle parti pi\u00f9 profonde del Santuario. I campioni accettano con riluttanza la sfida di N'Zoth e rivendicano le reliquie per sconfiggere i suoi campioni. All'indomani della battaglia, con grande sorpresa dei campioni, lo spirito che risiede in Xal'atath scompare, essendo stato liberato da N'Zoth. I campioni dell'Orda decidono di portare il pugnale ora inerte a Sylvanas, con grande preoccupazione dell'Alleanza. Successivamente, Sylvanas manda Nathanos, Lor'themar Theron e Thalyssra in mare aperto con i resti della flotta dell'Orda per scopi sconosciuti. Sentendo questo, l'Alleanza invia la propria flotta guidata da Jaina e Mantogrigio a inseguirli. Tuttavia, nel mezzo dell'inseguimento, la regina Azshara usa la Pietra delle maree per evocare un gorgo che risucchia entrambe le flotte, portandole nella capitale sottomarina dei Naga, Nazjatar, e costringendo i membri delle due fazioni a lavorare insieme per sopravvivere all'assalto dei Naga. Collaborando tra di loro, i campioni di Alleanza e Orda sono in grado di prendere la Pietra delle maree e usarla per aprirsi la strada al palazzo di Azshara, e sotto la guida di Lor'themar e Jaina combattono contro i suoi pi\u00f9 forti servitori prima di affrontare la stessa regina Naga, che improvvisamente ruba il Cuore di Azeroth, un artefatto che i campioni dell'Orda e dell'Alleanza hanno usato nel tentativo di curare Azeroth dopo che Sargeras aveva piantato la sua spada nel pianeta, usando il suo potere accumulato per rompere il sigillo di N'Zoth. Dopo una titanica battaglia, Azshara viene sconfitta, ma prima che i campioni possano finirla, N'Zoth si libera dalla sua prigione e trascina Azshara nel Vuoto, dichiarando minacciosamente che \"tutti gli occhi saranno aperti\". Rendendosi conto che la guerra tra Alleanza e Orda \u00e8 sempre stata una distrazione dal piano generale di N'Zoth, Jaina e Lor'themar decidono di rovesciare Sylvanas, quindi uniscono le loro forze in vista dello scontro contro il Dio Antico. Con il loro numero in calo, i restanti leader dell'Orda e dell'Alleanza decidono di riunirsi in un incontro segreto. Anduin, Faucisaure, Jaina, Thrall, il campione dell'Orda Rexxar, Lor'themar, Mayla Altomonte e Zekhan radunano i loro soldati rimasti per un ultimo confronto contro Sylvanas. Sebbene Varok sia titubante, il re dell'Alleanza gli assicura che la loro lotta non \u00e8 solo per proteggere s\u00e9 stessi, ma anche per proteggere Azeroth. Le forze congiunte marciano sulle porte di Orgrimmar. Quando arrivano, incontrano dozzine di guardie reietti pronte a difendere la loro regina. Faucisaure sfida Sylvanas a un Mak'gora per rivendicare il comando dell'Orda. Con la benedizione di Thrall e la leggendaria lama di Anduin, Shalamayne, Varok combatte uno contro uno contro Sylvanas, venendo subito atterrato. Mentre si prepara a finirlo, Sylvanas decide di umiliare il vecchio soldato, sostenendo che ogni speranza morir\u00e0 con lui. A quel punto Varok ribatte che, mentre ha distrutto molte cose, non ha mai distrutto la speranza e riesce a sferrarle un colpo, cosa che porta Sylvanas a confessare finalmente i suoi pensieri negativi sull'Orda e decidendo di uccidere il suo avversario con un'esplosione di magia oscura, infrangendo il codice d'onore del Mak'gora e perdendo la fiducia dei suoi soldati, costringendola a ritirarsi. Mentre a Orgrimmar si tiene un memoriale in onore di Faucisaure, Sylvanas si riunisce con i suoi restanti campioni lealisti al Pinnacolo dei Ventolesto e si prepara ad allearsi con Azshara e N'Zoth.\nMentre l'Alleanza e l'Orda si preparano entrambe all'invasione delle forze dell'Impero Nero di N'Zoth, acconsentono a un armistizio, portando ufficialmente a termine la loro guerra. Tyrande, tuttavia, rifiuta di essere soddisfatta della nuova situazione politica tra le due potenti fazioni fino alla morte di Sylvanas, il che preoccupa Anduin e Shandris. Nel frattempo, i leader dell'Orda acconsentono di mettere da parte il titolo di Capoguerra in favore di un consiglio costituito dai loro rappresentanti; inoltre, per il suo ruolo nell'iniziazione della guerra e per i suoi continui rapporti attraverso il mercato nero di Azerite, il Principe del Commercio Gallywix viene deposto ed espulso come Goblin Capo del Cartello degli Acqualorda e sostituito da Sparachiodi. Qualche tempo dopo il Principe Nero Irathion, figlio di Alamorte, arriva a Roccavento per offrire il suo aiuto, le sue conoscenze e il suo consiglio contro l'imminente minaccia delle forze dell'Impero Nero di N'Zoth. Nonostante la sua furia per il modo in cui Irathion inizi\u00f2 la catena di eventi che portarono alla Terza Invasione della Legione Infuocata e successivamente alla morte di suo padre, Anduin decide di acconsentire. Irathion spiega che N'zoth, dopo essere stato liberato durante la battaglia contro Azshara, si \u00e8 rifugiato nella sua citt\u00e0 ultraterrena Ny'alotha e ora cerca di fonderla forzatamente con Azeroth per ricreare l'Impero Nero. Per fermarlo, Irathion propone di creare un mantello magico per i campioni dell'Orda e dell'Alleanza che consentir\u00e0 loro di entrare a Ny'alotha e sconfiggere N'Zoth minimizzando i rischio di una corruzione mentale. Mentre i campioni dell'Alleanza e dell'Orda lavorano sia per completare il mantello sia per prepararsi alla battaglia finale, le forze di N'Zoth iniziano a invadere Azeroth concentrandosi principalmente su Uldum e Pandaria, dove sorgono due importanti strutture dei Titani contenenti dei generatori che alimentano la Sala del Cuore, cercando di manipolare e conquistare tutto ci\u00f2 che possono portare sotto il controllo del loro padrone. Grazie al Mantello Leggendario creato con l'aiuto di Irathion, i campioni dell'Alleanza e dell'Orda riescono a penetrare all'interno di Ny'alotha, sconfiggendo i pi\u00f9 potenti servitori di N'Zoth prima di affrontare lo stesso Dio Antico. Nonostante un'estenuante battaglia titanica, la corruzione di N'Zoth si dimostra troppo potente ed \u00e8 sul punto di prendere il pieno controllo dei campioni. Tuttavia, quando tutto sembra essere perduto, il Cuore di Azeroth riesce ad attivare un antico sistema di difesa costruito dai Titani all'interno della Sala del Cuore che interviene e investe il Dio Antico con un fascio di pura luce, permettendo ai campioni di recuperare la sanit\u00e0 mentale e distruggere N'Zoth e Ny'alotha una volta per tutte. Mentre Azeroth ritorna in un periodo di relativa pace, presso la Rocca della Corona di Ghiaccio, Bolvar si rende conto che la battaglia finale contro Sylvanas \u00e8 sempre pi\u00f9 vicina, cos\u00ec inizia a reclutare una nuova generazione di Cavalieri della Morte per servire come sua avanguardia contro la Regina Banshee.\nAmbientazione.\n\"World of Warcraft\" \u00e8 ambientato nell'universo di Warcraft, lo stesso universo immaginario fantasy degli altri titoli della serie \"Warcraft\", alcuni anni dopo gli eventi raccontati nel precedente \"The Frozen Throne\" (espansione di \"Warcraft III\").\nGeografia.\nL'universo immaginario di \"World of Warcraft\" \u00e8 costituito da cinque continenti principali, i Regni Orientali, Kalimdor, Nordania, Pandaria e le Isole Disperse; tutti e cinque sono situati sul pianeta di Azeroth, separati da un vasto oceano con al centro il Maelstrom, il Grande Mare, e ad essi si aggiungono un buon numero di isole pi\u00f9 o meno grandi. Via via che uscivano nuove patch ed espansioni, sono stati aggiunti nuovi territori (in primis gli ultimi tre continenti citati, aggiunti rispettivamente con \",\" con \", e con Legion\"). Vi \u00e8 poi il pianeta delle Terre Esterne (aggiunto in \"\"), nonch\u00e9 tutta una serie di Piani Elementali. Nell'espansione Legion sono state aggiunte le Isole Disperse, che si collocano tra i Regni Orientali e Nordania.\nLe terre e i mari che costituiscono l'ambientazione di \"World of Warcraft\" sono molto estesi e richiedono diverse decine di ore di gioco solo per visitarli estensivamente. Vi si trovano i tipici elementi delle ambientazioni fantasy medievali come deserti, foreste, valli, praterie, villaggi, accampamenti e territori desolati.\nSulle isole e nei continenti i personaggi possono spostarsi liberamente a piedi (sul terreno) o a nuoto (nei laghi e nei fiumi). Un personaggio di livello 20 (livello 30 fino alla patch 3.2.0, livello 40 fino alla patch 2.4.3) pu\u00f2 acquistare diversi tipi di cavalcature che gli permettono di muoversi pi\u00f9 velocemente e, ad alti livelli di esperienza, cavalcature che gli permettono di volare.\nOgni razza offre un proprio tipo caratteristico di cavalcatura terrestre (ad esempio, il cavallo per gli umani, la saber per gli elfi della notte o il kodo per i tauren); fanno eccezione gli worgen dotati di modalit\u00e0 di corsa a quattro zampe che sostituisce la cavalcatura. Tali cavalcature possono essere comprate (dopo aver raggiunto un certo livello di reputazione) o acquisite in seguito ad un'offerta da parte delle fazioni, ottenuta sconfiggendo un nemico particolarmente forte in un'arena. Alcune classi, come druido, sciamano, stregone e paladino, offrono propri mezzi di movimento aggiuntivi, dotati di caratteristiche diverse. Ad esempio, i druidi sono in grado di trasformarsi in diverse creature (come l'orso, il gatto o il lunagufo) adatte al combattimento e altre pensate espressamente per facilitare gli spostamenti (\u00e8 il caso del corvo, del ghepardo e della foca).\nNel corso del gioco possono essere acquisite molte altre cavalcature di svariate razze e tipologie, sia terrestri che volanti.\nOgni fazione ha dei luoghi di accesso privilegiati, i \"punti di volo\", che possono essere raggiunti tramite una cavalcatura volante controllata dal gioco e che segue un percorso prestabilito. Per poter utilizzare un punto di volo, per\u00f2, esso deve essere stato visitato in precedenza dal proprio personaggio, che altrimenti \u00e8 costretto ad usare i normali percorsi via terra. Esistono anche punti di volo neutrali, ovvero accessibili ai membri di entrambe le fazioni.\nAlcuni luoghi non sono raggiungibili se non utilizzando mezzi di trasporto specifici: ad esempio, non \u00e8 possibile attraversare a nuoto il mare che separa i vari continenti; bisogna infatti utilizzare una nave, uno zeppelin o qualche sistema di teletrasporto.\nPopoli e creature.\nIl mondo di \"World of Warcraft\" \u00e8 abitato da una grande variet\u00e0 di popoli, animali, creature magiche o mostruose. In alcuni casi si tratta dello stesso tipo di personaggi delle tipiche ambientazioni fantasy medievali e della mitologia nordica; sono tuttavia rappresentate anche numerose mitologie e tradizioni, oltre che invenzioni del tutto originali. \nOgni razza controlla determinate aree geografiche, all'interno delle quali si trovano una capitale e un certo numero di citt\u00e0 minori e avamposti. In seguito all'espansione \"Battle for Azeroth\", annunciata nel 2017, sono state introdotte numerose razze alleate giocabili, tra cui elfi del vuoto, nani ferroscuro, draenei forgialuce, meccagnomi e umani di Kul Tiran per l'Alleanza, mentre tauren di Alto Monte, troll Zandalari, nobili oscuri e orchi di Mag'har sono disponibili per l'Orda.\nLa scelta della razza del proprio personaggio influisce in modo determinante sulle possibilit\u00e0 di movimento e azione nel gioco. Ogni personaggio ha le caratteristiche razziali dell'area geografica controllata dalla propria razza, e in seguito passa la maggior parte del tempo nei territori della propria razza e degli alleati. Visitare le regioni controllate dalla fazione opposta \u00e8 infatti molto pi\u00f9 difficile, a causa dell'ostilit\u00e0 degli abitanti e alla mancanza di snodi per i trasporti offerti dalla propria fazione. Per questo motivo, riuscire a penetrare in determinati luoghi, come le capitali avversarie, \u00e8 un'impresa che richiede normalmente la cooperazione di grandi gruppi di giocatori dotati di personaggi particolarmente potenti.\nOltre a quelle appartenenti all'Orda e all'Alleanza, il mondo di Azeroth \u00e8 abitato da numerose altre razze; alcune sono neutrali, altre sono ostili a entrambe le fazioni o in guerra con l'una o con l'altra. Una delle fazioni pi\u00f9 rilevanti per le dinamiche di gioco \u00e8 quella dei goblin del Cartello Spargifumo (neutrali e non facenti parte dell'Orda, che invece include quelli del Cartello di Acqualorda), abili ingegneri che convivono e commerciano con entrambe le fazioni, oltre a gestire alcuni dei mezzi di trasporto principali di Azeroth. L'elenco delle altre razze presenti in \"Warcraft\" \u00e8 molto lungo, e comprende creature ispirate non solo al fantasy classico, ma anche a numerose tradizioni mitologiche e folkloristiche: per esempio, si trovano in Azeroth draghi e demoni, ma anche centauri, arpie e non morti, naga, yeti e roc. Analogamente sono di varia ispirazione la fauna e la flora di Azeroth, che comprendono specie che riproducono in versione pi\u00f9 o meno fantastica animali e piante del mondo reale (come coccodrilli a sei zampe, velociraptor, orchidee carnivore, ecc.) e altre che sono di pura fantasia.\nRazze giocabili.\nPer creare un nuovo personaggio, come nei precedenti giochi di \"Warcraft\", i giocatori devono scegliere tra le due fazioni rivali dell'Alleanza e dell'Orda; la razza Pandaren, aggiunta in \"\", non sceglie la fazione fino al completamento dell'area iniziale. Personaggi di fazioni opposte possono comunicare solo tramite \"emote\", mentre i membri della stessa fazione possono parlare, scriversi, fare gruppo e unirsi a gilde. Il giocatore per l'Alleanza pu\u00f2 scegliere tra umani, nani, elfi della notte, gnomi, draenei e worgen; per l'Orda invece tra orchi, non morti o reietti, tauren, troll, elfi del sangue e goblin.\nI giocatori devono inoltre scegliere la classe del proprio giocatore. Alcune classi sono limitate ad alcune razze.\nLegenda della tabella:\nStruttura del gioco.\nLe dinamiche di gioco di \"World of Warcraft\" riprendono quelle tradizionali dei videogiochi di ruolo online. Il giocatore agisce nel mondo virtuale per mezzo di un avatar (\"personaggi giocanti\" o \"PG\"), interagendo con personaggi controllati dal computer (PNG), svolgendo una serie di missioni che gli vengono via via assegnate. Procedendo di missione in missione, progredisce nelle proprie capacit\u00e0 di combattimento e acquisisce nuovi oggetti che pu\u00f2 utilizzare direttamente, commerciare con PNG o altri giocatori. Parallelamente, pu\u00f2 acquisire capacit\u00e0 secondarie (per esempio imparare a creare pozioni magiche con le erbe, a forgiare armi e armature, a pescare, a cucinare e cos\u00ec via). Rispetto ai tradizionali MMORPG, in cui i giocatori sono costretti a molte ore di azioni ripetitive per progredire, in \"World of Warcraft\" il ritmo di gioco \u00e8 molto pi\u00f9 veloce, e le \"perdite di tempo\" (\"time sinks\") tipiche di questo genere sono ridotte al minimo.\n\"World of Warcraft\" utilizza diversi server chiamati \"reami\". I reami hanno caratteristiche diverse per far s\u00ec che il giocatore possa scegliere lo stile di gioco che pi\u00f9 gli si addice (Normale, Player versus Player, Roleplaying, Roleplaying Player versus Player). Ogni utente pu\u00f2 avere fino a 16 personaggi su ogni reame, fino ad un massimo di 50 personaggi per ogni account di gioco.\nPersonaggi.\nIl personaggio ottiene dei punti, denominati comunemente EXP (\"Ex\"perience \"P\"oints), ad ogni avventura completata, con l'uccisione delle creature nemiche nelle quali si imbatte o semplicemente esplorando territori sconosciuti. Scopo del personaggio \u00e8 aumentare il proprio livello e la qualit\u00e0 del proprio equipaggiamento, al fine di confrontarsi in sfide sempre pi\u00f9 difficili.\nIl livello massimo raggiungibile con l'edizione \"Battle for Azeroth\" \u00e8 il 120 (originariamente il 60, aumentato poi con le varie espansioni prima al 70 con \"The Burning Crusade\", poi all'80 con \"Wrath of the Lich King\", ancora all'85 con \"Cataclysm\", al 90 con \"Mists of Pandaria, \"al 100 con \"Warlords of Draenor,\" al 110 con \"Legion,\" al 120 con \"Battle for Azeroth\" e a 60 con \"Shadowlands\").\nOgni personaggio \u00e8 caratterizzato da elementi tipici dei giochi di ruolo, principalmente le caratteristiche che ne determinano la quantit\u00e0 di punti ferita o la potenza d'attacco, e una classe che determina le abilit\u00e0, i talenti, le magie o mosse speciali che il personaggio potr\u00e0 sviluppare ed eseguire.\nClassi.\nOgni classe ha abilit\u00e0 differenti, un diverso stile di gioco, una diversa priorit\u00e0 nella scelta degli attributi e la possibilit\u00e0 di utilizzare o meno alcuni tipi di equipaggiamento. Ognuna possiede tipicamente 3 specializzazioni, categorizzati in uno dei tre macro-ruoli tipici del gioco di gruppo:\nInstance.\nLe \"instance\" sono zone particolari dell'ambientazione di \"World of Warcraft\" in cui un giocatore pu\u00f2 interagire solamente con un determinato gruppo di altri giocatori. In queste zone si trovano nemici molto difficili da sconfiggere, che possono per l'appunto essere vinti solo grazie alla cooperazione di pi\u00f9 giocatori (si pu\u00f2 essere in 5, 10, 25 o 40). La difficolt\u00e0 di ciascuna instance \u00e8 tarata per gruppi di giocatori di un particolare intervallo di livelli. Ovviamente un personaggio di livello molto superiore a quello di una data instance pu\u00f2 affrontare quest'ultima da solo, ma i drop ottenuti dai nemici sconfitti saranno di molto inferiori all'equipaggiamento che normalmente viene utilizzato al suo livello.\nCon l'espansione \"The Burning Crusade\" \u00e8 stato introdotto il concetto di \"Instance Eroica\" (\"Heroic Instance\"), che si tratta di una variante di una instance da 5 giocatori gi\u00e0 presente nel gioco, affrontabile al livello massimo dell'espansione a cui appartiene l'instance ma a difficolt\u00e0 aumentata (generalmente con mostri pi\u00f9 potenti e Boss aggiuntivi), poich\u00e9 si possono ottenere in premio pezzi di equipaggiamento migliori rispetto alla versione normale dell'Instance, e inoltre si possono ottenere delle medaglie particolari (\"Badge\") sconfiggendo i Boss, usate come moneta per comprare altri pezzi di equipaggiamento particolarmente potenti.\nCon \"Wrath of the Lich King\", insieme al continente di Nordania, sono state aggiunte molte altre instance, da 5 giocatori fino a 25, oltre che a molti nuovi campi di battaglia, zone del gioco in cui due gruppi (uno per fazione) si scontrano per un obiettivo.\nUn altro tipo di instance sono le arene, introdotte con l'espansione \"The Burning Crusade\", dove squadre di 2, 3 o 5 personaggi si scontrano con squadre di pari dimensioni.\nEspansioni.\n\"World of Warcraft: The Burning Crusade\".\nIl 16 gennaio 2007 \u00e8 stata pubblicata la prima espansione di \"World of Warcraft\", sottotitolata \"The Burning Crusade\" (\"La Legione Infuocata\"). Principalmente, le novit\u00e0 apportate non sono molte a livello di gameplay, seppure i raid siano stati ridotti da 40 giocatori a 25 facilitando il completamento di avventure epiche.\n\"World of Warcraft: Wrath of the Lich King\".\n\"Wrath of The Lich King\" (\"La furia del Re dei Lich\") \u00e8 la seconda espansione di \"World of Warcraft\", pubblicata in contemporanea mondiale il 13 novembre 2008.\n\"World of Warcraft: Cataclysm\".\n\"Cataclysm\" (\"Il Cataclisma\") \u00e8 la terza espansione di \"World of Warcraft\". \u00c8 stata annunciata il 21 agosto 2009 dalla Blizzard, ed \u00e8 stata pubblicata il 7 dicembre 2010. Dal punto di vista della trama questa espansione tratta il ritorno di Alamorte, personaggio presente nei videogiochi per l'ultima volta in \"\". Il suo ritorno ha causato il devastante Cataclisma che ha sconvolto il mondo di Azeroth. Sono state vendute oltre 3,3 milioni di copie nelle prime 24 ore dal lancio; Cataclysm \u00e8 il gioco per PC pi\u00f9 rapidamente venduto del mondo. Il videogioco \u00e8 stato venduto, per un periodo limitato, anche nell'edizione da collezione con alcuni contenuti esclusivi.\nIl 30 giugno 2010 la Blizzard ha annunciato l'apertura del beta test di \"Cataclysm\". Gli inviti, a numero chiuso, sono stati spediti via e-mail ai giocatori.\n\"World of Warcraft: Mists of Pandaria\".\n\"Mists of Pandaria\" (\"Le nebbie di Pandaria\") \u00e8 la quarta espansione di \"World of Warcraft\", pubblicata il 25 settembre 2012. Introduce la razza giocabile dei pandaren, la cui terra nativa \u00e8 Pandaria, e la classe del monaco. Pandaria \u00e8 totalmente esplorabile. Il livello massimo dei personaggi viene alzato, con questa espansione, a 90 e vengono aggiunti anche nuovi dungeons e raid oltre a due battlegrounds. Sono state introdotte anche nuove modifiche al Player Versus Player, con l'introduzione della potenza PVP e con l'introduzione di una base di Resilenza PVP pari al 65% per tutti i giocatori. Il gioco \u00e8 acquistabile in versione digital download standard e in versione digital deluxe con alcuni prodotti aggiuntivi.\nQuesta ultima versione \u00e8 stata implementata da varie Patch che hanno aggiunto al gi\u00e0 ricco contenuto di gioco, instance come Il Regno Del Tuono e l'Assedio di Orgrimmar (quest'ultimo vede un raid che ha lo scopo di sconfiggere il re Garrosh, capoguerra ribelle dell'orda che sogna di distruggere il mondo di Azeroth).\n\"World of Warcraft: Warlords of Draenor\".\nL'uscita della quinta espansione di \"World of Warcraft\", \"Warlords of Draenor\" (\"I signori della guerra di Draenor\"), \u00e8 stata annunciata all'annuale convegno della Blizzard, il \"BlizzCon\". Nell'espansione viene visitato, in una linea del tempo alternativa in cui la corruzione degli orchi non ha mai avuto luogo, il mondo di Draenor. Il livello massimo dei personaggi \u00e8 inoltre alzato a 100.\nIl 28 giugno 2014 \u00e8 ufficialmente iniziato il beta test aperto a selezionati giocatori e reso disponibile ufficialmente il 13 novembre 2014.\nPer la prima volta nel gioco i giocatori potranno costruire e personalizzare una loro base, chiamata Guarnigione, grazie alla quale potranno ottenere benefici utili. Draenor \u00e8 stata, per un periodo, l'unica zona aggiuntiva in cui i giocatori non hanno potuto usare le cavalcature volanti una volta raggiunto il massimo livello. La possibilit\u00e0 \u00e8 stata introdotta in una patch successiva in cui, diversamente dalle altre espansioni, \u00e8 richiesto di completare una lunga serie di quest ed obiettivi per abilitare il volo. L'abilit\u00e0 di volo su Draenor \u00e8 legata all'account, quindi si estende a tutti i personaggi di un singolo giocatore, anche se non hanno completato i requisiti per l'impresa \"Ricognizione di Draenor\"\n\"World of Warcraft: Legion\".\nIl 30 agosto 2016 \u00e8 stata resa disponibile una nuova espansione chiamata \"World of Warcraft: Legion\" (\"La Legione\"). \u00c8 ambientata nella linea temporale standard e non nel passato come \"Warlords of Draenor\" e riguarda il ritorno del titano Sargeras e della Legione Infuocata. Tra le novit\u00e0 c'\u00e8 una nuova classe eroica, il Cacciatore di Demoni (disponibile solo per Elfi della Notte e Elfi del Sangue), un nuovo continente, le Isole Disperse, le \"Armi Artefatto\", un sistema PVP rivoluzionario, nuovi Dungeon e Raid, un nuovo sistema di Dungeon Mitici con difficolt\u00e0 basata su una chiave del potere e un nuovo sistema di quest giornaliere denominato missioni mondiali.\nIl livello massimo \u00e8 stato alzato a 110.\nCon Legion si pu\u00f2, inoltre, giocare la combinazione di classe Gnomo Cacciatore, con la possibilit\u00e0 di addomesticare pet meccanici.\nLa Guarnigione, introdotta in Warlords of Draenor, non \u00e8 stata riproposta ed \u00e8 stata sostituita da una Enclave di Classe, un luogo d'incontro per ogni classe a cui potranno accedere i membri Orda e Alleanza.\n\"World of Warcraft: Battle for Azeroth\".\nIl 13 agosto 2018 \u00e8 stata resa giocabile la nuova espansione \"Battle for Azeroth (\"\"La Battaglia di Azeroth\") in cui, dopo la parentesi di Legion, riprende la lotta tra Orda ed Alleanza.\nDalla ferita inferta da Sargeras al pianeta Azeroth al termine della storia raccontata in Legion, l'espansione precedente, \u00e8 emerso un nuovo elemento: l'azerite.\nPer il controllo di questo nuovo elemento Orda e Alleanza si scontrano sui due nuovi continenti: Kul Tiras governata da Katherine Marefiero e Zandalar, l'\u00ecsola di origine dei Troll zandalari.\nIl livello massimo \u00e8 stato alzato a 120.\n\"World of Warcraft: Shadowlands\".\nIl 23 novembre 2020 \u00e8 stata resa disponibile la nuova espansione \"Shadowlands\" (\"Le Terretetre\").\nIl livello massimo \u00e8 stato abbassato per la prima volta da 120 a 60.\nSviluppo.\nInizialmente i manager Blizzard pensavano di distribuire gratuitamente il gioco e senza canone, finanziandosi mediante pubblicit\u00e0 online. Il piano venne modificato dato che lo si ritenne non in grado di sostenere i costi del progetto.\nLa Blizzard stimava un successo del videogioco nettamente inferiore, il progetto sarebbe stato un successo secondo la societ\u00e0 se avesse venduto un milione di copie. Nel 2011 ne ha vendute 15 milioni.\nIl 29 dicembre 2010 \u00e8 stato annunciato che \"World of Warcraft\" era perfettamente giocabile tramite il sistema di riconoscimento gestuale di Kinect, la periferica Microsoft originariamente presentata per Xbox 360; un video in proposito \u00e8 stato pubblicato su YouTube.. L'effetto viene ottenuto emulando, in tempo reale e senza alcun lag, i comandi da tastiera di WoW tramite i comandi gestuali di Kinect. Alla fine si \u00e8 scoperto che tutto ci\u00f2 era un pesce d'aprile della casa produttrice.\nStudi scientifici.\nNel 2005 si diffuse un'epidemia mortale tra i personaggi del mondo virtuale, nota come incidente del Corrupted Blood: a causa di un errore di programmazione, una meccanica di gioco che simula una malattia trasmissibile per contatto, implementata per un incontro con un boss di alto livello, \u00e8 fuoriuscita dal ristretto ambito per cui era stata pensata e si \u00e8 diffusa tra i personaggi nel resto del mondo virtuale. Un gruppo di ricercatori delle Universit\u00e0 di Boston e del New Jersey ha studiato le modalit\u00e0 di diffusione dell'epidemia. I comportamenti e gli spostamenti attuati per \"proteggere\" i propri personaggi simulerebbero verosimilmente il comportamento delle grandi masse allo scoppiare di un'epidemia. Lo studio \u00e8 stato pubblicato sulla rivista \"The Lancet Infectious Diseases\".\nIl quotidiano \"La Repubblica\" ha pubblicato un articolo nel quale si analizza \"World of Warcraft\" come uno strumento attraverso cui comprendere le dinamiche degli attentati terroristici.\nUn rapporto dei terapisti della svedese Youth Care Foundation indica \"World of Warcraft\" come \"il pi\u00f9 pericoloso gioco sul mercato\". Un loro ricercatore ha portato ad esempio per la \"dipendenza\" causata da \"World of Warcraft\" il ricovero in ospedale di un giovane che aveva giocato ininterrottamente per 24 ore, trascurando le proprie necessit\u00e0 fisiologiche.\nOpere derivate.\nDal videogioco sono stati tratti due giochi da tavolo, \"World of Warcraft: The Board Game\" (2005) e \"World of Warcraft: The Adventure Game\" (2008), entrambi della Fantasy Flight Games.\nIl gioco di carte collezionabili \"World of Warcraft Trading Card Game\" (2006) e il gioco di miniature \"World of Warcraft Miniatures Game\" (2008) sono stati entrambi prodotti dalla Upper Deck Entertainment e poi dalla Cryptozoic Entertainment.\nIl fumetto di \"World of Warcraft\" \u00e8 stato pubblicato dalla Wildstorm a partire dal 2007.\nLa Blizzard ha pubblicato il videogioco di carte \"Hearthstone\" (2014), basato principalmente sulle classi di \"World of Warcraft\".\nNell'ottavo episodio della decima stagione della serie animata \"South Park\", intitolato \"Make Love, Not Warcraft\", (in italiano \"Fate l'amore non Warcraft\") i protagonisti vengono colti da dipendenza da \"World of Warcraft\"."}
{"id": "114674", "revid": "580", "url": "https://it.wikipedia.org/wiki?curid=114674", "title": "Clausola di colpevolezza per la guerra", "text": "La Clausola di colpevolezza per la guerra del Trattato di Versailles del 1919, costrinse la Germania ad accettare la piena responsabilit\u00e0 per l'inizio delle ostilit\u00e0 nella prima guerra mondiale.\nLa clausola viene generalmente identificata nell'Articolo 231 del Trattato di Versailles: \"Gli Alleati e i Governi Associati affermano, e la Germania accetta, la responsabilit\u00e0 della Germania e dei suoi alleati per aver causato tutte le perdite ed i danni che gli Alleati ed i Governi Associati e i loro cittadini hanno subito come conseguenza della guerra loro imposta dall'aggressione della Germania e dei suoi alleati.\""}
{"id": "114678", "revid": "287204", "url": "https://it.wikipedia.org/wiki?curid=114678", "title": "Opzione", "text": ""}
{"id": "114683", "revid": "77990", "url": "https://it.wikipedia.org/wiki?curid=114683", "title": "Aploide", "text": ""}
{"id": "114684", "revid": "94647", "url": "https://it.wikipedia.org/wiki?curid=114684", "title": "Zeno Cosini", "text": "Zeno Cosini \u00e8 il protagonista del romanzo \"La coscienza di Zeno\" di Italo Svevo.\nCome i protagonisti dei due precedenti romanzi \"Una vita\" e \"Senilit\u00e0\" (rispettivamente Alfonso Nitti e Emilio Brentani), anche Zeno \u00e8 affetto dalla \"malattia\" dell'inettitudine, cio\u00e8 l'incapacit\u00e0 di vivere serenamente. La sua \"senilit\u00e0\" \u00e8 un dato anagrafico, non morale, come poteva essere intesa invece nel personaggio di Emilio Brentani. A differenza dei due protagonisti degli altri romanzi, per\u00f2, Zeno guarisce, almeno apparentemente, dal suo essere inetto.\nBiografia.\nIl problema.\nSecondo la trama del romanzo, Zeno, ormai anziano, decide di rivolgersi ad uno psicoanalista, \"il dottor S.\", per risolvere i suoi problemi nevrotici. Zeno infatti \u00e8 affetto da ipocondria che sfocia in problemi psicosomatici: \u00e8 convinto di essere malato, nonostante i numerosi medici che ha consultato gli abbiano riferito che non ha problemi sanitari, anche se, in seguito all'incontro con il suo amico d'infanzia Tullio, accusa di zoppicare ogni tanto.\nLa terapia e la sua interruzione.\nLo psicanalista adopera questa terapia: invita Zeno a scrivere un'autobiografia, con scritti i suoi ricordi e i suoi guai. Zeno, per\u00f2, interrompe dopo un po' questa terapia perch\u00e9 \u00e8 ormai convinto di essere gi\u00e0 guarito. Infatti, nell'ultimo capitolo del libro, intestato come un diario, confessa di essere guarito grazie al commercio di armi che intraprese durante la prima guerra mondiale. Una volta \"guarito\", Zeno apprende per\u00f2 che la sua apparente malattia \u00e8 una malattia che affligge tutta la societ\u00e0 e non solo lui stesso, arrivando, infine, a capire, che \"la vita attuale \u00e8 inquinata alle radici\", e che scoprirlo \u00e8 segno di salute, e non di malattia come pensava prima."}
{"id": "114687", "revid": "729019", "url": "https://it.wikipedia.org/wiki?curid=114687", "title": "Avid Technology", "text": "Avid Technology \u00e8 una software house statunitense nata nel 1987. Nel 1989 produce Media Composer, il primo di una lunga serie di software dedicati al cosiddetto montaggio non-lineare. \nNegli ultimi tempi, Avid ha reso compatibile il proprio software Media Composer, oltre che con la propria linea di Hardware Artist DNxIQ, DNxIV, DNxIP e DNxID, anche con dispositivi hardware di terze parti.\nStoria di Avid.\nIl primo sistema di editing non-lineare prodotto da Avid Technology, ovvero la prima versione del software Media Composer, dava al montatore la possibilit\u00e0 di effettuare un montaggio audio/video accedendo ai dati sia video che audio, in modo casuale e non seriale, e poteva modificare la sequenza in qualsiasi momento, ma non poteva effettuare la registrazione su nastro, perch\u00e9 le immagini erano state digitalizzate ad una risoluzione molto bassa con caratteristiche inferiori allo standard televisivo. Il montatore, per poter effettuare l'operazione di registrazione su nastro con le giuste caratteristiche per la messa in onda, aveva solo la possibilit\u00e0 di memorizzare su un floppy disk l'EDL del proprio montato e, successivamente, inserire questo floppy in una delle centraline di montaggio analogico (Sony/Ampex), e finalmente ottenere il montato con caratteristiche broadcast. \nPer EDL, si intende \"Edit Decision List\", ossia una lista che contiene sia tutti i riferimenti di timecode (IN/OUT) che i riferimenti delle cassette (REEL); infatti, inserendo i dati EDL nelle centraline analogiche di quell'epoca, si poteva ricostruire la sequenza creata con Avid utilizzando per\u00f2 il sistema analogico, e questa operazione veniva, e viene tuttora chiamata \"on-line\". \nNegli ultimi 10 anni, questo procedimento \u00e8 scomparso, visto che le successive versioni del software danno la possibilit\u00e0 di effettuare operazioni \"off-line/on-line\", cio\u00e8 di realizzare un prodotto finito direttamente dalla \"Timeline\".\nPer quanto riguarda le produzioni cinematografiche, e quindi con supporti in pellicola, il procedimento \u00e8 stato mantenuto; in questo caso, il montatore prepara il montaggio in Media Composer, usando immagini precedentemente passate dalla pellicola ad elettronica (telecinema), per poi generare una \"CUT LIST\", ossia una lista di tagli da operare direttamente sulla pellicola attraverso dei codici di riferimento chiamati \"KEY-CODE\".\nAd oggi Avid grazie alla piattaforma MediaCentral, riesce a fornire a tutti i professionisti del settore una soluzione end-to-end che semplifica la gestione in tutte le fasi della lavorazione del materiale audio/video/grafico.\nAvid in Italia.\nDa anni Avid \u00e8 presente in Italia, attraverso il distributore Avid Italia con due sedi a Roma e Milano."}
{"id": "114691", "revid": "124693096", "url": "https://it.wikipedia.org/wiki?curid=114691", "title": "Vangelo secondo Giovanni", "text": "Il Vangelo secondo Giovanni \u00e8 uno dei quattro vangeli canonici contenuti nel Nuovo Testamento della Bibbia cristiana.\nEsso si presenta come la trascrizione da parte di autori anonimi della testimonianza del \u00abdiscepolo che Ges\u00f9 amava\u00bb (cfr. ; allo stesso risultato si perviene anche confrontando con ), che la tradizione identifica con l'Giovanni l'evangelista, figlio di Zebedeo. Oggi gli studiosi fanno comunque spesso riferimento anche a una \"scuola giovannea\" nella quale sarebbe maturata la redazione del vangelo e delle lettere attribuite all'apostolo.\nScritto in greco, \u00e8 composto da 21 capitoli e come gli altri vangeli narra il ministero di Ges\u00f9. Il \"Vangelo secondo Giovanni\" \u00e8 notevolmente diverso dagli altri tre vangeli, detti sinottici, anche se sembra presupporre la conoscenza almeno del \"Vangelo secondo Marco\", di cui riproduce talvolta espressioni peculiari. Mentre i sinottici si basano sulla predicazione del Regno di Dio da parte di Ges\u00f9, il quarto vangelo approfondisce la questione dell'identit\u00e0 del Cristo, inserendo ampie digressioni teologiche.\nIn particolare Ges\u00f9 viene identificato con il Logos divino, preesistente alla formazione del mondo. Il concetto di \"logos\" era stato utilizzato in vario modo nella filosofia greca gi\u00e0 da alcuni secoli; ne scrivono ad esempio Cleante ed altri filosofi stoici. Giovanni, per\u00f2, se ne distacca sottolineando ripetutamente anche l'umanit\u00e0 di Ges\u00f9, che, per esempio, scoppia in lacrime per la morte di Lazzaro.\nComposizione.\nL'autore del quarto vangelo.\nGiovanni.\nL'ipotesi tradizionale, che identificava l'anonimo autore del vangelo - il discepolo che Ges\u00f9 amava -, con l'apostolo Giovanni, \u00e8 attestata a partire dalla fine del II secolo. \nIreneo, vescovo di Lione, fu il primo ad attribuirgli quel quarto vangelo che circolava nelle comunit\u00e0 dei nazareni.\nInfatti verso il 180 scrisse:\nEusebio di Cesarea, che riporta questa notizia, ritiene che Ireneo si basasse sulle testimonianze di Policarpo vescovo di Smirne (morto martire a Roma nel 155), il quale avrebbe conosciuto personalmente Giovanni (stavolta \"l'apostolo\") essendone stato discepolo.\nQuesto \u00e8 anche confermato da Ireneo medesimo, che nella sua lettera a Florino ricorda il suo incontro con Policarpo di Smirne, ed il fatto che Policarpo \u00abraccontava della sua dimestichezza con Giovanni e con le altre persone che avevano visto il Signore\u00bb (\"Storia ecclesiastica\" V, 20, 4). Ireneo ricorda anche che Policarpo fu eletto vescovo di Smirne dagli apostoli, e Tertulliano asserisce che egli fu fatto vescovo proprio da Giovanni.\nAnche il \"Canone muratoriano\", documento risalente al 170 circa, riporta che il quarto vangelo \u00e8 opera di Giovanni, \"discepolo\" di Ges\u00f9. Lo scritto di Giovanni, secondo quanto scritto nel canone, sarebbe stato redatto con l'aiuto di tutti i suoi discepoli, tra cui l'apostolo Andrea.\nLa scuola giovannea.\nDiversi autori moderni mettono per\u00f2 in discussione l'attribuzione del testo a Giovanni e preferiscono fare riferimento a una \"Scuola giovannea\" sorta intorno alla figura e alla testimonianza del \"discepolo che Ges\u00f9 amava\" citato nel Vangelo.\nL'ipotesi di una scuola giovannea si basa su un approccio storico-sociologico che mette in relazione questa esperienza con quella delle scuole dell'antichit\u00e0 classica.\nSecondo Bruno Maggioni, tale comunit\u00e0 dovette confrontarsi con le sfide poste dalla religiosit\u00e0 ellenistica, che sosteneva la contrapposizione del divino e dell'umano, e dalla politica intransigente di Domiziano.\nDibattito.\nLa diversit\u00e0 del vangelo di Giovanni rispetto ai sinottici aveva portato una parte della critica moderna a disconoscere il testo e la sua storicit\u00e0, considerandolo una ricostruzione teologica tarda. Le radicali datazioni tardive furono per\u00f2 abbandonate dopo la scoperta di alcuni papiri egizi, tra cui il papiro 52, che mettevano in chiaro come il vangelo doveva necessariamente essere stato scritto nel I secolo. Tra coloro che influirono sull'esegesi del quarto vangelo ci furono Rudolf Bultmann e Martin Hengel.\nMentre il primo definiva \"l'idea dell'incarnazione del redentore di origine gnostica\", il secondo confutava questa tesi: \"Non esiste sul Redentore alcun mito gnostico cronologicamente pre-cristiano, attestabile sulla base delle fonti\".\nTuttavia l'indagine moderna sul vangelo di Giovanni ci dice che il quarto vangelo poggia su conoscenze precise dei luoghi e dei tempi, e pertanto pu\u00f2 essere opera di qualcuno che aveva familiarit\u00e0 con la Palestina dei tempi di Ges\u00f9. \u00c8 inoltre divenuto evidente che il vangelo ragiona ed argomenta a partire dall'Antico Testamento, ed \u00e8 profondamente radicato nel giudaismo dell'epoca di Ges\u00f9.\nIl vangelo afferma di risalire ad un testimone oculare delle vicende narrate, evidentemente colui \"\"che stava presso la croce\" e che era \"il discepolo che Ges\u00f9 amava\"\" . In questo discepolo viene menzionato come autore del vangelo, e compare anche in , in , in , e forse in e in . Alcuni esegeti concordano su Giovanni di Zebedeo autore del quarto vangelo: \"Giovanni figlio di Zebedeo sembra rispondere a molti dei requisiti fondamentali per l'identificazione. Egli non solo era uno dei dodici ma, insieme a Pietro e Giacomo, uno dei tre discepoli costantemente scelti da Ges\u00f9 per stare con lui. La combinazione di prove interne ed esterne che associano il quarto vangelo con Giovanni figlio di Zebedeo fa di questa ipotesi la pi\u00f9 robusta\". Altri studiosi avanzano dubbi su questa identificazione: ad esempio si \u00e8 dubitato di come Giovanni, figlio di un pescatore, potesse avere la profondit\u00e0 teologica per scrivere il quarto vangelo e su come potesse avere accesso al tempio ed essere noto addirittura al sommo sacerdote.\nTuttavia, l'esegeta francese Henri Cazelles ha ribattuto, con una ricerca sociologica sul sacerdozio del tempio prima della distruzione di Gerusalemme, che l'identificazione dell'autore del quarto vangelo con l'apostolo Giovanni rimane plausibile: le classi sacerdotali prestavano infatti il loro servizio per una settimana due volte l'anno, per poi tornare nella propria terra. E non \u00e8 da escludere che tali sacerdoti esercitassero una propria professione per guadagnarsi da vivere: emerge infatti dallo stesso Vangelo che Zebedeo, padre di Giovanni, non era un semplice pescatore, ma dava da lavorare a vari giornalieri. Zebedeo quindi pu\u00f2 essere un sacerdote ed avere al contempo una propriet\u00e0 in Galilea.\nGli studiosi dell'interconfessionale Bibbia TOB sottolineano, invece, in merito a una redazione di tale vangelo fatta dallo stesso apostolo Giovanni, come \"la maggior parte dei critici esclude questa eventualit\u00e0\". Gli esegeti della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) osservano, inoltre, che \"simile identificazione, per quanto venerabile, non resta esente da difficolt\u00e0. Alcuni grandi esegeti, dopo averla ammessa, l'hanno abbandonata. Certamente sono stati indotti da seri motivi. Ci si pu\u00f2 domandare perch\u00e9 l'apostolo Giovanni abbia omesso di raccontare alcuni episodi ai quali aveva assistito, episodi importanti come la risurrezione della figlia di Gi\u00e0iro (Mc5,37), la trasfigurazione (Mc9,2), l'istituzione dell'eucaristia (Mc14,17s), l'agonia di Ges\u00f9 al Gets\u00e8mani (Mc14,33)\". &lt;br&gt; Inoltre, in merito alle indicazioni contenute nello stesso vangelo di Giovanni, gli studiosi del \"Nuovo Grande Commentario Biblico\" rilevano che \"l'autore di Gv21 chiaramente non identifica il discepolo prediletto, che sta all'origine della tradizione giovannea, con Giovanni figlio di Zebedeo. Gv21,2 parla de \u00abi (figli) di Zebedeo\u00bb, mentre 21,7.20 parla del discepolo prediletto\" e \"un'altra difficolt\u00e0 per l'affermazione che Giovanni, il figlio di Zebedeo, sia l'autore del quarto vangelo, viene da quanto presuppone Mc10,39: tutti e due i fratelli avrebbero sofferto il martirio. Gv21,20-23 asserisce abbastanza chiaramente che il discepolo prediletto non mor\u00ec martire come Pietro\". &lt;br&gt;Anche Raymond Brown - concordemente a molti altri studiosi, come l'esegeta John Dominic Crossan, tra i cofondatori del Jesus Seminar, e lo storico e biblista Bart Ehrman - ritiene che il vangelo secondo Giovanni e i sinottici siano di autori ignoti e sottolinea altres\u00ec che tali autori non furono neppure testimoni oculari.\nLa formazione del testo.\nSe allo stato attuale della ricerca il quarto vangelo \u00e8 ricondotto a un nucleo giovanneo, la complessit\u00e0 della redazione del testo solleva ulteriori domande. Eusebio di Cesarea riferisce di un'opera in 5 volumi del vescovo Papia di Ierapoli, morto nel 130 circa, in cui egli afferma di non aver conosciuto personalmente gli apostoli, ma di aver ricevuto la dottrina da persone loro vicine. Papia parla di altri che sarebbero stati a loro volta discepoli di Ges\u00f9, e cita per nome Aristione e un \u201cpresbitero Giovanni\u201d, tracciando una chiara distinzione tra quest'ultimo e l'apostolo Giovanni figlio di Zebedeo..\nPapia, in sostanza, conferma che a Efeso esisteva una sorta di scuola giovannea in cui militava anche il \u201cpresbitero Giovanni\u201d, che compare in modo chiaro nella Seconda e nella Terza lettera di Giovanni \u201ccome mittente e autore del testo semplicemente con il titolo de \u2018il presbitero'. Evidentemente non coincide con l'apostolo, cos\u00ec che in questa parte del testo canonico incontriamo la misteriosa figura del presbitero\u201d.\n\u00c8 probabile che dopo la morte dell'apostolo fu il \u201cpresbitero Giovanni\u201d ad essere considerato pieno detentore della sua eredit\u00e0. Allo stesso modo \u00e8 plausibile che i contenuti del quarto vangelo risalgono a Giovanni figlio di Zebedeo, mentre il \u201cpresbitero si \u00e8 visto come il suo trasmettitore e portavoce\u201d.\nPertanto dietro il quarto vangelo, \"c'\u00e8 un testimone oculare, Giovanni di Zebedeo, e la redazione dello stesso vangelo \u00e8 avvenuta anche nella vivace cerchia dei suoi discepoli e con l'apporto determinante di un discepolo a lui familiare\u201d. Appunto il \u201cpresbitero\u201d, anch'egli, come precisa Papia, discepolo e conoscitore di Ges\u00f9, anche se non facente parte della cerchia dei dodici.\nIn Giovanni il soggetto del ricordo \u00e8 sempre il \u201cnoi\u201d (, , ), \u201cegli ricorda nella e con la comunit\u00e0 della Chiesa, e per quanto l'autore si presenti come singolo in veste di testimone, il soggetto del ricordo che qui parla \u00e8 sempre il noi della chiesa\u201d. Il Vangelo, insomma, si basa sul ricordo dell'apostolo, che per\u00f2 \u00e8 un ricordarsi insieme nel \u201cnoi\u201d comunitario della Chiesa. Per questo motivo il quarto vangelo non fornisce solo una trascrizione stenografica delle parole e delle attivit\u00e0 di Ges\u00f9 ma, \u201cin virt\u00f9 del comprendere nel ricordarsi, ci accompagna al di l\u00e0 dell'aspetto esteriore fin nella profondit\u00e0 della parola e degli avvenimenti\u201d.\nA tal proposito, secondo Xavier L\u00e9on-Dufour, una lista delle opere da leggere nella liturgia, risalente al 170 circa, precisa che \u201cse Giovanni scrisse a nome proprio\u201d, lo fece \u201ccon l'approvazione di tutti\u201d.\nVari sono gli autori che concordano con l'ipotesi di una \"scuola giovannea\" o di un pi\u00f9 informale \"circolo giovanneo\" che faceva riferimento all'insegnamento dell'apostolo, operante probabilmente ad Efeso (localit\u00e0 indicata come luogo di composizione del Vangelo anche da Ireneo e Policrate). Il testo sarebbe indirizzato a cristiani di origine non ebraica, con formazione culturale ellenistica. Diversi passaggi suggeriscono che il testo si sia formato mentre si delineava la separazione dalla sinagoga e portano gli studiosi a ritenere che la data di composizione sia da individuare intorno alla fine del I secolo. La presenza di eventi della vita di Cristo in ordine differente rispetto a quello presentato negli altri vangeli pi\u00f9 antichi e l'apparente aggiunta successiva dell'ultimo capitolo, hanno fatto ipotizzare che la redazione finale sia frutto di una composizione di brani differenti. \u00c8 ritenuto probabile che gli estensori del Vangelo di Giovanni conoscessero i contenuti dei tre vangeli sinottici, ma forse non avevano accesso a loro copie.\nAlcune ipotesi moderne.\nSecondo alcuni studiosi, la gestazione dell'opera sarebbe durata circa 60 anni, durante i quali ebbe luogo una maturazione della visione teologica in seno alla comunit\u00e0. Tale maturazione riguarda la riflessione sulla vita di Ges\u00f9, la comprensione dei segni liturgici, ma anche il senso della storia, in relazione alla caduta di Gerusalemme (sottomessa nel 70 d.C. dai romani) e all'inizio delle persecuzione dei cristiani. Secondo questi studiosi, il Vangelo di Giovanni sarebbe \"stato composto alla fine del I secolo, forse agli inizi del II da discepoli del discepolo che nel testo viene definito \"amato\"\".\nAltri studiosi, invece, ipotizzano una scrittura del Vangelo pi\u00f9 vicina ai fatti raccontati. Una delle prove sarebbe il fatto che all'inizio del quinto capitolo, Giovanni d\u00e0 per scontato che a Gerusalemme ci sia la Piscina di Betzaeta, con cinque portici, e che sia in funzione (). In realt\u00e0, dopo l'anno 70, ci\u00f2 non sarebbe stato possibile a causa della distruzione della citt\u00e0 da parte dei Romani ma, come ha notato il neotestamentarista Klaus Berger, \"della distruzione di Gerusalemme, nel vangelo secondo Giovanni, non si sa nulla\". L'analisi linguistica, inoltre, potrebbe far supporre l'esistenza di una prima versione aramaica. \u00c8 dunque possibile che anche Giovanni abbia scritto un suo Vangelo pochi anni dopo la morte di Cristo, anche se questo testo, poi, sub\u00ec rimaneggiamenti e aggiunte. Questo fatto ovviamente andrebbe a favore della credibilit\u00e0 storica, visto che il Vangelo risulterebbe scritto in un'epoca in cui i testimoni oculari delle vicende erano ancora vivi ed avrebbero potuto contraddire l'evangelista nel caso in cui egli non avesse riportato fedelmente i fatti storici avvenuti.\nI discorsi presenti nel Vangelo di Giovanni, sono il frutto di teologia, di letteratura e di meditazione; il testo ha un valore anche letterario, pieno come \u00e8 di richiami, di riprese e di approfondimenti al proprio interno. \u00c8 un grande tessuto dove diversi fili si incrociano e si intrecciano.\nIl quarto Vangelo rispecchia la vita dell'autore e della sua comunit\u00e0. \nIl Vangelo non \u00e8 un'opera autonoma, perch\u00e9 fa parte di un gruppo di scritti: \u00e8 infatti strettamente legato alle tre lettere e, secondo la tradizione, all'Apocalisse. Le lettere giovannee, in particolare, ci permettono di parlare di un ambiente vitale d'origine che \u00e8 una comunit\u00e0 con un proprio linguaggio e una particolare mentalit\u00e0.\nTutto questo avviene nella comunit\u00e0 di Efeso (capitale della provincia romana d'Asia, sulla costa occidentale dell'odierna Turchia). Giovanni visse ad Efeso probabilmente gli ultimi 20-30 anni della sua vita, nella seconda met\u00e0 del I secolo. \u00c8 appunto tra il 60 ed il 100 che viene collocata la stesura definitiva dell'ultimo Vangelo.\nDatazione.\nLa redazione finale del Vangelo di Giovanni viene in genere datata poco prima del 100, o comunque negli anni a cavallo tra la fine del I e l'inizio del II secolo. Per la datazione, in anni recenti gli studiosi hanno potuto avvalersi anche di contributi legati al ritrovamento di un antico papiro, il P52, contenente un frammento del testo giovanneo. Un'ipotesi minoritaria, proposta di recente, ipotizza invece una datazione del Vangelo precedente al 70.\nDocumentazione testuale.\nIl manoscritto pi\u00f9 antico contenente un brano del \"Vangelo secondo Giovanni\" \u00e8 il Papiro 52, che \u00e8 stato datato intorno all'anno 125. Questo frammento di cm 8, 9 x 6 \u00e8 chiamato anche \"Papiro Rylands\" 457 ed \u00e8 uno dei pi\u00f9 vecchi frammenti di papiro del Nuovo Testamento. \u00c8 stato ritrovato in Egitto ed \u00e8 in forma di codice, scritto da ambo i lati e contiene Giovanni e , ovvero un brano della Passione del vangelo giovanneo. Attualmente \u00e8 conservato presso la John Rylands Library di Manchester, Inghilterra. Poich\u00e9 il frammento \u00e8 separato dall'originale autografo da almeno una copia, la data di composizione del \"Vangelo secondo Giovanni\" non pu\u00f2 essere posteriore a qualche anno prima della produzione di formula_152; tale data va arretrata ulteriormente per permettere all'opera originale di diffondersi dal luogo di composizione del vangelo a quello di scoperta di formula_152, offrendo cos\u00ec una conferma alla data tradizionalmente accettata per la redazione definitiva di \"Giovanni\", verso la fine del I secolo.\nIl vangelo \u00e8 presente anche nel Papiro 66 o papiro Bodmer II, risalente all'anno 200 circa, nei papiri P45 e 75 del 250, nel \"Codex Vaticanus\" del 300 e infine nel \"Codex Sinaiticus\" del 350.\nDal canone muratoriano del 170 si intuisce che a Roma il vangelo secondo Giovanni era considerato canonico probabilmente durante l'episcopato di Pio I morto nel 157.\nContenuto.\nIl \"Vangelo secondo Giovanni\" si apre con il famoso \"Prologo\" o \"Inno al \"Logos\"\" (). Qualunque sia stata la sua origine e la sua composizione (di cui vi sono molte ipotesi), esso svolge la funzione insostituibile di fornire la chiave di lettura di tutto il vangelo: tutto quello che Ges\u00f9 dice e fa \u00e8 parola di Colui che \u00e8 la Parola eterna, \u00e8 rivelazione del Padre, \u00e8 segno che rimanda all'Incarnazione della Parola in Cristo. Secondariamente il prologo svolge una funzione analoga ai \"vangeli dell'infanzia\" di Matteo e Luca: escludere ogni dottrina adozionista.\nSecondo la maggior parte degli esegeti il testo del quarto vangelo consiste di due parti principali:\nGli ultimi versetti del libro della gloria contengono una prima conclusione, che riassume gli obiettivi del libro (). Proprio alla luce di questi obiettivi sembra emergere l'unitariet\u00e0 concettuale dei primi 20 capitoli, che trovano nelle parole conclusive di Tommaso (cfr. ) il riconoscimento umano di quanto affermato nel prologo ().\nIl Prologo.\nNell'Antico Testamento il prologo del quarto vangelo trova un elemento di confronto solo negli inni alla \"Sapienza di Dio\", generata sin dall'eternit\u00e0, inseriti nel libro dei Proverbi () e in quello del Siracide (). L'esistenza sin dall'eternit\u00e0 \u00e8 una prerogativa che i rabbini attribuiranno in seguito anche alla Torah (con cui d'altronde si identifica la Sapienza in ). Il prologo identifica Cristo con la Parola di Dio, creando un rapporto privilegiato fra Ges\u00f9 e la Torah. Per l'evangelista, Ges\u00f9 \u00e8 il compimento delle molte e varie parole della Torah:\nLe ipotesi sulla composizione di questo documento sono molte. Alcuni autori vi hanno visto una rielaborazione di un inno al \"logos\" preesistente, di origine liturgica, associabile anche al terzo trattato della \"Protennoia trimorfica\", un'opera gnostica risalente all'anno 150 circa. Anche in tal caso resta difficile stabilire quale di due documenti dipenda dall'altro e soprattutto ci\u00f2 ha scarsa importanza per la comprensione del quarto vangelo. &lt;br&gt;Gli esegeti del \"Nuovo Grande Commentario Biblico\" ritengono, comunque, che tale prologo sia stato tratto da materiale precedente e \"la struttura parallela delle frasi in questa sezione del vangelo, l'uso di l\u00f3gos, \u00abparola\u00bb, che non troviamo pi\u00f9 nel resto del vangelo, le interruzioni della struttura da parte del narratore (vv. 6-8[9?].13.15), e l'uso de \u00abi suoi\u00bb, nel v.11, in un significato contrario a quello che ha in 13,1, tutto ci\u00f2 sta ad indicare che il prologo ha adattato un materiale tradizionale preesistente\"; anche lo storico e biblista Bart Ehrman nota come tale brano - secondo \"la maggioranza degli studiosi\" - possa ritenersi una composizione di uno scrittore precedente, usata poi dall'autore del Vangelo secondo Giovanni come prologo del suo racconto della vita di Ges\u00f9.\nDi seguito viene riportata la traduzione di alcuni brani del \"Prologo\" Giovanneo tratti dalla bibbia interconfessionale approvata anche dalla Chiesa cattolica:\nLe possibili stratificazioni del testo.\nLa struttura letteraria del vangelo manifesta una formazione progressiva: Gerd Theissen ritiene per esempio che non sia stato scritto in un'unica stesura ma che abbia conosciuto due diverse edizioni. Il dibattito sulla genesi del testo \u00e8 oggi aperto, ma \u00e8 abbastanza condiviso che esso abbia a monte una lunga storia redazionale. &lt;br&gt;Gli esegeti curatori del \"Nuovo Grande Commentario Biblico\" ritengono che \"le transizioni geografiche, cronologiche e letterarie poco scorrevoli all'interno del vangelo rendono probabile l'ipotesi che alla sua composizione abbiano concorso varie e diverse fonti [e] comunque risulta chiaro che sono stati usati, come fonti, diversi tipi di materiale. [...] Gli esegeti hanno fatto riferimento ai problemi di transizioni e di ripetizioni all'interno del vangelo come prove che la sua composizione \u00e8 avvenuta attraverso pi\u00f9 stadi. Gli esempi pi\u00f9 chiari di aggiunte al vangelo ricorrono nei cc. 15-17 e 21\". Anche gli studiosi dell'interconfessionale Bibbia TOB - analogamente a quelli della Bibbia di Gerusalemme - osservano che \"occorre aggiungere che l'opera sembra incompiuta: alcune suture sono strane, alcuni pezzi sembrano senza legame con il contesto. Tutto accade come se l'autore non avesse mai avuto la sensazione di essere giunto al termine. Si potrebbe spiegare cos\u00ec il relativo disordine delle pericopi. \u00c8 probabile che il vangelo, cos\u00ec come noi lo possediamo, sia stato pubblicato da qualche discepolo dell'autore che vi ha aggiunto il c. 21 e, certamente, qualche osservazione (cos\u00ec 4,2 e forse 4,1; 4,44; 7,39b; 11,2; 19,35)\". Gli storici definiscono le transizioni e giunzioni non coerenti, come quelle presenti nel testo giovanneo, \"cuciture letterarie\", ovvero l'attivit\u00e0 editoriale dietro ad un testo segnata dallo stratificarsi di pi\u00f9 fonti ed autori e un ulteriore problema redazionale, come rileva Raymond Brown, \u00e8 costituito dal fatto che \"poich\u00e9 nessuno dei quattro evangelisti fu un testimone oculare del ministero di Ges\u00f9, la disposizione del materiale di tale ministero nei Vangeli era logica piuttosto che cronologica\".\nAlcuni tra gli indizi di questa stratificazione sarebbero, ad esempio:\nL'episodio dell'adultera.\nL'episodio dell'adultera che presentano a Ges\u00f9 () ) \u00e8 oggi riconosciuto, dalla pressoch\u00e9 unanimit\u00e0 degli studiosi, essere un'aggiunta posteriore e inizia a comparire regolarmente nei manoscritti attorno al IX secolo, circa 800 anni dopo la stesura del Vangelo secondo Giovanni e, inoltre, non era originariamente presente neppure in nessuno degli altri vangeli canonici. Anche quasi tutti gli studiosi cristiani concordano ormai come tale pericope non appartenga al Vangelo secondo Giovanni e gli esegeti dell'interconfessionale Bibbia TOB confermano che \"tutti sono d'accordo nel riconoscere che si tratta di un pezzo di origine sconosciuta, inserito pi\u00f9 tardi\", mentre gli studiosi curatori del \"Nuovo Grande Commentario Biblico\" - rilevando anch'essi come il testo non sia presente nei manoscritti pi\u00f9 antichi ed affidabili e non sia compatibile con lo stile giovanneo - ritengono che l'interpolazione successiva potrebbe essere stata inserita da un copista per rimediare \"le transizioni un poco goffe, gli improvvisi cambiamenti di tema e la mancanza di ambientazione\" dei capitoli 7 e 8, dovuti a un complesso processo per l'\"edizione del materiale di questi capitoli\". Il racconto \u00e8 anche ritenuto poco preciso in alcuni dettagli storici: se la donna adultera era stata sorpresa in flagrante, pare strano che non si accenni all'uomo che era con lei nel frangente; la legge mosaica - in - prescriveva infatti che fossero entrambi colpevoli e quindi da lapidare insieme. Questo aneddoto deriva verosimilmente da una tradizione orale su Ges\u00f9 che fu successivamente aggiunta da un copista ai margini di un manoscritto del Vangelo di Giovanni e, successivamente, inglobata in questo; in altri manoscritti, alcuni copisti inserirono invece l'episodio dell'adultera in differenti parti dei vangeli, come dopo oppure dopo . Non \u00e8 presente nei manoscritti siriaci individuati nel 1848 da Cureton, datati tra il V e il VII secolo, n\u00e9 nel Codex Sinaiticus del 350 d.C., n\u00e9 in alcuni codici del Peshito, n\u00e9 in alcune tradizioni copte e armene.\nUna minoranza di studiosi cristiani sostiene invece l'originalit\u00e0 di questo passaggio evangelico, vista la mancanza di citazione di alcuni Padri della Chiesa e scrittori latini quali Tertulliano e Cipriano. Questi studiosi sostengono che sappiamo da San Girolamo che l'incidente \"\u00e8 stato trattato in molti codici greci e latini\" (Contra Pelagium, II, XVII), una testimonianza sostenuta oggi dal Codex Bezae di Canterbury, in cui l'episodio \u00e8 contenuto, e da molti altri testi. L'autenticit\u00e0 del passaggio \u00e8 anche sostenuta dalla sua presenza nella vulgata, nelle traduzioni etiopi, arabe e slave, e in molti manoscritti del testo armeno e siriano. Tra i padri latini Ambrogio e Sant'Agostino inclusero l'episodio dell'adultera nei loro testi, e spiegarono l'assenza dagli altri manoscritti dicendo che l'episodio sarebbe stato rimosso volontariamente da alcune copie per evitare l'impressione che Ges\u00f9 giustificasse l'adulterio. (Cfr. Sant'Agostino, \u201cDe coniugiis adulteris\u201c). &lt;br&gt;In ogni caso, nessun Padre della Chiesa del primo millennio accenna a tale pericope nel quarto vangelo, inclusi anche coloro che dedicarono un'analisi accurata al Vangelo secondo Giovanni, come Origene, Giovanni Crisostomo e Nonno di Panopoli, mentre Didimo il Cieco nel IV secolo, quando parla del racconto di un'adultera, non fa riferimento ad alcun vangelo canonico e si riferisce ad un racconto simile. Il primo autore greco a menzionare la pericope dell'adultera \u00e8, nel XII secolo, Eutimio Zigabeno, il quale commenta comunque che le copie pi\u00f9 affidabili del quarto vangelo non contenevano tale brano. Anche le chiese copte antiche non lo inserirono nella loro Bibbia. Attualmente, in molte bibbie - ritenendo la quasi unanimit\u00e0 degli studiosi, anche cristiani, che tale racconto non fosse presente originariamente n\u00e8 in Giovanni, n\u00e8 in nessuno degli altri vangeli canonici - questo brano viene eliminato oppure racchiuso tra parentesi o segnalato in nota come estraneo al testo originale.\nIl capitolo 21.\nGli ultimi due versi del ventesimo capitolo di Giovanni indicano chiaramente che l'evangelista intendeva chiudere qui la sua opera: \"Molti altri segni fece Ges\u00f9 in presenza dei suoi discepoli che non sono scritti in questo libro...\". Da ci\u00f2 si trarrebbe la deduzione che il capitolo 21 (c. ), l'ultimo, fu un'aggiunta successiva da considerare come un'appendice al Vangelo. Il capitolo contiene anche l'episodio della pesca miracolosa, che nel vangelo secondo Luca \u00e8 invece posizionato all'inizio del ministero di Ges\u00f9.\nSecondo alcuni studiosi, al momento non vi sarebbero prove sufficienti per sostenere che questa appendice non sia da ricondurre allo stesso evangelista e il vocabolario, lo stile e il modo di presentazione nel suo complesso, rivela la comune paternit\u00e0 di questo capitolo con le parti precedenti del quarto Vangelo. La differenza di stile fra il resto del Vangelo e questo capitolo, secondo Karl August Credner, non esiste: \"Non c'\u00e8 contro il cap. 21 una sola prova esterna e, studiato internamente, quel capitolo ci presenta quasi tutte le particolarit\u00e0 dello stile di Giovanni\". Perfino Ernest Renan, citato da Godet, pur dicendo che questo capitolo \u00e8 un'aggiunta al Vangelo, dichiara che esso \u00e8 un'aggiunta quasi contemporanea, sia dell'autore stesso, sia dei suoi discepoli. Sarebbe dunque un'aggiunta fatta prima che il libro uscisse dalle mani dell'autore. Inoltre non sono mai mancati gli autori che si dichiarano a favore dell'originariet\u00e0 del capitolo, sia nell'area degli studi storico-critici sia nell'area dei nuovi approcci letterari, dove in realt\u00e0 la tendenza \u00e8 considerare il capitolo pienamente integrato nell'insieme del vangelo. Secondo Alain Marchadour \"tra il Vangelo incentrato soprattutto sulla figura di Ges\u00f9, che si concludeva col capitolo 20, e il capitolo 21 non c'\u00e8 contrapposizione, ma collocamento del Vangelo nella Chiesa. Sono esposte le mediazioni necessarie perch\u00e9 il rivelatore prosegua la sua opera: la mensa eucaristica, la missione pastorale di Pietro e dei suoi successori, il ruolo del discepolo che Ges\u00f9 amava e della sua Chiesa\"\nFino a Ugo Grozio, nessuno mise in dubbio che questa aggiunta, o meglio poscritto, fosse dovuta alla penna di Giovanni. Da Grozio in poi l'autenticit\u00e0 di questo cap. 21 \u00e8 stata aspramente contestata. &lt;br&gt;Attualmente, molti autorevoli esegeti cristiani, come quelli della Sacra Bibbia illustrata CEI, riconoscono, infatti, che \"20,30-31 \u00e8 chiaramente la conclusione del vangelo. Il c. 21 fu aggiunto successivamente\". Gli studiosi dell'interconfessionale Bibbia TOB osservano, inoltre, che \"occorre aggiungere che l'opera sembra incompiuta: alcune suture sono strane, alcuni pezzi sembrano senza legame con il contesto. Tutto accade come se l'autore non avesse mai avuto la sensazione di essere giunto al termine. [...] \u00c8 probabile che il vangelo, cos\u00ec come noi lo possediamo, sia stato pubblicato da qualche discepolo dell'autore che vi ha aggiunto il c. 21 e, certamente, qualche osservazione (cos\u00ec 4,2 e forse 4,1; 4,44; 7,39b; 11,2; 19,35)\" e aggiungono che \"posto come epilogo di 20,30-31, quest'ultimo capitolo [21] figura come appendice [...] si potrebbe pensare a un completamento redatto dai discepoli dell'evangelista, forse gli stessi autori degli ultimi due versetti che, fuori contesto, costituiscono un'aggiunta\". Anche gli esegeti del \"Nuovo Grande Commentario Biblico\" rilevano che \"gli esempi pi\u00f9 chiari di aggiunte al vangelo ricorrono nei cc. 15-17 e 21\" e \"[20,30-31] questi versetti sono simili alla conclusione di Gv21,24-25 e 1Gv5,13. Essi erano stati posti a conclusione del vangelo prima della edizione che aggiunse il c. 21\" e osservano inoltre come \"l'autore di Gv21 chiaramente non identifica il discepolo prediletto, che sta all'origine della tradizione giovannea, con Giovanni figlio di Zebedeo. Gv21,2 parla de \u00abi (figli) di Zebedeo\u00bb, mentre 21,7.20 parla del discepolo prediletto\".\nPossibili incongruenze.\nLe numerose fratture e incongruenze presenti nel testo - secondo molti studiosi, anche cristiani - riflettono le fasi di composizione dell'opera. &lt;br&gt;Le principali sarebbero le seguenti:\nA queste si devono aggiungere alcuni passi simili o ripetizioni, in quanto \"i doppioni sono numerosi\":\nIl quarto vangelo e i sinottici.\nNonostante la vita di Ges\u00f9 descritta nel vangelo di Giovanni corrisponda sostanzialmente a quella tratteggiata dai Sinottici e vi siano chiari indizi di collegamenti fra il vangelo giovanneo e la tradizione sinottica, il contenuto e l'impostazione del quarto vangelo ne fanno un'opera indipendente e caratterizzata da sostanziali differenze rispetto agli altri tre vangeli. &lt;br&gt; Tra le differenze principali del testo giovanneo rispetto ai sinottici, si possono riscontrare:\nSi pongono, quindi, due problemi: \nOrigine delle peculiarit\u00e0 del Quarto Vangelo.\nLa risposta al primo problema deve essere cercata nelle caratteristiche della comunit\u00e0 per cui il vangelo \u00e8 stato scritto e nelle difficolt\u00e0 che essa attravers\u00f2 nell'ultimo quarto del primo secolo. Il quarto vangelo \u00e8 in forte polemica con la sinagoga e applica a Cristo una serie di categorie tipicamente giudaiche: Messia, Figlio dell'uomo, Colui del quale ha scritto Mos\u00e9, Colui che videro Abramo, Isaia, ecc. \u00c8 logico pensare a una comunit\u00e0 giudeo-cristiana che affronta la separazione lacerante fra ebrei ortodossi e cristiani, che ebbe luogo dopo la distruzione di Gerusalemme (anno 70), quando gli ebrei privati del Tempio dovettero cercare la propria identit\u00e0 etnica nella fedelt\u00e0 rigorosa alla Torah. \nLa conoscenza del mondo giudaico del primo secolo \u00e8 oggi facilitata dalla scoperta dei manoscritti di Qumran. Esso \u00e8 risultato meno monolitico di quanto si era pensato in precedenza e spesso attraversato da tematiche dualistiche, che sino ad allora apparivano caratteristiche delle opere gnostiche, del secolo successivo. La localizzazione, poi, della comunit\u00e0 giovannea a Efeso, uno dei centri culturali pi\u00f9 vivaci dell'impero romano, giustifica una certa contiguit\u00e0 con l'ellenismo e i suoi culti misterici. Non sorprende, quindi, che alcuni autori abbiano attribuito al quarto vangelo una \"ellenizzazione\" del cristianesimo, altri una sua \"gnosticizzazione\", se non, invece, una cristianizzazione del gnosticismo. Dopo Qumran, poi, l'enfasi di altri studiosi \u00e8 caduta sui rapporti col mondo esseno.\nLa preoccupazione principale del quarto vangelo, quindi, sembra essere di annunciare e spiegare l'Incarnazione al mondo culturalmente variegato, in cui la comunit\u00e0 giovannea era inserita. Per l'autore di questo vangelo Ges\u00f9 \u00e8 il Verbo di Dio incarnato, il figlio di Dio che \u00e8 via, verit\u00e0 e vita. La stessa passione e morte del Salvatore, lontane dall'essere una sconfitta, sono l'epifania della gloria di Dio Padre e dell'amore per la sua Chiesa. Ci\u00f2 ha richiesto la redazione di testi, presentati spesso come discorsi di Ges\u00f9, completamente assenti nei vangeli sinottici. Questi pongono l'accento pi\u00f9 sull'annuncio del Regno di Dio da parte di Ges\u00f9, che sui problemi teologici associati alla sua persona.\nIl quarto evangelista conosceva i sinottici?\nSecondo Clemente Alessandrino autore del II e III secolo il vangelo di Giovanni \u00e8 stato scritto presupponendo che il lettore gi\u00e0 conoscesse i sinottici: \"Giovanni per ultimo, consapevole che nei tre vangeli gli eventi materiali erano gi\u00e0 stati riportati, esortato dai discepoli e divinamente ispirato dallo Spirito compose un vangelo spirituale\". Da allora e nei secoli successivi con la denominazione di \"vangelo spirituale\" ci si riferir\u00e0 sempre e solo a questo vangelo. Secondo Clemente Alessandrino, quindi, il quarto vangelo dovrebbe presupporre e tenere in conto i testi sinottici, mentre le contraddizioni sono da interpretare alla luce degli obiettivi teologici ( \"spirituali\") del testo.\nIn tempi relativamente recenti segue questa linea anche lo storico (e archeologo in Egitto, Arabia e Palestina) Giuseppe Ricciotti abate dei Canonici Regolari Lateranensi. Egli si mantiene nell'ortodossia, pur rischiando la scomunica per modernismo, quando cita lo storico del cristianesimo e anche lui archeologo Ernest Renan a sostegno della propria tesi della superiorit\u00e0 (pur nella continuit\u00e0) del vangelo di Giovanni sui tre vangeli sinottici:\nLa critica del XX secolo ha spesso ritenuto che le differenze con i sinottici siano tanto ampie che non \u00e8 possibile ritrovare tracce inconfutabili della conoscenza diretta dei sinottici quali sono oggi noti, anzi sarebbe meglio supporre che Giovanni conoscesse testi della \"tradizione sinottica\", oggi perduti, ma non i primi tre vangeli nella redazione che oggi ci \u00e8 nota.\nAltri studiosi, invece, sostengono che Giovanni avesse una conoscenza diretta dei sinottici e hanno spiegato le discrepanze ammettendo che anche fra testi canonici (che dovrebbero essere divinamente ispirati) potesse essere ammessa una diversit\u00e0 di opinioni, uno sforzo di approfondire, se non addirittura di correggere. Questa possibilit\u00e0 risale alla scuola di Tubinga di F. C. Baur ed \u00e8 stata recentemente seguita da B. Viviano, che ha analizzato in dettaglio dodici discrepanze fra il Vangelo di Matteo e quello di Giovanni. Di fatto, \u00e8 stato osservato come il \"Vangelo di Giovanni\" condivida lo stesso schema narrativo di quello di Marco: inizia con la predicazione del Battista e termina con la Passione: poich\u00e9 \u00e8 improbabile che lo stesso genere letterario sia stato inventato due volte, in modo reciprocamente indipendente, si presuppone quindi che l'autore del vangelo giovanneo debba aver conosciuto il \"Vangelo secondo Marco\".\nL'esegesi biblica ha inoltre evidenziato che le differenze rispetto ai Sinottici potrebbero essere spiegate con lo sfondo culturale in cui si \u00e8 sviluppato il pi\u00f9 tardo dei vangeli. Secondo alcuni interpreti il pensiero religioso del quarto vangelo risentirebbe di influenze gnostiche, ellenistiche (filosofia greca, Filone di Alessandria) e soprattutto giudaiche, che avrebbero agito in qualche misura sull'opera giovannea.\nOpinioni qualificate sul vangelo di Giovanni e i suoi commentatori.\nOrigene di Alessandria, un altro autore del III secolo, con un'immagine suggestiva tesa a distinguerlo per le sue caratteristiche dai tre vangeli sinottici, si riferir\u00e0 al quarto vangelo chiamandolo \"il fiore dei vangeli\".\nProprio perch\u00e9 questo vangelo mostra numerose differenze e non solo stilistiche, rispetto ai primi tre, era particolarmente apprezzato negli ambienti gnostici. Non \u00e8 un caso quindi che il primo commentatore del vangelo di Giovanni fu proprio un rappresentante del cristianesimo gnostico: Eracleone.\nIn et\u00e0 carolingia i commentatori di Giovanni di maggior rilievo furono Alcuino di York, Claudio di Torino, Rabano Mauro, Valafrido Strabone."}
{"id": "114692", "revid": "8432", "url": "https://it.wikipedia.org/wiki?curid=114692", "title": "Avid", "text": ""}
{"id": "114694", "revid": "154893", "url": "https://it.wikipedia.org/wiki?curid=114694", "title": "Vangelo di Giovanni", "text": ""}
{"id": "114695", "revid": "1543377", "url": "https://it.wikipedia.org/wiki?curid=114695", "title": "Walther Rathenau", "text": "Famiglia.\nRathenau nacque a Berlino, figlio di Emil Rathenau, un importante uomo d'affari di origini ebraiche, fondatore della societ\u00e0 Deutsche Edison-Gesellschaft, trasformata poi, nel 1887, in Allgemeine Elektrizit\u00e4ts-Gesellschaft (AEG) e di Mathilde Nachmann, figlia di un banchiere di Francoforte. Studi\u00f2 fisica, chimica e filosofia a Berlino e Strasburgo, per poi continuare negli studi di ingegneria meccanica e chimica al Politecnico di Monaco. Nel 1892 Rathenau lavor\u00f2 come ingegnere alla Aluminium-Industrie AG in Svizzera.\nNel 1893, in qualit\u00e0 di amministratore delegato, \u00e8 messo a capo dello sviluppo di una societ\u00e0 elettromeccanica che il gruppo AEG aveva appena fondato, la \"Elektrochemischen Werke Bitterfeld\". Nel 1899 entra nel consiglio di amministrazione della AEG, diventando un industriale di punta dell'ultimo periodo dell'Impero tedesco e dell'inizio della Repubblica di Weimar. Rathenau viene considerato l'ispiratore del personaggio di Arnheim, l'industriale tedesco de \"L'uomo senza qualit\u00e0\" di Robert Musil.\nCarriera politica.\nRathenau fu uno dei principali propositori della politica di assimilazione degli ebrei tedeschi. Egli sostenne che gli ebrei dovevano opporsi sia al sionismo che al socialismo, e che dovevano invece integrarsi nella corrente principale della societ\u00e0 tedesca. Questo, disse, avrebbe finalmente portato alla scomparsa dell'antisemitismo. La sua posizione non gli evit\u00f2 di diventare una figura odiata, messa in caricatura come l'archetipo del capitalista ebreo, dai militanti dei movimenti antisemiti tedeschi.\nAgli inizi della prima guerra mondiale Rathenau cre\u00f2 e diresse il KRA, acronimo del \"Kriegsrohstoffsabteilung\" (Dipartimento per l'approvvigionamento delle materie prime per uso bellico) presso il Ministero della guerra; poco dopo divenne presidente della AEG, alla morte del padre nel 1915. Egli gioc\u00f2 un ruolo chiave nel mettere in marcia l'economia tedesca per la produzione bellica, permettendo alla Germania di continuare lo sforzo bellico per quattro anni, nonostante l'acuta penuria di forza lavoro e di materie prime.\nDopo la guerra Rathenau, politicamente un liberale moderato, fu uno dei fondatori del Partito Democratico Tedesco (DDP). Egli respinse l'ondata di pensiero socialista che spazz\u00f2 la Germania dopo lo shock della sconfitta e della rivoluzione, opponendosi alla statalizzazione dell'industria e sostenendo una maggiore partecipazione degli operai nella gestione delle imprese. Le sue idee furono influenti nei governi del dopoguerra.\nNel 1921 Rathenau venne nominato Ministro della Ricostruzione, e nel 1922 divenne Ministro degli Esteri. La sua insistenza sulla necessit\u00e0 che la Germania adempisse agli obblighi del Trattato di Versailles, lavorando al tempo stesso per una revisione dei suoi termini, fece infuriare i nazionalisti tedeschi. Questi si infuriarono ulteriormente quando Rathenau negozi\u00f2 con l'Unione Sovietica il Trattato di Rapallo. I capi dell'ancora oscuro Partito Nazista e di altri movimenti di estrema destra sostennero che facesse parte di una \u00abcospirazione giudaico-comunista\u00bb.\nPensiero politico.\nRenzo De Felice lo consider\u00f2 un precursore del movimento fascista. Il politico britannico Robert Boothby scrisse di lui: \u00abFu qualcosa che solamente un ebreo tedesco poteva essere simultaneamente: un profeta, un filosofo, un mistico, uno scrittore, uno statista, un magnate dell'industria del pi\u00f9 alto ordine e grado, e il pioniere di quella che \u00e8 diventata nota come \"razionalizzazione industriale\"\u00bb.\nInfatti, nonostante il suo desiderio di cooperazione economica e politica tra la Germania e l'Unione Sovietica, Rathenau rimase scettico nei confronti dei metodi sovietici. Nel suo \"Kritik der dreifachen Revolution\" (\"Critica della tripla rivoluzione\"), egli annotava:\nCelebre la sua risposta agli azionisti della Norddeutscher Lloyd, i quali avanzavano lamentele sul fatto di non aver conseguito gli utili sperati dal loro investimento azionario:\nDa allora l'espressione \"i battelli del Reno\" ha assunto il significato di \"interesse sociale\", in una concezione di oggettivizzazione della impresa dove l'interesse degli azionisti \u00e8 qualche cosa di distinto, e qualche volta contrapposto, all'interesse dell'impresa in s\u00e9.\nSingolari le sue opinioni sulla purezza della razza espresse nel libro \"Nei giorni a venire\" dove sostiene che la preminenza della nobilt\u00e0 si esercitava fra l'altro in virt\u00f9 di una superiore bellezza fisica e che la decadenza della classe aristocratica nonch\u00e9 la caduta dell'Impero Romano erano state causate (anche?) dalla mescolanza fra le razze dei dominatori con quelle dei soggetti (\"la mescolanza del ceppo razziale\"; di l\u00ec in poi, venne la commistione delle razze e la caduta del potere romano\").\nIn un altro passo definisce la condizione del moderno proletariato urbano come la \"condizione primitiva in cui si trovano le razze inferiori che popolano le nostre frenetiche grandi citt\u00e0\".\nTra le soluzioni pi\u00f9 strettamente economiche al malessere dei tempi moderni, il Rathenau propone la fine dell'idea di ereditariet\u00e0 dei beni e una tassazione fortissima sui generi di lusso (\"In alcuni settori queste tasse devono essere praticamente proibitive\").\nL'assassinio.\nIl 24 giugno 1922 Rathenau venne assassinato da due ex ufficiali dell'esercito tedesco, Erwin Kern e Hermann Fischer. Essi erano terroristi legati all'estrema destra pi\u00f9 reazionaria e militarista, contraria alla politica estera di Rathenau. Una lapide commemorativa sulla K\u00f6nigsallee a Berlino-Gr\u00fcnewald ricorda il crimine. Un ruolo nell'organizzazione dell'assassinio lo ebbe un ex militare dei \"Corpi franchi\", Ernst von Salomon, in seguito scrittore, che contesta il fatto che l'antisemitismo abbia avuto una bench\u00e9 minima parte in questo assassinio. \nL'assassinio di Rathenau potrebbe aver influenzato significativamente lo sviluppo politico ed economico a lungo termine dell'Europa. Fu certamente un primo segno dell'instabilit\u00e0 e della violenza che avrebbero infine distrutto la Repubblica di Weimar. Lo scrittore britannico Morgan Philips Price scrisse:\nSaggi in italiano.\nIl pensiero di Rathenau ha conosciuto un certo revival d'interesse in Italia negli anni '70, quando se ne sono occupati eminenti studiosi come L. Villari, T. Maldonado, M. Cacciari, R. Racinaro (v. sopra paragrafo relativo alle traduzioni). Si segnala inoltre un ulteriore filone d'interesse nell'ambito degli studi giuridici d'impresa, a partire da vari interventi di L. Mengoni, A. Mignoli, Bruno Visentini e, pi\u00f9 recentemente, di Guido Rossi e Giulio Tremonti.\nL'unica monografia dedicatagli in italiano \u00e8:\nSi segnala inoltre:\nBiografie.\nSi segnala anche il grande interesse che la figura di Rathenau ha esercitato su vari scrittori, a titolo di esempio si vedano i romanzi seguenti, recentemente riproposti dall'editoria italiana:"}
{"id": "114697", "revid": "7", "url": "https://it.wikipedia.org/wiki?curid=114697", "title": "Properzio", "text": ""}
{"id": "114699", "revid": "729019", "url": "https://it.wikipedia.org/wiki?curid=114699", "title": "RT\u00c9", "text": "Raidi\u00f3 Teilif\u00eds \u00c9ireann o RT\u00c9, in italiano \"Radio Televisione d'Irlanda\", \u00e8 l'emittente radiotelevisiva di Stato della Repubblica d'Irlanda.\nL'azienda \u00e8 stata una delle 23 emittenti radiotelevisive che hanno fondato l'Unione europea di radiodiffusione (UER) nel 1950.\nStoria.\nLe trasmissioni radiofoniche sono iniziate il 1\u00ba gennaio 1926 a fianco di 2RN, prima emittente radiofonica del paese e controllata direttamente dal dipartimento delle poste e dei telegrafi, tuttavia l'azienda sar\u00e0 fondata ufficialmente, con il nome di Radio \u00c9ireann, il 1\u00ba giugno 1960, tramite il \"Broadcasting Authority Act 1960\". Successivamente, nel 1961 inizia a trasmettere programmi televisivi ed assume l'attuale denominazione nel 1966.\nSecondo la sezione 31 del \"Broadcasting Authority Act 1960\", il ministro delle poste irlandese poteva impedire all'azienda di trasmettere \"qualsiasi programma di qualsiasi materia\", applicando di fatto una censura. Ci\u00f2 si rese necessario nel 1971, quando l'allora ministro Gerry Collins diffid\u00f2 l'azienda dal trasmettere qualsiasi programma che potesse direttamente o indirettamente favorire l'esecuzione di atti violenti. L'anno successivo Collins licenzi\u00f2 l'intero staff dell'azienda in seguito ad un'intervista con Se\u00e1n Mac St\u00edof\u00e1in, capo della Provisional IRA.\nUno dei suoi programmi di punta \u00e8 il talk \"The Late Late Show\", trasmesso da RT\u00c9 One.\nDiffusione dei servizi radiotelevisvi nel mondo.\nUna delle radio della RT\u00c9 \u00e8 ricevibile in Europa attraverso il satellite Hot Bird."}
{"id": "114700", "revid": "2013328", "url": "https://it.wikipedia.org/wiki?curid=114700", "title": "ORF (azienda)", "text": "ORF (\u00d6sterreichischer Rundfunk, letteralmente \"Radioemissione circolare austriaca\") \u00e8 la radiotelevisione nazionale austriaca, nata il 1\u00ba agosto 1955.\nL'ORF ha un ruolo predominante nei media austriaci: infatti l'Austria \u00e8 stato uno degli ultimi paesi europei, a parte l'Albania, a permettere trasmissioni televisive private. \u00c8 presente in Italia tramite la societ\u00e0 controllata ORF s.r.l. con sede a Bolzano, competente per la produzione, la fornitura, l'acquisto e la distribuzione di contenuti audiovisivi per la trasmissione S\u00fcdtirol heute e l'ORF in Italia e comprende gli uffici di Bolzano e Roma.\nIl monopolio dell'ORF dur\u00f2 fino al 2003, quando nacque il primo canale privato austriaco chiamato ATV. Seguirono i canali PULS 4, Austria 9 e Servus TV (2007-2009) e alcuni canali locali trasmessi solo via cavo nelle zone di Vienna, Graz e Linz.\nStoria.\nLa prima trasmissione radiofonica sperimentale in Austria fu effettuata il 1\u00ba aprile 1923 da \"Radio Hekaphon\", guidata dal pioniere Oskar Czeija (1887\u20131958). Il 2 settembre successivo l'emittente trasmise un discorso del presidente austriaco Michael Hainisch.\nRadio Verkehrs AG.\nFu tuttavia l'ente pubblico \"Radio-Verkehrs-Aktiengesellschaft\" (\"Radiocomunicazioni societ\u00e0 per azioni\", RAVAG) ad ottenere la concessione per le trasmissioni radiofoniche nel 1924. La RAVAG era una \"joint-venture\" fra il governo austriaco, il comune di Vienna, ed alcune banche; Czeja ne era direttore generale. Le trasmissioni regolari ebbero inizio il 1\u00ba ottobre 1924 dagli studi improvvisati nell'edificio che fino alla prima guerra mondiale aveva ospitato il Ministero della Guerra. La stazione era generalmente chiamata Radio Vienna e trasmetteva sulla frequenza di 530 MHz. Alla fine del primo mese di trasmissioni gli ascoltatori erano gi\u00e0 30.000, e all'inizio dell'anno successivo 100.000. Una rete di ripetitori distribuita su tutto il paese permetteva dal 1934 che tutti gli austriaci potessero ascoltare Radio Vienna, pagando un canone mensile di due scellini.\nI programmi trasmessi si rivolgevano ad un pubblico colto, dando spazio alla musica classica, alla letteratura ed alle letture. Le prime trasmissioni dal vivo andarono in onda nel 1925, trasmesse dalla Staatsoper di Vienna e dal Festival di Salisburgo. Invece i notiziari avevano poco spazio, tuttavia le elezioni del 1930 furono ampiamente coperte. Nel 1928 erano iniziate anche le trasmissioni sportive fisse. A quest'epoca la RAVAG aveva circa mezzo milione di ascoltatori ed era diventata un mass medium.\nNel 1934 gli studi della RAVAG furono occupati in febbraio, durante la guerra civile austriaca, e poi ancora durante il fallito Putsch nazista di luglio, quando alcuni insorti entrarono negli studi radiofonici per annunciare le dimissioni del cancelliere Engelbert Dollfu\u00df, quando in realt\u00e0 era stato ucciso.\nIl successore di Dollfu\u00df, Kurt Schuschnigg, fece costruire il nuovo centro di produzione radio, la \"Radiokulturhaus\" (oggi chiamata \"Funkhaus Wien\"), su progetto di Clemens Holzmeister, fra il 1935 e il 1939. Il governo austrofascista utilizz\u00f2 la RAVAG per la propaganda politica, cercando di contrastare la opposta propaganda nazista diffusa da Radio Monaco.\nDopo l'\"Anschluss\" alla Germania nazista, nel 1938, la RAVAG fu sciolta e sostituita dal \"Reichssender Wien\" (\"Emittente viennese del Reich\") subordinata alla \"Reichs-Rundfunk-Gesellschaft\" (dal 1939 ribattezzata \"Gro\u00dfdeutscher Rundfunk}\") di Berlino. Una delle ultime trasmissioni della RAVAG fu il discorso d'addio di Schuschnigg l'11 marzo 1938 (\"Dio benedica l'Austria\"): poche ore dopo una trasmissione in diretta salutava l'insediamento del filonazista Arthur Seyss-Inquart; il giorno dopo veniva trasmesso l'ingresso di Adolf Hitler a Linz, e il suo discorso sulla Heldenplatz di Vienna. Nel 1939 le strutture ed attrezzature della RAVAG furono incamerate dalla \"Reichspost\".\nDurante la seconda guerra mondiale l'ascolto delle radio nemiche era punito severamente; tuttavia soprattutto le trasmissioni della BBC in tedesco erano una fonte d'informazioni molto utilizzata. \"Reichssender Wien\" era importante, invece, perch\u00e9 comunicava l'allarme quando c'erano i bombardamenti aerei. La stessa \"Funkhaus\" fu lesionata dai bombardamenti alleati in gennaio e febbraio 1945, e poi dall'offensiva dell'Armata Rossa. \"Reichssender Wien\" trasmise per l'ultima volta il 6 aprile 1945, poi le \"SS\" in ritirata fecero saltare il trasmettitore di Bisamberg.\n\"Radio Wien\".\nDopo la sconfitta della \"Wehrmacht\", riprese un servizio radio indipendente austriaco della RAVAG nell'Austria occupata dagli Alleati il 24 aprile 1945, quando annunci\u00f2 la formazione del governo provvisorio austriaco guidato da Karl Renner. Una nuova stazione di \"Radio Wien\" fu fondata, che trasmetteva dalla \"Funkhaus\" attraverso un trasmettitore provvisorio sul tetto, ancora una volta sotto la direzione di Oskar Czeija, che tuttavia fu presto allontanato su pressione dell'amministrazione militare sovietica. Poich\u00e9 la \"Funkhaus\" si trovava nel settore sovietico di Vienna, gli alleati occidentali fondarono le loro stazioni radio, come la rete britannica \"Alpenland\" o quella americana \"Radio Rot-Wei\u00df-Rot\" (\"Radio rosso-bianco-rosso\"), oppure le emittenti in lingua inglese per le truppe statunitensi \"Blue Danube\" (BDN) e per quelle britanniche (BND), che divennero popolari anche presso i giovani austriaci. Perci\u00e0 le trasmissioni della RAVAG erano limitate alla parte orientale dell'Austria, quella occupata dai sovietici, e in quell'epoca iniziale della Guerra fredda vennero sempre pi\u00f9 considerate propaganda comunista.\nNacquero anche altre stazioni radio nelle diverse zone d'occupazione e la radio divenne un mass-medium popolare in Austria: nel 1952 c'erano un milione emezzo di radio nelle case austriache.\nNel 1955 le varie emittenti regionali furono riunite nella \"\u00d6sterreichisches Rundspruchwesen\" (\"Ente radiofonico austriaco\") che nel 1958 prese il nome di \"\u00d6sterreichischer Rundfunk GmbH\" (\"Radio austriaca s.p.a.\"), precursore dell'attuale ORF.\nLa televisione.\nFino al dicembre 1959 le trasmissioni venivano effettuate 6 giorni alla settimana - con l'esclusione del marted\u00ec - dalle ore 17 alle 21. Nel 1961 nacque il secondo canale, ORF 2.\nIl 1\u00ba gennaio 1969 iniziarono le prime trasmissioni a colori, l'ultimo programma trasmesso in bianco e nero and\u00f2 in onda il 13 dicembre 1974. Dal 1975 iniziarono i programmi regionali delle nove regioni austriache e dagli anni novanta si possono vedere anche i programmi regionali in altre lingue. Nel 1980 cominciarono le prime prove del televideo austriaco. Nel novembre 1992 furono inaugurati nuovi studi televisivi e nuovi programmi sostituirono quelli vecchi. Dal 6 marzo 1995 l'ORF trasmette 24 ore su 24.\nNel 2006 l'ORF ha iniziato le trasmissioni in digitale terrestre. Lo spegnimento dei segnali analogici \u00e8 iniziato il 6 marzo 2007 nella citt\u00e0 di Bregenz, per continuare nei capoluoghi di regione da Ovest a Est fino al 22 ottobre dello stesso anno. La transizione fu completata definitivamente in tutta l'Austria il 7 giugno 2011. Il 10 aprile 2007 furono cambiati i programmi dal formato 4:3 al formato 16:9. Nel 2011 sono nati il canale ORF III, che trasmette programmi di cultura e informazione, e il canale ORF Sport + dedicato allo sport.\nAltre iniziative.\nLa radiotelevisione austriaca porta avanti un'iniziativa di beneficenza chiamata \"Licht im Dunkel\" (\"Luce nel buio\"), che ha l'obiettivo di aiutare persone bisognose (invalidi, profughi ecc.); dal 1986 l'ORF decise di aggiungere alla beneficenza anche un messaggio di ringraziamento e di pace, distribuendo prima di Natale nel territorio austriaco la luce di una lampada ad olio (la \"Luce della Pace\") accesa nella Basilica della Nativit\u00e0 di Betlemme (luogo dove nacque Ges\u00f9). Tale lampada infatti \u00e8 mantenuta accesa grazie alle donazioni di olio da parte da tutte le Nazioni di fede cristiana, e non si \u00e8 mai spenta da molti secoli.\nCanali.\nTelevisione.\nORF 2 trasmette ogni giorno, alle ore 19:00, uno spazio informativo di circa mezz'ora in diretta dalle nove strutture periferiche (una per ogni Stato federale). In tale occasione il logo di ORF 2 viene integrato dalla sigla della regione federale di emissione (ORF 2 T, ORF 2 K, ORF2 S, ORF 2 W, ecc.).\nRadio.\nRegionali.\nL'ente pubblico radiotelevisivo austriaco ORF possiede una radio per ogni singolo Stato federale.\nDiffusione del segnale.\nI programmi televisivi cos\u00ec come quelli radiofonici sono ricevibili in tutta la Repubblica d'Austria sia via etere, sul DTT, cos\u00ec come via cavo. L'Ente radiotelevisivo offre il suo bouquet di canali sia tv che radio anche via satellite tramite l'operatore ASTRA a 19\u00b0 est. I canali tv sono criptati mentre quelli radiofonici vengono diffusi in chiaro.\nSempre sul satellite Astra 19\u00b0 est viene proposta la diffusione della seconda rete ORF 2 (indicata in questo caso con il nome di ORF2 Europe ma in sovrimpressione viene lasciato il logo di ORF 2) criptando per\u00f2 alcuni programmi per i quali non sono detenuti i diritti di diffusione internazionale. Durante l'assenza di tali programmi viene mandata in onda la pagina d'indice del teletex di ORF 2 Tirol.\nI programmi televisivi ORF eins, ORF 2 e ORF III si ricevono anche in Alto Adige, dove viene trasmesso un notiziario regionale, S\u00fcdtirol Heute, prodotto a Bolzano.\nDal giugno 2013, tramite la Radiotelevisione Azienda Speciale, le reti sono ricevibili anche nella provincia di Trento.\nDirezione.\nL'attuale direttore della ORF \u00e8 Alexander Wrabetz dal 01/01/2007.\nI precedenti direttori sono stati:"}
{"id": "114702", "revid": "125949544", "url": "https://it.wikipedia.org/wiki?curid=114702", "title": "RTVE", "text": "La Corporaci\u00f3n de Radio y Televisi\u00f3n Espa\u00f1ola, S.A., nota semplicemente come RTVE, \u00e8 il pi\u00f9 importante gruppo radiotelevisivo in Spagna. \u00c8 finanziato per il 50% da fondi pubblici e per il resto dei costi \u00e8 pagato da una tassa sui ricavi delle compagnie telefoniche (del 0,9%), delle televisioni private in chiaro (del 3%) e a pagamento (dell'1,5%), in quanto il canone \u00e8 stato abolito poco dopo la fondazione a causa dell'elevata evasione e dal 2010 non fa pi\u00f9 raccolta pubblicitaria.\nFanno parte del gruppo:\nStoria.\nRTVE inizia le proprie attivit\u00e0 nel 1937 con le prime trasmissioni di Radio Nacional de Espa\u00f1a (RNE) dalla citt\u00e0 di Salamanca. In questi primi anni, RNE fu uno strumento utile per la propaganda delle forze nazionaliste durante la guerra civile spagnola e sarebbe stato successivamente utilizzato da Francisco Franco per informare il pubblico spagnolo.\nNell'ottobre 1956 fu introdotta la televisione nel Paese e quasi due decenni dopo, nell'ottobre 1973, le due reti di trasmissione, RNE e Televisi\u00f3n Espa\u00f1ola (TVE) furono raggruppate nel servizio radio centralizzato Servicio P\u00fablico Radiotelevisi\u00f3n Espa\u00f1ola.\nUlteriori consolidamenti seguirono nel 1977, quando RTVE divenne un'organizzazione autonoma. Nel 1979, TVE e RNE furono affiancati da RCE, un servizio radiofonico che, a differenza di RNE, poteva trasmettere spot pubblicitari. Nel 1980, RTVE fu configurato, per statuto, come ente pubblico legale con giurisdizione propria. Secondo il rapporto annuale di RTVE (2003): \"Questa legge nasce dalla Costituzione spagnola e dal pluralismo politico che la costituzione afferma come valore fondamentale dello stato di diritto; e in questo spirito ha concesso a RTVE il diritto di funzionare come organizzazione democratica\". Il vecchio servizio di cinegiornali NO-DO (Notiziari e documentari) \u00e8 stato prima inglobato da RTVE per poi essere assorbito completamente nel 1981. Da allora, gli archivi NO-DO sono di propriet\u00e0 di RTVE e la sua conservazione \u00e8 nelle loro mani e in quelle della Filmoteca Nacional. Nel 1989, il servizio RCE fu smantellato e si fuse con RNE.\nConformemente alla legge in materia di radio e televisione di Stato del 5 giugno 2006, e per far fronte a un enorme deficit, l'ente pubblico RTVE e le societ\u00e0 TVE e RNE sono state sciolte, mentre le attivit\u00e0, prima svolte dalle singole aziende, sono state riunite a partire dal 1\u00ba gennaio 2007 sotto un unico soggetto, la Corporaci\u00f3n RTVE, che gestisce il servizio radiotelevisivo pubblico spagnolo.\nNella ristrutturazione del 2007, \u00e8 stato messo in atto un controverso piano per ridurre la forza lavoro di 4 855 unit\u00e0 attraverso incentivi alla pensione, nonostante RTVE sia il servizio di radiodiffusione pubblica con forza lavoro minore a livello europeo.\nNel 2012 le tensioni politiche associate al programma d'austerit\u00e0 del PP hanno portato ad alcuni cambiamenti nell'organico che i giornalisti estromessi intervistati dal The Guardian hanno interpretato come un atto per rimuovere le posizioni politiche pi\u00f9 critiche dal personale aziendale. Sempre nello stesso anno il PP ha iniziato ad inserire nel personale di RTVE alcuni esponenti veterani del partito.\nNel dicembre 2018, RTVE ha lanciato un sito web in collaborazione con Filmoteca Espa\u00f1ola, disponibile via Internet con oltre 4000 video di film e documentari spagnoli. \nGestione.\nAi sensi della legge del 2006 in materia di radiodiffusione di Stato, la gestione del servizio pubblico nazionale \u00e8 affidata a Corporaci\u00f3n RTVE. Il Consiglio (Consejo de Administraci\u00f3n) \u00e8 l'organo principale di RTVE e nomina i dirigenti della societ\u00e0 e delle sue affiliate, approva la sua organizzazione e la maggior parte delle attivit\u00e0 principali. Il consiglio di amministrazione \u00e8 composto da 12 membri; 8 membri sono scelti dal Congresso e 4 dal Senato, ciascuno a maggioranza dei due terzi e ciascuno per un mandato non rinnovabile della durata di sei anni, e 2 membri nominati dal Congresso devono essere proposti dai due principali sindacati di RTVE.\nIl presidente ha il controllo operativo delle operazioni quotidiane, al fine di eseguire le decisioni e gli orientamenti del consiglio di amministrazione. Il presidente \u00e8 nominato e pu\u00f2 essere destituito dal Congresso. Prima della riforma del 2006, quest'ultima posizione era occupata dal ruolo del direttore generale, che di fatto aveva il controllo generale dell'azienda e veniva scelto dal governo solitamente in base al suo profilo politico.\nCorporaci\u00f3n RTVE \u00e8 definita come \"societ\u00e0 mercantile statale\" (sociedad mercantil estatal), con particolare autonomia e indipendenza dal governo e dall'amministrazione generale dello Stato, e svolge le sue funzioni attraverso TVE e RNE.\nLa maggior parte del personale \u00e8 dipendente pubblico. Il News Council \u00e8 un organo di controllo interno composto dai giornalisti di RTVE con l'obiettivo di salvaguardare l'indipendenza del gruppo."}
{"id": "114703", "revid": "1305772", "url": "https://it.wikipedia.org/wiki?curid=114703", "title": "TVE", "text": ""}
{"id": "114704", "revid": "8596", "url": "https://it.wikipedia.org/wiki?curid=114704", "title": "Televisione spagnola", "text": ""}
{"id": "114705", "revid": "86599", "url": "https://it.wikipedia.org/wiki?curid=114705", "title": "Mare Imbrium", "text": "Il mare Imbrium, dal latino (\"mare delle Piogge\"), \u00e8 un vasto mare lunare. Con un diametro di circa 1115\u00a0km \u00e8 secondo solo all'Oceanus Procellarum per dimensione tra i mari, ed \u00e8 quello pi\u00f9 grande associato con i crateri da impatto. L'Apollo 15 \u00e8 atterrato nella parte sud-ovest del mare Imbrium.\nL'et\u00e0 del mare Imbrium \u00e8 tra 3700 e i 3900 milioni di anni, ed \u00e8 quello pi\u00f9 giovane eccetto il Mare Orientale.\nIl cratere \u00e8 circondato da tre cerchi concentrici di montagne, generate dal colossale impatto che ha generato anche il cratere stesso. L'anello di montagne pi\u00f9 esterno ha un diametro di 1300\u00a0km ed \u00e8 diviso in numerose catene separate: i Montes Carpatus a sud, i Montes Apenninus a sudovest e i Montes Caucasus ad est. Le montagne della parte nordovest dell'anello non sono cos\u00ec ben sviluppate. L'anello intermedio forma i Montes Alpes e le regioni montagnose vicino ai crateri Archimede e Plato. L'anello pi\u00f9 interno, che ha un diametro di 600\u00a0km, \u00e8 stato per la maggior parte sommerso dal basalto del mare lasciando sporgere solo alcune colline che formano una figura approssimativamente circolare.\nLa regione attorno al bacino dell'Imbrium \u00e8 coperta da materiale proiettato via dall'impatto fino ad una distanza di 800\u00a0km. Attorno al bacino si trova una serie di incisioni radiali chiamate la \"scultura dell'Imbrium\", che sono state interpretate come solchi lasciati sulla superficie lunare da grandi massi espulsi durante l'impatto quasi orizzontalmente, che hanno strusciato contro il suolo. Inoltre, su tutta la superficie lunare si possono riconoscere strutture sia radiali che concentriche al bacino dell'Imbrium, formatesi al momento dell'impatto: l'evento scosse letteralmente l'intera litosfera lunare. Nella regione lunare esattamente agli antipodi del Mare Imbrium si trova una regione di terreno caotico, che si pensa si sia formata quando le onde sismiche causate dall'impatto si sono riunite dopo aver attraversato l'intera Luna provocando in quel punto un gigantesco terremoto."}
{"id": "114707", "revid": "124903371", "url": "https://it.wikipedia.org/wiki?curid=114707", "title": "Repubblica Bavarese dei Consigli", "text": "La Repubblica Bavarese dei Consigli (\"Bayerische R\u00e4terepublik\") o Repubblica Sovietica Bavarese, fu un governo rivoluzionario, durato pochi mesi tra il 1918 e il 1919, formatosi in Baviera con lo scopo di sostituirsi alla monarchia.\nStoria.\nDopo che la Baviera ebbe rovesciato il re Ludovico III il 7 novembre 1918, Kurt Eisner, del Partito Socialdemocratico Indipendente, dichiar\u00f2 la Baviera una repubblica socialista, ma si distanzi\u00f2 dai bolscevichi russi, dichiarando che il suo governo avrebbe protetto la propriet\u00e0 privata. Per alcuni giorni, il noto economista di Monaco Lujo Brentano fu Ministro del Commercio (\"Volkskommissar f\u00fcr Handel\").\nIl 21 febbraio 1919 Anton Graf von Arco auf Valley, un aristocratico monacense che, avendo una madre ebraica, non era stato accettato nella loggia segreta di estrema destra e antisemita \"Thule-Gesellschaft\", spar\u00f2 al presidente bavarese di origine ebraica Kurt Eisner mentre questi si recava a rassegnare le sue dimissioni. Questo assassinio provoc\u00f2 rivolte e illegalit\u00e0 in Baviera e la notizia di una rivoluzione sovietica in Ungheria incoraggi\u00f2 i comunisti e gli anarchici a prendere il potere. Socialisti e comunisti lottarono per il potere vacante.\nIl 6 aprile venne proclamata la \"Repubblica Sovietica Bavarese\". Inizialmente venne governata dai Socialdemocratici Indipendenti, come Ernst Toller e Gustav Landauer, e dagli anarchici, come Erich M\u00fchsam. Comunque Ernst Toller, un commediografo, si dimostr\u00f2 inadeguato a gestire le questioni politiche e il suo governo fece poco per ripristinare l'ordine in citt\u00e0. Anche i membri del suo gabinetto erano poco esperti e commisero diversi errori. Ad esempio, l'incaricato agli affari esteri Franz Lipp (che era stato ricoverato diverse volte in un ospedale psichiatrico), dichiar\u00f2 guerra alla Svizzera per via del rifiuto di quest'ultima a prestare 60 locomotive alla Repubblica Sovietica Bavarese. Questo governo collass\u00f2 dopo sei giorni, venendo sostituito dai comunisti, con a capo Eugen Levine, talvolta caratterizzato come il \"potenziale Lenin tedesco\".\nEugen Levine diede il via a delle riforme comuniste che comprendevano l'espropriazione di abitazioni lussuose che venivano poi concesse ai senzatetto, il porre le fabbriche sotto la propriet\u00e0 e il controllo degli operai, ecc. Levine aveva anche dei progetti per l'abolizione della cartamoneta e la riforma del sistema educativo. Comunque, non ebbe tempo per implementare tali idee.\nLevine si rifiut\u00f2 di collaborare con l'esercito regolare della citt\u00e0 e anzi organizz\u00f2 una sua forza personale, l'Armata Rossa (\"Rote Armee\"), al comando di Rudolf Egelhofer, simile all'Armata Rossa della Russia. Allo scopo di proteggere la rivoluzione, migliaia di disoccupati si offrirono volontari. Presto le file della \"Rote Armee\" raggiunsero le 20.000 unit\u00e0. Le \"Guardie Rosse\" iniziarono ad arrestare dei noti contro-rivoluzionari e il 29 aprile 1919 otto uomini vennero giustiziati come spie di destra.\nDal 29 aprile al 2 maggio 1919, a Monaco di Baviera l'esercito governativo contro-rivoluzionario, diretto dal social-democratico Gustav Noske, schiacci\u00f2 nel sangue la \"Repubblica dei Consigli di Baviera\", grazie all'aiuto decisivo di gruppi paramilitari nazionalisti (nel quale militavano molti futuri nazisti).\nSubito dopo, il 3 maggio 1919, 30.000 uomini, appartenenti ai Freikorps (organizzazioni paramilitari di destra) e finanziati dalla loggia \"Thule-Gesellschaft\", marciarono da Garmisch a Monaco, taluni portando anche bandiere con svastiche, le quali per\u00f2 non avevano ancora un significato politico ben definito. Le cosiddette \"Guardie Bianche\" (Wei\u00dfkorps), nelle quali militavano anche alcuni futuri gerarchi nazisti, invasero la Repubblica dei Consigli compiendo un bagno di sangue. Dopo aspri combattimenti nei quali persero la vita oltre 1.000 volontari del governo social-comunista, i Freikorps ebbero ragione delle ultime forze nemiche e inizi\u00f2 la rappresaglia: circa 800 uomini e donne furono arrestati e massacrati; tra questi vi era anche Eugen Levine, il quale fu dichiarato colpevole dell'uccisione delle otto presunte spie."}
{"id": "114708", "revid": "48344", "url": "https://it.wikipedia.org/wiki?curid=114708", "title": "Repubblica Sovietica di Monaco", "text": ""}
{"id": "114709", "revid": "1064007", "url": "https://it.wikipedia.org/wiki?curid=114709", "title": "Capi di Stato dell'Albania", "text": "Il Capo dello Stato, in Albania, \u00e8 il Presidente della Repubblica.\nMetodo d'elezione.\nIl Presidente della Repubblica, in Albania, \u00e8 eletto in maniera indiretta dal Parlamento albanese con voto segreto, a maggioranza del 3/5 nei primi tre scrutini, e del 50%+1 nel quarto e quinto. In mancanza di elezione del capo dello stato entro il quinto scrutinio, il Parlamento \u00e8 dissolto e vengono indette nuove elezioni entro due mesi.\nPresidenti dell'Albania democratica.\nDopo una prima parentesi presidenzialista, la riforma costituzionale del 1998 ridimension\u00f2 le competenze del capo dello stato, passando gran parte delle funzioni esecutive al governo e al suo primo ministro. A Sali Berisha (PD, 1992-97) succedette il socialista Rexhep Meidani (1997-2002). Nel 2002 le forti pressioni internazionali spinsero democratici e socialisti ad accordarsi su un nome \"super partes\", quello di Alfred Moisiu, ben noto come mediatore. La contrapposizione politica ritorno forte nelle elezioni presidenziali del 2007, quando il candidato della maggioranza democratica, Bamir Topi, venne eletto a maggioranza semplice al quarto scrutinio, mentre l'opposizione socialista boicott\u00f2 il voto. Lo stesso scenario si ripet\u00e9 nel 2012 con l'elezione di Bujar Nishani (PD) al quarto scrutinio, con boicottaggio del voto da parte dell'opposizione socialista, confermando la polarizzazione dello scenario politico albanese e la mancanza di accordo anche sulle istituzioni di garanzia.\nLista dei Capi di Stato dell'Albania.\nPrincipe d'Albania.\n- 30 gennaio 1920 - 22 dicembre 1921 Aqif Pasch\u00eb Bi\u00e7aku e Luigj Bum\u00e7i\n- 22 - 25 dicembre 1921 Abdi Bej Toptani e Mihal Turtulli (ad Interim)\n- 25 dicembre 1921 - 22 gennaio 1922 Omer Pasch\u00eb Vrioni e Ndoc Pistulli (provvisori)\n- 22 gennaio - 2 dicembre 1922 Sotir Peci e Refik Bej Toptani \n- 2 dicembre 1922 - 2 luglio 1924 Xhafer Ypi e Gjon \u00c7oba\n- 24 dicembre 1924 - 31 gennaio 1925 Xhafer Ypi e Gjon \u00c7oba (restaurati)"}
{"id": "114712", "revid": "330019", "url": "https://it.wikipedia.org/wiki?curid=114712", "title": "Eremo di San Colombano", "text": "L'eremo di San Colombano, o eremo di San Colombano Abate, \u00e8 il luogo scelto da pi\u00f9 di un eremita nel corso dei secoli per ritirarsi. Si trova nel comune di Trambileno, poco distante da Rovereto, in provincia di Trento.\nStoria.\nAlcune cavit\u00e0 naturali, a met\u00e0 altezza della parete rocciosa dell'\"orrido\" formato dal torrente Leno di Vallarsa, furono utilizzate sicuramente a partire dal 753 (data incisa sulla roccia) da un monaco eremita.\nSecondo la leggenda lo stesso san Colombano o il primo monaco eremita vi giunse e vi uccise il drago che provocava la morte dei bambini battezzati nelle acque del sottostante torrente Leno. Pi\u00f9 probabilmente la leggenda nacque dall'utilizzo come luogo eremitico dai primi monaci provenienti dall'abbazia di San Colombano di Bobbio o dal vicino monastero di San Colombano del priorato di Bardolino della corte monastica di Garda, da cui dipendeva il territorio o comunque secondo la regola dell'ordine di San Colombano e dalla loro dedicazione al santo irlandese. La regola prescriveva nel tempo di quaresima il romitaggio, ossia il completo isolamento del monaco in meditazione in luoghi naturali quasi inaccessibili.\nIl primo insediamento fu la \u00abGrotta degli Eremiti\u00bb, in un'epoca non definita. L'iscrizione datata 753, incisa sulla roccia accanto all'attuale campanile, fa risalire comunque la pratica continua del romitaggio monastico.\nTra la fine del X secolo e gli inizi dell'XI \u00e8 databile la prima costruzione di una piccola chiesa dedicata al santo all'apertura della grotta, sotto un tetto naturale di roccia. I primi documenti che attestano la presenza dell'eremo e della chiesetta sono uno del 1319, riguardante un lascito fatto alla \u00abchiesa di San Colombano\u00bb da parte del conte Guglielmo Castelbarco della dinastia dei signori di Lizzana e Rovereto, e l'altro del 1470, tuttora conservato nell'archivio parrocchiale di Lizzana, attesta la fede degli abitanti del luogo con celebrazioni e processioni al santo irlandese per scongiurare le lunghe siccit\u00e0.\nL'eremo della grotta dell'Eremita venne utilizzato dai monaci eremiti, che ne furono i custodi, fino al 1782 quando durante il giuseppinismo venne abolita la pratica del romitaggio. Da allora il luogo di culto fu in seguito curato dagli abitanti della valle.\nLa provincia di Trento ne ha effettuato il restauro nel 1996 e la manutenzione ordinaria e l'apertura al pubblico sono garantite da un gruppo di volontari riuniti nel Comitato amici di san Colombano.\nDescrizione.\nAll'eremo si arriva tramite una scala di 102 gradini scavati nella roccia. Affreschi con la lotta tra san Colombano e un drago (allegoria della lotta tra bene e male) e con la raffigurazione del Paradiso, si trovano nella grotta, mentre un altro con \"Madonna e santi\" del XV secolo si trova sull'altar maggiore della chiesa e conserva incisioni con invocazioni ed ex voto datate tra il 1505 e il 1782, testimoni del pellegrinaggio al santuario."}
{"id": "114714", "revid": "287204", "url": "https://it.wikipedia.org/wiki?curid=114714", "title": "Candida", "text": ""}
{"id": "114715", "revid": "466539", "url": "https://it.wikipedia.org/wiki?curid=114715", "title": "Battaglia di Adrianopoli (378)", "text": "La battaglia di Adrianopoli ebbe luogo presso l'omonima citt\u00e0, sita nella provincia romana della Tracia, il 9 agosto 378 e si concluse con l'annientamento dell'esercito romano guidato dall'imperatore d'Oriente Valente ad opera dei Visigoti di Fritigerno.\nContesto storico.\nNell'anno 376 gruppi di Goti, sotto la spinta degli Unni, chiesero all'imperatore d'Oriente Valente il permesso di oltrepassare il fiume Danubio: Valente, nonostante alcune perplessit\u00e0, accett\u00f2 la richiesta, allettato dalla prospettiva di ottenere nuove braccia per coltivare le terre incolte e nuovi guerrieri per rinfoltire le file dell'esercito romano. Il sovrano, secondo alcune fonti antiche, pose quali condizioni la conversione dei Goti al cristianesimo, il disarmo dei guerrieri e la consegna di bambini come ostaggi; i Goti avrebbero avuto in cambio terre da coltivare e sussidi dall'Impero.\nTuttavia la gran confusione in cui si svolsero le operazioni di trasbordo imped\u00ec il conteggio dei Goti, il cui numero era stato probabilmente sottostimato dalle autorit\u00e0 imperiali. Inoltre, la cattiva organizzazione non consent\u00ec ai Romani di provvedere efficacemente al disarmo dei guerrieri, mentre funzionari imperiali corrotti, all'insaputa dell'imperatore, rivendevano altrove le derrate stanziate per le popolazioni appena accolte, in breve ridotte alla fame ed alla miseria. Dopo essere stata costretta in condizioni di vita estremamente precarie sulla riva occidentale del Danubio, in attesa che giungessero istruzioni dell'imperatore da Antiochia, la moltitudine di profughi prosegu\u00ec verso Marcianopoli, presso la quale tuttavia non era stata allestita alcuna misura di accoglienza: gli abitanti della citt\u00e0 non permisero neppure ai Goti affamati di approvvigionarsi. Ci\u00f2 provoc\u00f2 le ire dei barbari, i quali si ribellarono alle guardie romane che cercavano di riportarli all'ordine.\nMentre fuori dalle mura cittadine era gi\u00e0 esplosa la battaglia tra i Goti inferociti e i soldati romani, nel palazzo del \"comes Thraciae\" Flavio Lupicino (comandante delle forze militari della regione e responsabile delle operazioni di trasferimento) si verific\u00f2, al termine di un lauto banchetto, il tentativo di assassinare il capo goto Fritigerno assieme agli altri capitrib\u00f9 l\u00ec riuniti su concessione dell'imperatore. Il piano di Lupicino fall\u00ec e Fritigerno riusc\u00ec con un espediente a raggiungere la sua gente, alla quale comunic\u00f2 che i Romani avevano violato i patti e che ormai era in atto un conflitto.\nNei giorni che seguirono gli incidenti, i Goti iniziarono l'opera di razzia nelle campagne circostanti. Lupicino intanto non volle informare l'imperatore degli eventi e prefer\u00ec agire da solo. Raggrupp\u00f2 le truppe di stanza nella regione e decise di affrontare Fritigerno a pochi chilometri da Marcianopoli. Lo schieramento romano non resse l'urto dei barbari e gradualmente cedette sotto i colpi dei Goti: la disfatta fu totale, Lupicino fu costretto a ripiegare a Marcianopoli e i Goti vincitori, secondo la testimonianza dello storico Ammiano Marcellino, \"si sparpagliarono ai quattro angoli della Tracia, mentre i loro prigionieri o quelli che gli si erano arresi indicavano loro i villaggi pi\u00f9 ricchi [...] ovunque furono appiccati incendi e commessi grandi massacri\".\nValente, a questo punto, decise di affidare il comando delle operazioni ai generali Traiano e Profuturo, i quali progettarono di seguire da vicino i movimenti dei Goti e di attaccarli presso una localit\u00e0 chiamata \"Ad Salices\" quando si fossero rivelati pi\u00f9 vulnerabili, cio\u00e8 nel momento in cui, dopo la notte passata racchiusi nel cerchio dei loro carri, si sarebbero organizzati per riprendere la marcia. La mossa fu per\u00f2 intuita da Fritigerno: l'effetto sorpresa dell'attacco romano svan\u00ec e i due eserciti si scontrarono: dalla battaglia dei Salici non emerse un vero vincitore e tutte e due le parti subirono pesanti perdite.\nI generali romani, dopo lo scontro, decisero di adottare una nuova strategia: avrebbero indietreggiato fino agli Haemus (i monti Balcani) e si sarebbero arroccati sulle loro cime. Per impedire ai Goti di avanzare furono costruite fortificazioni in corrispondenza dei passi montani e, per alcuni mesi, l'esercito romano vi rimase a presidio. I Goti ben presto si resero conto di avere l'accesso sbarrato alla ricca Tracia meridionale e che sarebbero stati costretti a passare l'inverno nelle terre del nord, abbandonate dalla popolazione in preda al terrore ai tempi delle prime razzie e in quel momento prive di risorse. Le rive del Danubio a nord erano tuttavia sguarnite e i Goti capirono di poter chiedere rinforzi: risposero al loro richiamo alcuni contingenti di Alani, i quali passarono il fiume e si unirono a Fritigerno.\nIl nuovo comandante romano Saturnino, intanto, timoroso di poter rimanere accerchiato se i Goti fossero riusciti ad aggirare i passi e a causa dell'approssimarsi della stagione fredda, fece arretrare l'esercito verso la pianura e decise che avrebbe passato l'inverno nelle citt\u00e0 fortificate in attesa della primavera, quando le operazioni si sarebbero potute riprendere con il favore di migliori condizioni climatiche. L'orda gota a questo punto pot\u00e9 fluidamente attraversare le montagne e riversarsi nelle campagne della bassa Tracia, dando inizio ad una nuova stagione di saccheggi e distruzioni.\nLa situazione stava precipitando e nessuno dei generali incaricati si era dimostrato determinante per la risoluzione della crisi. L'imperatore allora, ottenuta una tregua con i Persiani sul fronte mediorientale e concordato l'aiuto militare dell'imperatore d'Occidente Graziano, decise di raggiungere Costantinopoli. Nella capitale, dove egli non amava restare per lunghi periodi a causa delle tensioni con la popolazione (dovute anche a motivi di carattere religioso), affid\u00f2 al generale Sebastiano il comando delle operazioni. Sebastiano attu\u00f2 una strategia di controguerriglia, cercando di rintracciare i piccoli gruppi di barbari che razziavano la zona e di affrontarli separatamente.\nLa fase finale dello scontro era comunque giunta: dopo essersi inizialmente diretti lungo il fiume Tund\u017ea in direzione di Cabyle (dove Fritigerno aveva radunato le sue forze) ed aver sventato un tentativo di aggiramento da parte dei Goti, i Romani decisero di aspettare presso Adrianopoli la discesa in pianura del nemico. Eretto un accampamento fortificato alle porte della citt\u00e0, la sera prima della battaglia dovettero decidere se attaccare subito il nemico o attendere l'arrivo dei rinforzi di Graziano: il \"magister equitum\" Vittore consigli\u00f2 a Valente di attendere.\nBattaglia.\nAlla fine Valente, per non dover dividere il successo con il collega Graziano, che stava sopraggiungendo in forze, decise di dirigersi da solo contro i Goti: egli disponeva probabilmente di soldati contro un'orda di circa fanti e altri cavalieri Goti e Alani. Una volta arrivato presso il cerchio di carri goto, Valente pass\u00f2 alcune ore a dispiegare in campo l'esercito.\nIn questa fase furono comunque avviate trattative di pace: l'imperatore ricevette infatti una delegazione di preti cristiani ariani, che gli consegnarono una lettera da parte di Fritigerno nella quale si prendeva in considerazione l'ipotesi di intavolare delle trattative sulla consegna ai Goti di terre come era stato loro promesso ai tempi del trasbordo del Danubio. Ma il capo goto, in realt\u00e0, volle rimandare il pi\u00f9 possibile l'inizio della battaglia (cosa di cui \u00e8 certo Ammiano Marcellino) nella speranza che ritornassero in tempo le squadre di cavalleria che si erano allontanate per foraggiare.\nAd un tratto accadde l'imprevisto: due reparti di cavalleria leggera romana schierati sull'ala destra e composti da arcieri a cavallo, giunti a tiro dei barbari, attaccarono di propria iniziativa: il gesto diede inizio alla battaglia. I Romani erano disposti con la fanteria al centro e la cavalleria sulle ali, mentre la fanteria gota era schierata poco distante dal cerchio di carri. L'attacco della cavalleria romana indusse per\u00f2 a intervenire le squadre di cavalleggeri goti e alani. Gli arcieri a cavallo romani furono sopraffatti e fu necessario l'intervento dei \"catafratti\" (cavalieri corazzati). I Romani comunque avanzarono fino ad arrivare addosso ai fanti, ma si resero conto che non erano stati seguiti dal resto della cavalleria: i reparti di Valente, in inferiorit\u00e0 numerica, furono massacrati.\nI due schieramenti intanto continuavano a scontrarsi; fu la cavalleria gota a rompere gli equilibri e a colpire il fianco sinistro romano che era rimasto scoperto. I fanti romani, schierati in ordine compatto e con scarso margine di manovra, non potevano reggere prolungatamente l'urto e alla fine la loro formazione, dopo una strenua resistenza iniziale, si sfald\u00f2 e si dette alla fuga. Valente rimase fino al calar delle tenebre a comandare le ultime legioni rimaste compatte (quella dei \"Lanciarii\" e quella dei \"Mattiarii\"); ma ad un certo momento lo stesso imperatore rimase ucciso e i resti delle forze romane andarono allo sbando.\nNon si \u00e8 mai saputo di preciso in che modo l'imperatore mor\u00ec: forse fu colpito da una freccia o forse, come si raccont\u00f2 dopo la battaglia, bruci\u00f2 vivo nell'incendio di una fattoria nella quale, ferito, si era riparato nottetempo e a cui i Goti avevano dato fuoco; con lui caddero anche due \"comites\" (Sebastiano e Traiano), tre \"duces\", trentacinque tribuni e circa 30.000 soldati persero la vita. In seguito alla vittoria i barbari dilagarono nei territori intorno alla citt\u00e0 compiendo ogni genere di razzie e massacrando le popolazioni romane.\nIl \"magister equitum\" Vittore si salv\u00f2 e port\u00f2 la notizia della sconfitta a Graziano, rimasto a oltre trecento chilometri dal campo di battaglia.\nConseguenze.\nDopo la sconfitta delle legioni romane, Teodosio (chiamato alla guida dell'impero d'Oriente da Graziano dopo la morte di Valente) e i suoi successori adottarono una nuova strategia di contenimento nei confronti dei barbari. In seguito a quest'evento, traumatico per la direzione imperiale e per il sistema romano nel suo complesso, gli imperatori, incapaci di fermare le invasioni militarmente, cominciarono ad adottare politiche di accomodamento basate sui sistemi della \"hospitalitas\" e della \"foederatio\", ovvero su meccanismi che consentissero l'integrazione e l'assimilazione delle genti che premevano lungo il \"limes\" romano. La battaglia, inoltre, acceler\u00f2 quel processo di apertura all'immigrazione barbarica delle popolazioni d'oltre Danubio che richiedevano di stabilirsi nell'Impero.\nAdrianopoli innesc\u00f2 un circolo vizioso per il quale le forze militari romane iniziarono a fare assegnamento, in modo sempre pi\u00f9 esclusivo, sull'apporto dei soldati di origine barbarica, al punto che l'esercito giunse ad essere costituito, in larga parte, da mercenari e truppe barbare romanizzate e da non poter prescindere dall'impiego di \"dediticii\". La battaglia segn\u00f2 l'inizio del percorso che avrebbe portato alla caduta definitiva della parte occidentale dell'Impero e al suo sfaldamento.\nL'incapacit\u00e0 di far fronte a queste domande, il rafforzarsi della posizione dei comandanti barbari i quali disponevano, spesso, di un proprio e autonomo esercito all'interno dell'impalcatura militare romana, l'acuirsi della forma del ricatto costituirono i punti deboli del potere romano. Questo processo fu contrastato e arrestato con successo alla met\u00e0 del V secolo nella \"Pars Orientis\" dell'impero, mentre in occidente si svilupper\u00e0 incontrastato finch\u00e9 il generale dell'esercito romano Odoacre, eliminato il \"magister militum praesentalis\" Flavio Oreste e deposto l'imperatore Romolo Augusto, nel 476, invi\u00f2 le insegne imperiali nell'impero d'oriente sancendo formalmente la fine dell'impero romano d'Occidente."}
{"id": "114718", "revid": "2225", "url": "https://it.wikipedia.org/wiki?curid=114718", "title": "Eremo di S.Colombano", "text": ""}
{"id": "114721", "revid": "1226", "url": "https://it.wikipedia.org/wiki?curid=114721", "title": "Sufi", "text": ""}
{"id": "114723", "revid": "1355461", "url": "https://it.wikipedia.org/wiki?curid=114723", "title": "The War of the Worlds (programma radiofonico)", "text": "War of the Worlds (\"La guerra dei mondi\", in inglese) fu un celebre sceneggiato radiofonico trasmesso il 30 ottobre 1938 negli Stati Uniti dalla CBS e interpretato da Orson Welles, tratto dall'omonimo romanzo di fantascienza di Herbert George Wells.\n L'adattamento del romanzo, infatti, simulava un notiziario speciale che a tratti si inseriva sopra gli altri programmi del palinsesto radiofonico per fornire aggiornamenti sull'atterraggio di bellicose astronavi marziane nella localit\u00e0 di Grovers Mill, nel New Jersey.\nLa trasmissione.\nIl programma fu trasmesso dalla CBS (Columbia Broadcasting System), una delle maggiori emittenti statunitensi, e fu interpretato dall'allora ventitreenne Orson Welles all'interno della trasmissione \"Mercury Theatre on the Air\", programma settimanale in cui venivano proposte letture di romanzi celebri. Lo sceneggiato radiofonico era stato scritto da Howard Koch, come adattamento del noto romanzo dello scrittore britannico H. G. Wells del 1897, riambientando la vicenda negli Stati Uniti al tempo presente.\nL'idea alla base dell'adattamento era di trasmettere nel corso del programma musicale della sera una serie di comunicati \"dal vivo\" del tutto simili a quelli trasmessi nei notiziari radiofonici.\nWelles, che era anche il regista e produttore del programma, non aveva previsto le reazioni di terrore che avrebbe provocato il suo spettacolo e quindi non aveva nessuna intenzione di fare uno scherzo, tanto \u00e8 vero che sia all'inizio della trasmissione che alla sua conclusione venne chiaramente detto che avevano trasmesso l'adattamento radiofonico del romanzo di Wells. Al suo interno per\u00f2 si fece di tutto per renderlo \"verosimile\".\nAlle ore venti in punto del 30 ottobre 1938, dopo le prime note del programma musicale, irruppe la voce dell'annunciatore:\nDopo questo annuncio iniziale riprende la musica, che verr\u00e0 per\u00f2 presto interrotta, varie volte, da altri comunicati, via via pi\u00f9 concitati e allarmanti. Per conferire credibilit\u00e0 al misterioso fenomeno, viene inscenata l'intervista ad un astronomo. Lo studio di New York d\u00e0 quindi lettura di un bollettino speciale secondo cui, alle 20:50 circa, un oggetto fiammeggiante di grandi dimensioni, ritenuto un meteorite, \u00e8 precipitato in una fattoria nei pressi di Grovers Mill, nel New Jersey:\nLa narrazione prosegue in forma di testimonianza diretta da parte dell'inviato:\nDiventa quindi evidente che non si tratta di un oggetto naturale ma di un qualche manufatto. Mentre l\u2019inviato sta descrivendo la scena, l\u2019oggetto misterioso inizia a muoversi:\nA quel punto si odono delle voci concitate (\"\"Si muove!\", \"Guardate, si svita, si svita, dannazione!\" \u201c, \"State indietro, l\u00e0! State indietro! Lo ripeto!\" \"Pu\u00f2 darsi che ci siano degli uomini che vogliono scendere!\" \"\u00c8 rovente, sarebbero ridotti in cenere!\" \"State indietro, laggi\u00f9! Tenete indietro quegli idioti!\"\"), e all'improvviso si distingue il rumore di un grosso pezzo di metallo che cade.\nPhillips, terrorizzato, aggiunge: \nDopo qualche secondo di interruzione, la storia riprende descrivendo la devastante avanzata degli alieni:\nLa trasmissione poi prosegue seguendo la trama del romanzo di Wells, fino all'epilogo in cui i Marziani vengono inaspettatamente sconfitti. Tuttavia, .\nReazioni.\nAl termine della trasmissione, Orson Welles si rec\u00f2 in un vicino teatro per prendere parte alle prove serali di uno spettacolo, .\nA dire il vero, Welles pensava che l'adattamento fosse noioso, e non avrebbe voluto proporlo, se non fosse che fu costretto ad usarlo perch\u00e9 si ritrovava senza altro materiale interessante a disposizione. Il risultato fu fin troppo realistico e si tratt\u00f2 di una enorme pubblicit\u00e0 per il regista, che port\u00f2 la RKO ad offrirgli un contratto per la realizzazione di tre film a Hollywood.\nSi narra anche che tra le innumerevoli telefonate che giunsero al centralino del \"New York Times\" ve ne fosse una di un uomo che chiese, seriamente: \"A che ora \u00e8 la fine del mondo?\" Il singolo \"It's the End of the World as We Know It (And I Feel Fine)\" dei R.E.M. prende spunto appunto dalla domanda.\nPer lungo tempo la letteratura fece molta eco sul presunto panico creatosi quella notte, enumerando casi di suicidio, onde sottrarsi alle nefaste conseguenze di un contatto con le creature aliene. In verit\u00e0 gli episodi erano assimilabili alla normale casistica, non riscontrando alcuna correlazione con l'evento.\nIl celebre critico cinematografico francese Andr\u00e9 Bazin ricorda come l'avvenimento ebbe una tale eco che quando tre anni dopo, il 7 dicembre 1941, l'aviazione giapponese sferr\u00f2 un attacco alla base navale statunitense di Pearl Harbor, molti americani pensarono ad uno scherzo di pessimo gusto.\nUlteriori studi e nuovi approcci alla pseudonotizia.\nDi recente, alcuni studi fatti da Jefferson Pooley e Michael J. Socolow, hanno messo in discussione principalmente la storia dell'isteria generale, o che comunque questa non fu la stessa riportata dai giornali.\nLe stime dell'epoca parlano di circa un 2% di utenti in ascolto in quel momento e non di milioni di ascoltatori; oltretutto quell'esigua parte la prese per quello che era: la drammatizzazione di un romanzo, dato che, prima della trasmissione sopracitata vi \u00e8 stata la presentazione del racconto stesso (come si pu\u00f2 tranquillamente evincere dalle registrazioni del broadcast). Di sicuro qualche ascoltatore casuale poteva esserne impressionato per via del linguaggio usato, degli effetti sonori e della magistrale interpretazione radiofonica degli attori, ma di sicuro questo non poteva generare tanto panico. L'importanza della radio, della trasmissione contemporanea, della velocit\u00e0 dell'informazione, in quegli anni di certo non potevano passare inosservate - ricordiamo che siamo al ridosso della Seconda Guerra Mondiale.\nSecondo tali studi, appunto, quello che \u00e8 rimasto realmente \u00e8 proprio l'effetto mediatico che ne \u00e8 scaturito. Oggi si parlerebbe di pseudonotizie, ovvero di quel sistema di diffusione di notizie generalmente false o prive di fondamento. I giornali dell'epoca crearono la notizia, cambiarono le stime, le vittime, citando gente sfollata e quindi che il panico era reale: il tutto era falso, lo stesso Welles cavalc\u00f2 l'onda del successo derivata dalla diffusione dei rotocalchi.\nIn \"Quarto potere\", film di Welles di tre anni dopo i fatti, uno dei temi principali \u00e8 proprio quello della manomissione dell'informazione, della cultura mass-mediale e dell'influenza che possono avere i mezzi di comunicazione.\nAltre trasmissioni.\nCon la consapevolezza del potere mediatico della trasmissione sul pubblico, il programma venne adattato e replicato da altre emittenti radiofoniche: a Santiago del Cile nel 1944, a Quito in Ecuador nel 1949 (dove si verificarono numerosi morti provocati dai disordini) e a Buffalo, nello Stato di New York, nel 1967. L'8 febbraio 1955 fu trasmessa all'interno del programma \"Lux Radio Theatre\" una trasposizione dall'omonimo film del 1953. La britannica BBC adatt\u00f2 dal romanzo una serie di 6 episodi radiofonici (oggi perduti); ne venne realizzato un rifacimento nel 1967."}
{"id": "114724", "revid": "80463472", "url": "https://it.wikipedia.org/wiki?curid=114724", "title": "SNES", "text": ""}
{"id": "114726", "revid": "935281", "url": "https://it.wikipedia.org/wiki?curid=114726", "title": "Lega Italica", "text": "Il nome lega italica pu\u00f2 storicamente essere riferito a:"}
{"id": "114727", "revid": "399", "url": "https://it.wikipedia.org/wiki?curid=114727", "title": "Paul von Hindenburg", "text": "Figura importante della prima guerra mondiale, esercit\u00f2 il comando supremo dell'esercito tedesco sul fronte orientale, ottenendo notevoli vittorie contro i russi. Dal 1916, promosso feldmaresciallo, assunse la guida militare di tutte le forze del Reich, dirigendo, in collaborazione con il suo abile capo di Stato Maggiore generale Erich Ludendorff, lo sforzo bellico tedesco fino alla fine della guerra nel novembre 1918.\nGodendo di grande fama e prestigio presso il popolo tedesco anche dopo la sconfitta, fu Reichspr\u00e4sident della Repubblica di Weimar dal 1925 al 1934, anno della sua morte. Durante il suo secondo mandato presidenziale assistette agli eventi che condussero alla nascita del Terzo Reich hitleriano.\nHindenburg era un esponente dell'aristocrazia terriera prussiana (\"Junker\") ed era ritenuto un conservatore che auspicava una restaurazione della monarchia tedesca. Anche se sperava che uno dei principi Hohenzollern venisse nominato a succedergli come capo di Stato, non tent\u00f2 di usare i suoi poteri in favore di una tale restaurazione e si consider\u00f2 vincolato dal giuramento di fedelt\u00e0 che aveva prestato alla Costituzione di Weimar.\nLo zeppelin LZ 129 \"Hindenburg\" portava tale nome in suo onore.\nBiografia.\nHindenburg nacque a Posen (l'odierna Pozna\u0144, in Polonia), allora Regno di Prussia, nel 1847, figlio dell'aristocratico prussiano Robert von Beneckendorff und von Hindenburg e della moglie Luise (nata Schwickart). Gli Hindenburg erano discendenti di Martin Lutero, iniziatore della riforma protestante, e di sua moglie Katharina von Bora, per parte della loro figlia Margarethe.\nCarriera militare.\nEducato alla scuola per cadetti di Wahlstatt (l'odierna Legnickie Pole, in Polonia) e alla scuola per cadetti di Berlino, combatt\u00e9 nella battaglia di Sadowa del 1866 e nella guerra franco-prussiana (1870-1871). Nel 1903 venne promosso generale; nel 1911 si ritir\u00f2 con il grado di generale di corpo d'armata, ma in realt\u00e0 era stato allontanato dal servizio attivo perch\u00e9, durante lo svolgimento di una manovra, s\u2019era permesso di far prigioniero il Kaiser con tutte le sue truppe, mettendo in evidenza le sue virt\u00f9 strategiche ma allo stesso tempo inimicandosi tutto lo Stato Maggiore dell\u2019esercito..\nRichiamato allo scoppio della prima guerra mondiale, fu vittorioso nella battaglia di Tannenberg e in quella dei Laghi Masuri (1914) contro l'esercito russo. Gran parte del merito di queste vittorie appartiene al colonnello Max Hoffmann, che riconobbe l'importanza della falla nella sicurezza delle comunicazioni radio dei russi. Con un codice di cifratura semplice e rapidamente decodificato vennero inviate informazioni sufficienti a permettere all'esercito tedesco presente nell'area, guidato da Ludendorff e Hindenburg, di conoscere dove e quando si sarebbero trovate le truppe russe.\nAlla fine del 1916 Hindenburg fu nominato Capo di Stato Maggiore in sostituzione di Erich von Falkenhayn, anche se il vero potere era esercitato dal suo vice, Erich Ludendorff. Seguendo i suggerimenti di Ludendorff, nel 1917 Hindenburg diede ordine di riprendere la guerra sottomarina indiscriminata, nota come battaglia dell'Atlantico (1914-1918), provocando il 6 aprile l'ingresso degli Stati Uniti d'America nel conflitto mondiale a fianco della Triplice intesa.\nAncora nel 1917 e insieme a Ludendorff, il generale realizz\u00f2 la Linea Hindenburg (Siegfried Stellung), un vasto sistema difensivo che si estendeva nel nordest della Francia per quasi 160 chilometri di lunghezza, con una profondit\u00e0 variabile da 6 a 10 chilometri. Costituita da tre linee successive (linea avanzata, linea dei rincalzi, linea della riserva), collegava villaggi, boschi e corsi d'acqua con un sistema di postazioni fortificate, trincee e camminamenti. Ritenuta inespugnabile, fu sfondata dagli Alleati durante l'offensiva dei cento giorni, a prezzo di pesanti perdite di uomini e materiali.\nPresidente del Reich.\nSubito dopo la fine della guerra, nel 1918, Hindenburg si ritir\u00f2 nuovamente dall'esercito e inizi\u00f2 la carriera politica durante il periodo turbolento della Repubblica di Weimar.\nNel febbraio 1925 il presidente del Reich, il socialdemocratico Friedrich Ebert, mor\u00ec prima della scadenza del suo mandato. Le elezioni presidenziali si tennero in una situazione politica ancora condizionata dalla crisi della Ruhr e dalla grande inflazione del 1923. Nelle doppie elezioni politiche di maggio e di dicembre 1924 gli elettori avevano confermato lo spostamento verso destra che si era manifestato fin da quelle del giugno 1920, premiando i nazionalisti. A sinistra i comunisti avevano conservato una forte rappresentanza parlamentare, mentre permaneva la conflittualit\u00e0 tra i partiti democratici, tra i quali i maggiori erano il Partito Socialdemocratico, il Partito di Centro, il Partito Democratico Tedesco ed il Partito Popolare Tedesco.\nIn questo contesto matur\u00f2 nell'opposizione nazionalista antiweimariana l'idea di candidare un esponente di prestigio del vecchio regime, capace di raccogliere un ampio consenso. Il candidato naturale sarebbe stato Erich Ludendorff, ma l'ex subalterno di Hindenburg pag\u00f2 l'appoggio che aveva dato al tentativo di colpo di Stato fallito da Adolf Hitler nel novembre 1923 a Monaco di Baviera. La scelta cadde allora sullo stesso Hindenburg, che dovette la sua elezione all'antagonismo tra i partiti della sinistra: nello specifico al rifiuto del candidato comunista Ernst Th\u00e4lmann di ritirarsi dal ballottaggio tra i tre candidati che al primo turno avevano raccolto il maggior consenso, per far confluire i suoi due milioni di voti su Wilhelm Marx, candidato dei cattolici, appoggiato dai socialdemocratici.\nLa grande depressione fu lo spartiacque della prima presidenza Hindenburg. Negli anni precedenti alla crisi del 1929 la politica estera di riconciliazione con le potenze vincitrici del cancelliere e poi ministro degli esteri Gustav Stresemann aveva creato le condizioni per una vigorosa ripresa dell'economia tedesca. Il Piano Dawes (1924) aveva subordinato il ritmo dei pagamenti delle riparazioni di guerra stabilite con il Trattato di Versailles (1919) alla loro sostenibilit\u00e0 e aveva favorito l'afflusso di capitali stranieri. Il Patto di Locarno (1925), l'ammissione della Germania alla Societ\u00e0 delle Nazioni (1926) e una maggiore stabilit\u00e0 politica sembravano aver posto fine al dopoguerra.\nL'economia tedesca per\u00f2 dipendeva pi\u00f9 di quella degli altri Paesi europei dai rapporti commerciali e finanziari con gli Stati Uniti, in forza dei piani Dawes e Young (1929). La grande crisi caus\u00f2 un'ondata di disoccupazione, che divenne terreno fertile per la propaganda nazista diretta da Joseph Goebbels. L'inefficacia della politica economica del cancelliere Heinrich Br\u00fcning suscit\u00f2 il timore che l'inflazione del 1923 potesse ripetersi e insofferenza verso la democrazia parlamentare, contribuendo a trasformare il Partito Nazista in un partito di massa: i 12 deputati ottenuti al Reichstag (Dieta del Reich, la camera bassa del parlamento) nelle elezioni politiche del maggio 1928 divennero 107 in quelle del settembre 1930.\nAl termine del mandato settennale, Hindenburg, che soffriva di saltuarie crisi di senilit\u00e0, venne persuaso a ripresentarsi alle elezioni presidenziali della primavera del 1932 come unico candidato in grado di bloccare l'ascesa di Adolf Hitler. Quello che era stato il presidente dell'opposizione nazionalista divenne il candidato dei partiti democratici, inclusi i socialdemocratici, e di quella parte della burocrazia, dell'esercito e dei ceti medi che erano favorevoli a una svolta autoritaria, ma diffidavano dei nazisti.\nHindenburg in effetti sconfisse Hitler nella corsa alla presidenza, ottenendo al ballottaggio il 53% dei suffragi contro il 37% di questi e il 10% di Th\u00e4lmann; ma nelle elezioni politiche del luglio 1932 lo NSDAP ottenne 230 seggi, che ne fecero il primo partito in un Reichstag frammentato. I cancellieri nominati - nel tentativo di ostacolare l'ascesa di Adolf Hitler - da Hindenburg, Franz von Papen e Kurt von Schleicher, perseguendo strategie diverse, non riuscirono a dare una maggioranza parlamentare ai rispettivi governi che prescindesse da Hitler, il quale da parte sua non era disponibile a entrare in nessun governo di cui non fosse alla guida. Egli citava l'esempio dell'Italia, dove il re aveva ceduto a Benito Mussolini tutto il potere.\nDi fronte all'acuirsi della crisi economica e della violenza politica, Hindenburg si lasci\u00f2 convincere da ambienti conservatori, capeggiati dallo stesso von Papen, che l'ingresso dello NSDAP in una coalizione di governo controllata dal Partito Popolare Nazionale Tedesco (DNVP) avrebbe permesso la formazione di un'efficiente maggioranza parlamentare e favorito l'integrazione del nazismo nell'ordine repubblicano.\nNel 1933, pur titubante, Hindenburg nomin\u00f2 Hitler cancelliere del Reich (il giuramento si tenne il 30 gennaio) in un governo in cui von Papen ricopriva la carica di vice cancelliere. La sera dell'insediamento di Hitler, i sostenitori del partito nazista marciarono per ordine di Hitler sotto gli occhi di Hindenburg. L'illusione di poter controllare Hitler svan\u00ec in meno di un mese dalla presa del potere del neo-cancelliere. L'incendio del Reichstag e il conseguente decreto del 28 febbraio 1933 dettero il via alla \"Gleichschaltung\", cio\u00e8 alla sincronizzazione delle istituzioni e della societ\u00e0 tedesche con lo spirito e le finalit\u00e0 del nazismo. In un quadro di formale legittimit\u00e0 costituzionale e con il consenso di Hindenburg, il nazismo attu\u00f2 la trasformazione della Repubblica di Weimar nel Terzo Reich.\nHindenburg rimase in carica fino alla sua morte, avvenuta il 2 agosto 1934 nella sua casa di Neudeck (Prussia Orientale), due mesi esatti prima del suo ottantasettesimo compleanno. Il giorno prima della sua morte, Hitler vol\u00f2 a Neudeck per rendergli visita.\nDopo la morte di Hindenburg, Hitler dichiar\u00f2 permanentemente vacante la carica di presidente del \"Reich\", fondendola di fatto con quella di cancelliere, sotto il titolo di \"F\u00fchrer und Reichskanzler\" (F\u00fchrer e cancelliere del Reich), rendendo se stesso capo di Stato e capo di governo della Germania. Il 19 agosto 1934 Hitler fece svolgere un referendum per legittimare questa sua mossa. Hindenburg fu quindi l'ultimo presidente del Reich fino al 30 aprile 1945, quando dopo il suicidio di Hitler la carica venne assunta da Karl D\u00f6nitz, come lo stesso F\u00fchrer aveva disposto nel suo testamento.\nHindenburg venne sepolto nel Memoriale di Tannenberg. Nel 1945 le truppe tedesche rimossero la sua bara e quella della moglie, per salvarle dai russi in avvicinamento. Vennero portate a Marburgo, nella Germania occidentale, citt\u00e0 di cui Hindenburg era cittadino onorario, dove furono nuovamente e definitivamente inumate nella cappella della torre nord della chiesa di Sant'Elisabetta."}
{"id": "114735", "revid": "113719392", "url": "https://it.wikipedia.org/wiki?curid=114735", "title": "Ingegneria del traffico", "text": "L'ingegneria del traffico \u00e8 una branca dell'ingegneria dei trasporti che utilizza tecniche ingegneristiche per ottenere il movimento efficiente e sicuro di persone e merci su di una rete stradale. \nPer quanto riguarda la capacit\u00e0 delle infrastrutture stradali il testo di riferimento \u00e8 il manuale della capacit\u00e0 delle strade (Highway capacity manual)."}
{"id": "114737", "revid": "1305772", "url": "https://it.wikipedia.org/wiki?curid=114737", "title": "Fortezza (disambigua)", "text": ""}
{"id": "114738", "revid": "2056951", "url": "https://it.wikipedia.org/wiki?curid=114738", "title": "Arcangelo Michele", "text": "Michele ( ; in latino \u00ab\"Quis ut Deus?\"\u00bb, \u201cChi \u00e8 come Dio?\u201d, che traduce \"M\u00eekh\u0101'\u0113l\"; in greco antico: , letto \"Mikha\u1e17l\"; in latino \"Michahel\"; in arabo \u0645\u064a\u062e\u0627\u0626\u064a\u0644|, letto \"M\u012bkh\u0101'\u012bl\") \u00e8 un arcangelo nell'Ebraismo, nel Cristianesimo, e nell'Islam. Nel deposito della tradizione delle chiese Cattolica Romana e Ortodossa, nella fede Anglicana e Luterana, egli \u00e8 chiamato \"San Michele lArcangelo\" (lArcangelo per antonomasia), o pi\u00f9 brevemente \"San Michele\". Nella tradizione delle Chiese ortodosse orientali e ortodossa, egli \u00e8 chiamato \"Tassiarca Arcangelo Michele\", o pi\u00f9 brevemente \"Arcangelo Michele\".\nL'attribuzione direttamente nel nome del titolo di santo, che pure ha origine nell'Antico Testamento, non \u00e8 universalmente accettata da tutte le confessioni religiose. Invece, il nome proprio Michele (in ebraico \u05de\u05d9\u05db\u05d0\u05dc, di tipo teoforico) \u00e8 tra quelli a cui la \"Bibbia\" attribuisce espressamente il titolo di arcangelo, cos\u00ec come anche nei passi biblici che si riferiscono agli altri due ultimi arcangeli riconosciuti dalle citate confessioni: Gabriele e Raffaele.\nPer la Chiesa cattolica, la solennit\u00e0 liturgica dei tre santi arcangeli ricorre il 29 settembre: in ordine, san Michele Arcangelo, san Gabriele Arcangelo, san Raffaele Arcangelo. San Michele si festeggia anche in queste date che ricordano particolari ricorrenze, e non si trovano nel comune calendario perch\u00e9 in tali date non compare come il Santo del giorno: l'8 novembre, l'8 maggio, il 6 settembre, il 16 ottobre e la terza domenica di Pasqua (la seconda domenica dopo Pasqua).\nL'8 maggio 490 d.C., ad esempio, ricorre la data della sua apparizione a san Lorenzo Maiorano, vescovo di Siponto, nella grotta sul Gargano, da cui la devozione riprese a diffondersi rapidamente in tutta Europa.\nMichele \u00e8 menzionato sempre con la stessa parola ebraica equivalente di arcangelo (tradotto anche come \"principe\") in: Gd 9; Ap 12, 7; Zc 13, 1-2; difensore degli amici di Dio in: Dn 10, 13.21; protettore del suo popolo in: Dn 12, 1. Nell'ultimo libro del Nuovo Testamento, l'Apocalisse di Giovanni, dopo la prima guerra in paradiso (menzionata in Ap 12:9, simmetrico a Genesi 3:20-24), l'arcangelo \u00e8 protagonista nella seconda guerra terrena della donna (Maria, madre di Ges\u00f9 Cristo) contro il drago.\nSan Michele Arcangelo guida di nuovo alla vittoria la milizia celeste degli angeli di Dio contro Lucifero, che fu serafino e perci\u00f2 fratello degli Arcangeli, e i suoi angeli (un terzo del totale), ribelli e apostati. Secondo la profezia, alla fine dei giorni, san Michele Arcangelo \u00e8 destinato a squillare la tromba annunziatrice del gran giudizio finale, quando, dopo aver ricapitolato ogni cosa in Cristo, il Regno dei Cieli verr\u00e0 riconsegnato da Ges\u00f9 Cristo a Dio Padre per l'eternit\u00e0.\nL'Islam accetta come rivelazione la totalit\u00e0 di Antico e Nuovo Testamento. Il nome di \"M\u012bk\u0101\u02be\u012bl\" (\u0645\u064a\u062e\u0627\u0626\u064a\u0644), o \"M\u012bk\u012bl\" (\ufee3\ufef4\ufedc\ufef4\ufede), \u00e8 citato nel testo sacro principale, il Corano, quale angelo di pari rango con Jibr\u012bl (Gabriele), inviati da Allah a istruire il profeta Maometto, dettandogli il Corano.\n\u00c8 il Celeste Protettore dell'Ordine dei Minimi di San Francesco di Paola.\nNome e angelologia.\nIl nome Michele deriva dall'espressione \"Mi-ka-El\" che significa \"chi \u00e8 come Dio?\". L'arcangelo Michele \u00e8 ricordato per aver difeso la fede in Dio contro le orde di Satana. Michele, comandante delle milizie celesti, dapprima accanto a Lucifero (Satana) nel rappresentare la coppia angelica, si separa poi da Satana e dagli angeli che operano la scissione da Dio, rimanendo invece fedele a Lui, mentre Satana e le sue schiere precipitano negli Inferi. L'arcangelo Michele \u00e8 rappresentato in forma di guerriero, infatti porta una spada.\nNel calendario liturgico cattolico si festeggia come \"San Michele Arcangelo\" il 29 settembre, con San Gabriele Arcangelo e San Raffaele Arcangelo.\nMichele nei testi sacri giudaico-cristiani.\nMichele \u00e8 citato nella Bibbia ebraica, nel \"Libro di Daniele\" , come primo dei principi e custode del popolo di Israele.\nNel Nuovo Testamento \u00e8 definito come arcangelo nella \"Lettera di Giuda\" , e nell\"Apocalisse di Giovanni\" Michele \u00e8 l'angelo che conduce gli angeli nella battaglia contro il drago, rappresentante il demonio, e lo sconfigge. Esso \u00e8 implicitamente nominato in \"Giosu\u00e8\" 5:14-15 () e in \"Zaccaria\" 3:2 (). Essendo qui chiamato \"Angelo Personale del Signore\" possiamo ritrovare la sua figura in \"Genesi\" 16,7 che rimanda a \"I Corinzi\" 10,4 che a sua volta si ricollega a \"Esodo\" e che rimandano ad \"Isaia\" e per poi ritrovarsi in \"Giudici\" 2:1 e rivelarsi nel collegamento tra \"Malachia\" 3:1 e \"Marco\" e \"Salmo\" 106:20 e \"Giovanni\" .\nSecondo la liturgia cristiana, Michele \u00e8 l'angelo che rivel\u00f2 l'apocalisse a San Giovanni.\nMichele nei libri non canonici.\nNumerosi sono gli scritti apocrifi vetero e neo-testamentari in cui l'arcangelo Michele compare a vario titolo. Per esempio, nell\"Apocalisse di Baruc\" \u00e8 scritto che detiene le chiavi del Paradiso; nella \"Vita di Adamo ed Eva\" si dice che fu lui ad insegnare ad Adamo a coltivare la terra; nell\"Apocalisse di Mos\u00e8\" detta ai figli di Adamo ed Eva i doveri rituali verso i defunti; nel \"Vangelo di Bartolomeo\" si racconta che fu lui a portare a Dio la terra e l'acqua necessarie a creare Adamo; nell\"Ascensione di Isaia\" si racconta che fu lui a rimuovere la pietra dal sepolcro di Ges\u00f9; nell\"Apocalisse della Madre di Dio\" accompagn\u00f2 la Vergine in un viaggio infernale per mostrarle le pene a cui sono sottoposti i dannati.\nI simboli di Michele.\nIn molte immagini Michele tiene spesso tra le mani una bilancia, simbolo di equilibrio. Secondo tradizioni vicine all'ermetismo cristiano, infatti, questo arcangelo regge l'equilibrio del sistema solare e quello del sistema interiore dell'uomo. Secondo questa visione i pianeti principali raffigurano funzioni della psiche e della personalit\u00e0. Ad esempio il Sole simboleggia il cuore e il centro dell'essere umano, cos\u00ec come \u00e8 il centro del sistema solare. La bilancia di Michele raffigura perci\u00f2 il suo ruolo di grande equilibratore.\nLa spada che impugna rappresenta la potenza di cambiamento e di liberazione, ma anche la capacit\u00e0 di discernere e di distinguere tra il bene e il male.\nUn altro suo attributo importante \u00e8 il drago, su cui trionfa senza per\u00f2 mai ucciderlo definitivamente. Il drago \u00e8 infatti simbolo del male che dev'essere soggiogato ma mai cancellato del tutto, perch\u00e9 funzionale all'evoluzione.\nMichele nell'ebraismo.\nSecondo l'esegesi della religione ebraica l'angelo Michele, che \u00e8 un Serafino, sostiene il popolo d'Israele e rappresenta il \"Kohen Gadol\" nelle Regioni eccelse, \u00e8 infatti legato alla \"Sefirah Chesed\" ed \u00e8 chiamato \"Grande\" come il popolo d'Israele.\nL'angelo Michele rivel\u00f2 alla matriarca Sarah, sposa di Abramo, la nascita del figlio Isacco; inoltre, ormai superata, parl\u00f2 ad Abramo nell'episodio della prova del sacrificio di Isacco.\nNell'esegesi ebraica vi sono pi\u00f9 opinioni rabbiniche che si chiedono se l'angelo che lott\u00f2 con Giacobbe sia stato Michele o Samael: secondo il testo di Eleazaro da Worms, quando Dio chiese all'angelo Serafino Michele, capo degli angeli officianti, del perch\u00e9 l'avesse ferito, rispose che ci\u00f2 avvenne per il bene di Giacobbe stesso e dei suoi discendenti, il popolo d'Israele. Quando Giacobbe volle trattenerlo ulteriormente mentre stava approssimandosi l'alba ed il momento del cantico che gli angeli rivolgono a Dio, l'angelo Michele si mise a \"gridare\" e \"piangere\", inizi\u00f2 il cantico dalla Terra, fatte le benedizioni su Giacobbe e la sua discendenza per sempre. Infine, secondo la Volont\u00e0 divina, l'angelo Michele chiam\u00f2 poi l'angelo Raffaele, angelo che custodisce la guarigione, per guarire Giacobbe, ma secondo altri venne guarito dal sole che stava sorgendo.\nMichele nell'Islam.\nIl nome di \"M\u012bk\u0101\u02be\u012bl\" (), o \"M\u012bk\u012bl\" (), \u00e8 citato nel Corano alla s\u016bra II, versetto 98. \u00c8 indicato come di pari rango rispetto a \"Jibr\u012bl\" (Gabriele). Secondo la tradizione, assieme a quest'ultimo, avrebbe provveduto a istruire il profeta Maometto e, secondo un'altra tradizione, sua caratteristica sarebbe quella di non ridere mai.\nMichele nel cristianesimo.\nMichele nell'avventismo.\nLe Chiese avventiste identificano Ges\u00f9 con l'arcangelo Michele. Da questo punto di vista, Michele non \u00e8 un angelo, bens\u00ec la seconda Persona della Trinit\u00e0. Questo sarebbe motivato dalla Bibbia, che menziona solo un arcangelo per nome, Michele appunto, e dalla \"Prima lettera ai Tessalonicesi\" (4:16), in cui san Paolo dice riguardo a Ges\u00f9: \u00abPerch\u00e9 il Signore scender\u00e0 dal Cielo con un comando, e con la voce di un arcangelo\u00bb.\nIn quest'ottica, arcangelo significherebbe capo degli angeli, piuttosto che capo angelo, e come questo titolo sarebbe vicino al \"principe\" che usa Daniele.\nI teologi cristiani, sia cattolici che protestanti, sono concordi nell'identificare, nell\"Antico Testamento\", l'Angelo del Signore (al singolare) come una prefigurazione del Cristo; quindi una teofania.\nMichele secondo i testimoni di Geova.\nGes\u00f9 nella sua esistenza preumana era conosciuto anche come la \"Parola di Dio\", che i testimoni di Geova interpretano come \"il portavoce del Padre\" (), e che sia anche in effetti conosciuto come Michele, per il suo unico ruolo di arcangelo o \"angelo capo\" e di comandante contro Satana.\nGes\u00f9 \u00e8 anche identificato dai testimoni di Geova sulla base di alcuni passi biblici (vedi per es. \"Daniele\" ) con l'arcangelo Michele capo dell'esercito angelico che combatte contro il Demonio e il suo esercito nell\"Apocalisse\".\nIconografia cristiana.\nL'immagine di Michele arcangelo sia per il culto che per l'iconografia, dipende dai passi dell\"Apocalisse\". \u00c8 comunemente rappresentato alato in armatura con la spada o lancia con cui sconfigge il demonio, spesso nelle sembianze di drago.\n\u00c8 il comandante dell'esercito celeste contro gli angeli ribelli del diavolo, che vengono precipitati a terra. A volte ha in mano una bilancia con cui pesa le anime (psicostasia), particolare che deriva dalla tradizione islamica (a sua volta derivante dalla mitologia egizia e persiana), ma che non ha nessun fondamento nelle scritture cristiane o nella tradizione cristiana precedente, come dimostra M. As\u00ecn Palacios ne \"L'escatologia islamica nella Divina Commedia\".\nSulla base del libro dell\"Apocalisse\" ne vennero scritti altri dedicati a Michele, che finirono per definirlo come essere maestoso con il potere di vagliare le anime prima del Giudizio.\nL'iconografia bizantina predilige l'immagine dell'arcangelo in abiti da dignitario di corte (con il \"loron\") rispetto a quella del guerriero che combatte il demonio o che pesa le anime, pi\u00f9 adottata invece in Occidente.\nSecondo vari studiosi, tra cui lo scrittore scozzese Robert J. Stewart, San Michele e San Giorgio sono eredi dell'immagine dell'eroe radioso che uccide un drago, parte della fase solare del mito della creazione il cui prototipo fu il dio babilonese Marduk. \u00abIn epoca ellenistica l'equinozio autunnale, come quello primaverile, era consacrato a Mitra-Sole considerato demiurgo e \"cosmocrator\", signore e animatore del cosmo, la cui funzione era simboleggiata da una sfera che teneva in mano; ma anche mediatore cosmico e dunque, per tanti aspetti, analogo a Hermes-Mercurio. [\u2026] Molte funzioni equinoziali e mediatrici di Mitra-Sole-Hermes vennero ereditate da san Michele, la cui festa cade in Occidente nel periodo subito successivo all'equinozio\u2026\u00bb.\nSan Michele nella liturgia cattolica.\nNella messa tridentina San Michele \u00e8 ricordato espressamente pi\u00f9 volte. Innanzitutto \u00e8 menzionato nel \"confiteor\" primo fra i santi dopo la Vergine Maria. Lo si ritrova quindi nella preghiera di benedizione dell'incenso, in cui l'arcangelo viene invocato come \u00abcolui che sta alla destra dell'altare dell'incenso\u00bb. Secondo il celebre liturgista Prosper Gu\u00e9ranger, San Michele potrebbe essere qui citato erroneamente al posto dell'arcangelo Gabriele, che viene menzionato dal \"Vangelo di Luca\" .\nLe preghiere a San Michele, ivi inclusa quella forse errata, sono tutte valide e il culto a San Michele \u00e8 di grande importanza per la Chiesa cattolica. Papa Leone XIII, ad esempio, compose alcune preci all'Arcangelo e, tanto in atti ufficiali della Santa Sede (pubblicamente consultabili da chiunque fin dall'epoca) quanto a pi\u00f9 riprese in una pubblica Messa, ha dichiarato ai fedeli che la preghiera a San Michele Arcangelo fu a lui dettata lettera per lettera direttamente dal \u00abPrincipe delle milizie celesti\u00bb in una visione diurna e consapevole.\nDal 1884, anno della sua introduzione, fino al 1965, era obbligatorio che il sacerdote celebrante e i fedeli alla fine di ogni Messa non cantata si mettessero in ginocchio ai piedi dell'altare per recitare le preci leonine, che includevano una preghiera a san Michele. Con l'istruzione \"Inter oecumenici\" del 25 settembre 1964, in vigore a partire del 7 marzo 1965, la Congregazione per i Riti e il Consiglio per l'Esecuzione del Decreto sulla liturgia del Concilio Vaticano II, dichiararono soppresso l'obbligo della recita di queste preci, che non erano mai state considerate parte della messa.\nOltre alle preci da recitarsi al termine della Messa, Leone XIII stabil\u00ec anche un rito esorcistico (l\"Exorcismus in Satanam et Angelos Apostaticos\") in cui, nella prima parte, il \u00abprincipe gloriosissimo delle milizie celesti\u00bb e \u00abcustode e patrono della Santa Chiesa\u00bb viene invocato perch\u00e9 venga in difesa dei cristiani contro il demonio.\nNella Chiesa cattolica e in diverse altre confessioni la posizione di \"Santo Principe\" comporta la venerazione dell'Arcangelo come \"Principe dei Santi\" e \"Principe degli Angeli\" (e della Milizia Angelica). Tutti gli angeli rimasti a lui fedeli e obbedienti nella Gerarchia creata sono anch'essi Angeli Santi.\nSan Michele Arcangelo nella liturgia ortodossa.\nLa liturgia bizantina contiene diversi inni in lingua greca, detti \"akathistos\" (lett. \"da recitare in piedi\") rivolti a Maria Madre di Dio, alla SS. Trinit\u00e0, a Ges\u00f9 Cristo, agli Arcangeli, Angeli Custodi e ai Santi. Sono inni dove si alternano due cori, un'assemblea e un lettore detto guida.\nLa Chiesa ortodossa celebra l'8 novembre la festa degli Arcangeli Michele e Gabriele, e delle potenze divine. L'inno a San Michele per questa ricorrenza (testo facilmente reperibile in Internet) \u00e8 composto di 24 strofe, lette da una guida:\nQuesto inno Akatisto \u00e8 quasi il solo conosciuto nell'ambiente di lingua greca, mentre nei paesi slavi sorsero altri \"Akathisti\".\nUna versione pi\u00f9 breve \u00e8 quella composta e musicata da San Nikolai Velimirovich, (vescovo di \u017di\u010da in Serbia, e letterato, 1880-1956), pubblicata nel \"Ochridski Prolog\" in lingua serba nel 1928. Il \"Prologo di Ohrid\" \u00e8 una pubblicazione in due volumi che contiene le vite dei santi venerati dalla Chiesa ortodossa, arricchiti da inni, riflessioni e omel\u00ece.\nVenerazione e tradizioni popolari.\nIn Oriente.\nIl culto dell'arcangelo Michele (impropriamente ma tradizionalmente equiparato ad un santo) \u00e8 di origine orientale. In Oriente San Michele \u00e8 venerato con il titolo di \"archistratega\", che corrisponde al titolo latino di \"princeps militiae caelestis\" (principe delle milizie celesti) che compare nella preghiera a San Michele.\nL'imperatore Costantino I, a partire dal 313, gli tribut\u00f2 una particolare devozione, fino a dedicargli il Micheleion, un imponente santuario fatto costruire a Costantinopoli. Molto caro alla liturgia Cristiano Ortodossa, assieme all'arcangelo Gabriele, \u00e8 oggetto di diverse icone. Un monastero del XII secolo a lui dedicato, costruito sulla foce della Dvina, ha dato il nome all'intera citt\u00e0 di Arcangelo, nel nord della Russia.\nIn Italia.\nLa prima basilica dedicata all'arcangelo in Occidente \u00e8 quella che sorgeva su di un'altura al VII miglio della Via Salaria, ritrovata dalla Soprintendenza archeologica di Roma nel 1996; il giorno della sua dedica, officiata con ogni probabilit\u00e0 da un Papa prima del 450, \u00e8 rimasto fino ad oggi quello in cui tutto il mondo cattolico festeggia \"San Michele\", ovvero il 29 settembre.\nLa basilica \"in Septimo\" fu meta di pellegrinaggi fino al IX secolo, quando il riferimento geografico della festa del 29 settembre risulta trasferito al santuario garganico e alla chiesa di Castel Sant'Angelo a Roma.\nAlla fine del V secolo il culto si diffuse rapidamente in tutta Europa, anche in seguito all'apparizione dell'arcangelo sul Gargano in Puglia.\nSecondo la tradizione, l'arcangelo sarebbe apparso a san Lorenzo Maiorano, vescovo di Siponto l'8 maggio 490 e, indicatagli una grotta sul Gargano, lo invit\u00f2 a dedicarla al culto cristiano. In quel luogo sorge tutt'oggi il santuario di San Michele Arcangelo - Celeste Basilica - (nel mezzo del nucleo cittadino di Monte Sant'Angelo), che nel Medioevo fu meta di ininterrotti flussi di pellegrini, i quali per giungervi percorrevano un percorso di purificazione lungo la Via Francigena.\nFin dal VII secolo i pastori pugliesi che si recavano in transumanza sulla Maiella portavano con loro il culto di San Michele Arcangelo. San Michele Arcangelo \u00e8 infatti anche il patrono di Arielli, piccolo comune della provincia di Chieti attraversato interamente dal tratturo che da L'Aquila porta in Puglia e la sua festa viene celebrata il 29 settembre con grande partecipazione di popolo. A Lettomanoppello a circa 750 m s.l.m. c'\u00e8 un'ampia grotta in cui \u00e8 collocata una statua in pietra del santo particolarmente venerata nei secoli passati da tutti i lettesi (abitanti di Lettomanoppello) che, ogni anno, l'8 di maggio si recavano in processione dal paese fino alla grotta per celebrarvi messa. Pietro da Morrone, poi papa Celestino V, ai piedi della grotta costru\u00ec una piccola cappella. Attualmente nella grotta \u00e8 collocata una copia della statua in quanto quella originale, poich\u00e9 di notevole valore storico-artistico (nonch\u00e9 economico) dopo un tentativo di furto \u00e8 custodita presso il Museo delle genti d'Abruzzo a Pescara, San Michele \u00e8 inoltre il patrono di Citt\u00e0 Sant'Angelo sempre in provincia di Pescara.\nSan Michele \u00e8 patrono di Sammichele di Bari, che da lui prende il nome, e anche del quartiere barese di Palese - Macchie. La devozione che caratterizza questa borgata ha radici molto profonde: gi\u00e0 dalla met\u00e0 del diciannovesimo secolo la venerazione per San Michele era radicata al punto che, nel 1846, fu costruita l'antica chiesa dedicata all'Arcangelo, abbattuta e ricostruita negli anni Sessanta del Novecento. La Festa Patronale organizzata nel mese di Agosto rappresenta l'evento pi\u00f9 importante dell'intero territorio: dagli atti, risulta essere una tradizione consolidata gi\u00e0 negli anni Sessanta del 1800.\nNella vita di papa Gregorio I, riportata dalla \"Leggenda Aurea\", si narra che durante una tremenda pestilenza, al termine di una processione con il canto delle litanie istituite dal papa intorno alla citt\u00e0 di Roma, Gregorio vide apparire su Castel Sant'Angelo San Michele che deponeva la spada nel fodero, segno che le preghiere erano state ascoltate e che la terribile epidemia sarebbe cessata.\nPer commemorare l'episodio sul monumento fu eretta una statua raffigurante l'arcangelo.\nIl culto di San Michele fu assai caro ai Longobardi, e in Italia l'arcangelo Michele \u00e8 patrono di molti paesi e alcune citt\u00e0, tra cui Gualdo Tadino, dove si svolge un Palio in suo onore. Sul monte Pirchiriano, nel territorio di Sant'Ambrogio di Torino, i Longobardi costruirono una piccola edicola dedicata all'Arcangelo Michele, che successivamente, nell'anno 986, divenne abbazia denominata sacra di San Michele.\nIl culto fu caro anche a san Colombano ed ai monaci colombaniani di Bobbio, lo stesso santo monaco missionario irlandese fond\u00f2 numerose chiese dedicati al santo nella sua opera evangelizzatrice in Europa ed eresse nel 615 l'eremo di San Michele di Coli poco distante da Bobbio e dalla sua abbazia.\nIn Vaticano, in occasione dell'inaugurazione di una statua di San Michele Arcangelo nei Giardini Vaticani il 5 luglio 2013, Papa Francesco ha consacrato lo Stato della Citt\u00e0 del Vaticano a San Giuseppe e a San Michele Arcangelo, principale difensore della fede.\nIn Francia.\nAltro luogo di venerazione dell'Arcangelo Michele \u00e8 l'isolotto francese di Mont Saint-Michel. Qui, secondo la leggenda, l'arcangelo Michele apparve nel 709 a Auberto di Avranches, vescovo di Avranches, chiedendo che gli fosse costruita una chiesa sulla roccia. Il vescovo ignor\u00f2 tuttavia per due volte la richiesta finch\u00e9 San Michele non gli bruci\u00f2 il cranio con un foro rotondo provocato dal tocco del suo dito, lasciandolo tuttavia in vita. Il cranio di Sant'Uberto con il foro \u00e8 conservato nella Chiesa di Saint-Gervais. Pi\u00f9 a sud, a Le Puy-en-Velay, nell'Alvernia, \u00e8 dedicata a San Michele una cappella, sita sulla punta di un antico vulcano e meta di pellegrinaggi.\nGiovanna d'Arco identific\u00f2 nell'Arcangelo Michele una delle \"Voci\" che la ispirarono e la prima che le si present\u00f2.\nLa linea sacra di San Michele.\nLa devozione a San Michele Arcangelo ha permesso la nascita di diversi luoghi di culto in tutto il mondo e, in particolare, in Europa, dov'\u00e8 apparso in alcune occasioni. Tre di questi si trovano singolarmente disposti lungo una linea retta, quasi alla stessa distanza tra loro: Mont Saint-Michel in Normandia, la Sacra di San Michele in Val di Susa, e il Santuario di San Michele Arcangelo in Puglia.\nEstendendo ulteriormente questa direttrice, diversi altri centri dedicati all'Arcangelo vi appaiono allineati, pur con una certa approssimazione, fino a collegare le propaggini irlandesi sull'Atlantico con la Galilea in Terra Santa. Sette di questi, ritenuti i pi\u00f9 significativi in quanto oggetto di pellegrinaggio, sono i seguenti:\nTra gli altri luoghi consacrati all'Arcangelo lungo tale \u00ablinea michelita\u00bb, pressappoco nel suo centro mediano sorge il Tempio di San Michele a Perugia. Lucien Richer, tra i primi studiosi a evidenziare questo allineamento, not\u00f2 che esso rifletteva l'asse zodiacale che da nord-ovest parte dalla Vergine e termina a sud-est coi Pesci. Egli vi vedeva idealmente raffigurato il passaggio dai culti ancestrali legati alla natura, rappresentati dal segno di terra della Vergine, alla nuova religione celeste del cristianesimo simboleggiata da quello d'acqua dei Pesci; il carattere solare di quest'ultima avrebbe anche una corrispondenza con la geografia sacra dei santuari greci del dio Apollo, con cui Michele presenta delle affinit\u00e0.\nAltre spiegazioni fornite sia in un ambito popolare che in contesti esoterici vedono in questa direttrice il segno lasciato dalla spada con cui Michele ha trafitto il Drago facendolo precipitare sulla Terra. Per questo essa viene chiamata anche la \u00ablinea del Drago\u00bb.\nLa recente teoria delle cosiddette \"ley lines\", secondo cui la superficie terrestre sarebbe attraversata da un reticolo di linee spirituali portatrici di particolare energia, ha portato a ritenere che tale allineamento non sia casuale ma rispondente a degli intenti soprannaturali. Vi \u00e8 ad esempio chi lo considera una sorta di percorso iniziatico che riflette l'asse cerebro-spinale dell'anatomia umana su cui sono disposti i sette chakra, corrispondenti ai sette luoghi energetici principali sopra elencati consacrati all'Arcangelo. \n\u00c8 stato evidenziato inoltre che tale linea ideale appare allineata col tramonto del Sole nel giorno del solstizio d'estate.\nL'arcangelo nella letteratura.\nAppare come personaggio nell\"Orlando furioso\" di Ludovico Ariosto ed \u00e8 citato nella \"Divina Commedia\"."}
{"id": "114739", "revid": "2176804", "url": "https://it.wikipedia.org/wiki?curid=114739", "title": "New Deal", "text": "Con New Deal (\u00abnuovo corso\u00bb o letteralmente \u00abnuovo patto\u00bb) si intende il piano di riforme economiche e sociali promosso dal presidente statunitense Franklin Delano Roosevelt fra il 1933 e il 1937, allo scopo di risollevare il Paese dalla grande depressione che aveva travolto gli Stati Uniti d'America a partire dal 1929 (il \u00abGioved\u00ec nero\u00bb).\nPremesse storiche.\nLa politica economica degli anni '20.\nDopo la prima guerra mondiale gli Stati Uniti erano diventati la prima potenza economica mondiale ed avevano raggiunto livelli di ricchezza molto pi\u00f9 alti di quelli dell'Europa. Fra il 1922 e il 1928 la produzione industriale era cresciuta del 64% rispetto al magro 12% del decennio precedente. La diffusione della seconda rivoluzione industriale implic\u00f2 produzione di massa in tutti i settori mentre la nascita di nuove forme di distribuzione, associata a moderne tecniche pubblicitarie e alla possibilit\u00e0 di acquistare i prodotti a rate, favor\u00ec il consumo di massa.\nDi fronte a questa imponente crescita economica i presidenti repubblicani Warren Gamaliel Harding, Calvin Coolidge e Herbert Hoover agirono sulla base di un dogma classicamente liberista: lo Stato doveva fare un passo indietro di fronte agli interessi privati. Pertanto essi, per favorire gli investimenti:\nIl boom della Borsa e la crisi del '29.\nNel corso degli anni venti l'investimento in borsa era diventato un fenomeno di massa: sempre pi\u00f9 persone investivano i propri risparmi acquistando azioni per poi rivenderle poco dopo incassando la differenza. Nel 1925 nella Borsa di New York si trattavano 500.000 azioni salite a 1.100.000 nei primi mesi del 1929. Inoltre, fra il 1927 e il 1929, il valore delle azioni raddoppi\u00f2.\nMentre una parte della popolazione investiva fiduciosa in borsa, milioni di statunitensi vivevano in condizioni di sofferenza: i salari degli operai crescevano ad un ritmo molto pi\u00f9 blando della produzione e gli agricoltori dell'est assistevano impotenti a una drastica discesa dei prezzi dei prodotti agricoli, causata dalla forte sovrapproduzione. L'aumento del reddito e della prosperit\u00e0 aveva coinvolto solo una parte della popolazione (ad esempio il 5% degli statunitensi possedeva un terzo dell'intero reddito nazionale), mentre il 71% della popolazione possedeva un reddito annuo inferiore a 2500 dollari, lo stretto necessario per vivere in maniera dignitosa. Ci\u00f2 significava che la maggioranza degli statunitensi, pur avendo migliorato la propria condizione, non era ancora in grado di assorbire tutta la produzione industriale e agricola. Altro elemento che stava contribuendo a rendere instabile l'economia statunitense era la forte frammentazione del sistema bancario che rendeva le banche, quasi tutte piccole, vulnerabili nei periodi di crisi.\nL'euforia speculativa di Wall Street croll\u00f2 improvvisamente il 24 ottobre 1929 (il \"gioved\u00ec nero\"). La borsa aveva ormai perso ogni contatto con la realt\u00e0: improvvisamente furono vendute milioni di azioni con un ribasso delle quotazioni apparentemente inarrestabile. I guadagni di mesi scomparvero in poche ore, mandando sul lastrico centinaia di risparmiatori grandi e piccoli. Il forte periodo di depressione che segu\u00ec provoc\u00f2 un forte aumento della disoccupazione, il crollo dei consumi e della produzione industriale. Il tracollo delle importazioni, inoltre, colp\u00ec anche gli stati che esportavano materie prime negli Stati Uniti (ad esempio il Cile che forniva rame agli USA).\nIl governo statunitense, nonostante le buone intenzioni del presidente Herbert Hoover, non riusc\u00ec a risolvere o quantomeno a tamponare la forte depressione economica. I provvedimenti economici varati infatti si rivelarono inconsistenti e non all'altezza della situazione. Solo nell'inverno 1931-32, quando gli Stati Uniti avevano vissuto gi\u00e0 due anni di profonda crisi, Hoover autorizz\u00f2 alcune misure economiche pi\u00f9 incisive (creazione di un ente per erogare prestiti alle banche in crisi, stanziamenti vari a sostegno delle attivit\u00e0 produttive). Queste iniziative rinforzarono le strutture finanziarie ma non riattivarono l'economia: la disoccupazione arriv\u00f2 a toccare punte del 20%, le industrie chiusero e licenziarono mentre migliaia di banche, non rimborsate dei prestiti concessi, fallirono, scatenando il panico fra i risparmiatori.\nL'elezione di Roosevelt.\nAlle elezioni presidenziali negli Stati Uniti d'America del 1932 il candidato democratico Franklin Delano Roosevelt promise una serie di misure urgenti al fine di rilanciare l'economia statunitense, colpita da tre anni di dura depressione. Eletto presidente, Roosevelt afferm\u00f2:\nIl primo New Deal (1933-34).\nI primi cento giorni.\nRoosevelt in un suo celebre discorso avvenuto a Chicago durante la campagna elettorale aveva annunciato l'intenzione di dare un \u201cnew deal\u201d (nuovo corso, o nuovo accordo) alla politica economica statunitense senza per\u00f2 specificare nel dettaglio quali erano le sue intenzioni effettive. Durante i quattro mesi che passarono dall'elezione all'insediamento la crisi continu\u00f2 a peggiorare a tal punto che il giorno dell'insediamento del presidente, il 4 marzo 1933, la maggior parte degli stati aveva chiuso a tempo indeterminato le banche al fine di evitare il collasso dell'intero sistema bancario dovuto ai bank run e che sembrava ormai imminente. Il presidente convoc\u00f2 d'urgenza il Congresso sottoponendogli un disegno di legge che fu approvato dopo poche ore di dibattito. L'\"Emergency Banking Act\", istitu\u00ec un'estensione delle festivit\u00e0 (\"bank holiday\") inizialmente di 8 giorni consecutivi (poi ridotti a quattro), al fine di sondare la liquidit\u00e0 e la solidit\u00e0 degli istituti di credito, prima della riapertura. La legge bancaria di emergenza inoltre, assoggett\u00f2 le banche al controllo federale, garantendo cos\u00ec maggiore sorveglianza contro speculazioni e azioni finanziarie sconsiderate. Il 12 marzo Roosevelt tenne la prima delle sue periodiche \u201cchiacchiere al caminetto\u201d, dei messaggi radiofonici rivolti al popolo statunitense. Nel suo primo discorso al caminetto il presidente comunic\u00f2 ai suoi concittadini che il peggio era passato, che le banche erano sicure e che la gente poteva tornare nuovamente a depositare il denaro. Gli statunitensi gli credettero e il pericolo del collasso del sistema bancario fu superato.\nDurante i primi cento giorni di amministrazione Roosevelt indusse il Congresso ad approvare una serie di provvedimenti al fine di rilanciare l'economia. Questi provvedimenti erano in gran parte suggeriti dal \u201cbrain trust\u201d, un gruppo di docenti universitari e ricercatori che aveva il compito di consigliare il presidente sulle scelte giuste per combattere la crisi. Facevano parte di questo gruppo di lavoro tre professori universitari della Columbia University (Rexford G. Tugwell, Raymond Moley e Adolf A. Berle Jr.), il giudice Samuel Rosenman e Felix Frankfurter, docente dell'Universit\u00e0 di Harvard.\nAlla legge di emergenza bancaria fecero seguito altri importanti provvedimenti: \nLa riforma fiscale.\nRoosevelt intraprese anche una riforma del sistema fiscale ed in particolar modo delle imposte dirette. Con la legge sulle entrate del 1934 fu disposto l'aumento delle aliquote per i redditi pi\u00f9 alti. L'anno successivo con legge del 30 agosto 1935 furono aumentate le imposte sui redditi pi\u00f9 elevati: l'aliquota pi\u00f9 alta pass\u00f2 infatti dal 63% al 75%. Con la legge delle entrate del 1936 l'aliquota che colpiva i redditi pi\u00f9 alti sub\u00ec un ulteriore aumento sino ad arrivare al 79%.\nQuesti provvedimenti scatenarono le critiche dei conservatori e dei ricchi uomini della finanza statunitense che furono appellati da Roosevelt \"monarchici dell'economia\", portatori di avidit\u00e0 e di egoismo.\nL'opposizione al New Deal.\nI movimenti conservatori e radicali.\nInizialmente i provvedimenti economici del New Deal non ebbero grandi oppositori ma, con il passare del tempo e con il superamento della fase pi\u00f9 cupa della crisi economica, si fecero strada principalmente due aree di opposizione e di critica. I pi\u00f9 critici erano sicuramente i repubblicani e i democratici conservatori che contestavano l'intervento federale nell'economia, il sempre crescente peso della presidenza a scapito del parlamento, l'aumento del deficit pubblico e l'alto costo dei provvedimenti assistenziali. All'interno del partito di Roosevelt il fronte contrario al New Deal e godeva, fra gli altri, dell'appoggio di Al Smith e di John W. Davis, che rispettivamente nel 1924 e nel 1928 erano stati i candidati democratici alla presidenza (entrambi sconfitti).\nDi tutt'altro parere erano i diversi movimenti \"radicali\" che chiedevano invece delle riforme ancora pi\u00f9 incisive e spinte. Uno di questi movimenti fu fondato da Francis Townsend, un medico californiano che chiedeva l'istituzione di un sussidio federale di 200 dollari al mese per ogni cittadino che avesse raggiunto i sessanta anni di et\u00e0. Nel 1935 il movimento di Townsend contava ben cinque milioni di iscritti. Un altro movimento maggiormente estremista era quello fondato da padre Charles Coughlin che mirava a nazionalizzare le banche e a istituire un modello corporativistico sul modello mussoliniano. Una via di mezzo fra questi due movimenti era il gruppo che seguiva l'ex governatore della Louisiana Huey Long che chiedeva un'equa redistribuzione della ricchezza e il divieto di avere un reddito superiore al milione di dollari. Tutti questi movimenti non ebbero influenza sull'attivit\u00e0 parlamentare.\nLo scontro con la Corte Suprema.\nNel 1935-1936 la Corte Suprema, che era in gran parte composta da giudici conservatori nominati dai vari presidenti repubblicani che avevano preceduto Roosevelt, dichiar\u00f2 incostituzionali diversi provvedimenti del primo New Deal tra cui il \"National Industrial Recovery Act\". La lunga controversia che nacque vide nascere una forte contrapposizione fra la Corte e la presidenza degli Stati Uniti.\nRoosevelt, forte anche della sua rielezione, si appell\u00f2 agli statunitensi indicando la Corte Suprema come l'organo rappresentante i ceti pi\u00f9 elevati che si opponeva a un'equa redistribuzione della ricchezza. Egli inoltre propose al Congresso un progetto di legge (il \"Judiciary Reorganization Bill of 1937\") che, se fosse stato approvato, avrebbe permesso al presidente di nominare altri giudici aggiuntivi fino a un totale complessivo di quindici. Il piano fu respinto dal Congresso anche grazie all'opposizione di una parte dei Democratici, tuttavia ebbe alcuni effetti. Con una mossa cinicamente chiamata come \"il cambiamento giusto in tempo per evitarne nove\" (in inglese \"the switch in time to save nine\"), uno dei giudici conservatori, Owen Roberts, spost\u00f2 inesplicabilmente il suo voto nella causa West Coast Hotel Co. contro Parrish, cambiando l'equilibrio ideologico della Corte. Poco dopo si dimise il giudice Willis Van Devanter, rafforzando la posizione di Roosevelt. Non pass\u00f2 molto, tuttavia, prima che il tempo consentisse a Roosevelt di avere la Corte dalla sua parte, poich\u00e9 la conclusione del mandato gli permise di riempire tutti i nove posti eccetto uno, con nomine di suo gradimento.\nLa vicenda comunque rappresent\u00f2 il pi\u00f9 grave conflitto sorto tra poteri costituzionali durante tutta la storia statunitense.\nIl secondo New Deal (1935-38).\nLe decisioni di incostituzionalit\u00e0 della Corte Suprema limitarono fortemente l'effetto delle leggi contro la depressione approvate nel biennio 1933-34. Di fronte a tale situazione il Congresso approv\u00f2 un nuovo pacchetto di riforme economiche e sociali meglio noto come \"Secondo New Deal\".\nSocial Security Act.\nL'atto di maggior peso del secondo pacchetto di riforme fu senza dubbio il \"Social Security Act\", destinato a istituire negli Stati Uniti un sistema di sicurezza e di protezione sociale sul modello di altri stati. Il provvedimento, finanziato dai contributi dei datori di lavoro e dei lavoratori nonch\u00e9 con i fondi del bilancio federale, erogava contributi in caso di disoccupazione, vecchiaia e disabilit\u00e0.\nNational Labor Relations Act.\nDopo la dichiarazione di incostituzionalit\u00e0 del \"National Industrial Recovery Act\", il Congresso var\u00f2 una nuova legge destinata ad appoggiare i diritti dei lavoratori e dei sindacati. Il \"National Labor Relations Act\" del 1935 (chiamato familiarmente \"Wagner Act\", dal nome del senatore che la ide\u00f2) riconosceva il diritto dei lavoratori di discutere l'ammontare dei salari e di organizzarsi in sindacati liberi e indipendenti. La legge cre\u00f2 anche un ente che doveva impedire il ricorso delle aziende a pratiche di lavoro irregolari.\nMeriti e critiche.\nIl New Deal mut\u00f2 radicalmente i rapporti fra economia e politica, fra i cittadini e lo Stato. Grazie all'energia e alla fiducia che Roosevelt inculc\u00f2 negli statunitensi con le sue \"chiacchiere al caminetto\" e i suoi discorsi, i cittadini statunitensi iniziarono a rinunciare al sentimento di rassegnazione che aveva accompagnato i primi anni della depressione. Il New Deal gett\u00f2 le basi del \"welfare state\", un sistema in cui lo Stato assicurava alla popolazione dei diritti fondamentali come l'assistenza e la vita dignitosa in caso di disoccupazione o vecchiaia. Mut\u00f2 anche il ruolo dello Stato nell'economia: il potere pubblico non era pi\u00f9 un semplice spettatore ma, viceversa, aveva acquisito un ruolo di regolazione del sistema economico al fine di scongiurare la nascita di forti tensioni sociali. Mut\u00f2 radicalmente anche il ruolo dei sindacati che fino ad allora venivano visti dagli imprenditori come pericolosi nemici da combattere. Roosevelt li coinvolse nei suoi provvedimenti assicurando loro protezione. La creazione di agenzie, enti e uffici, oltre a creare numerosi posti di lavoro, ampli\u00f2 notevolmente i compiti e la sfera di influenza della pubblica amministrazione e della burocrazia, un fenomeno sino ad allora sconosciuto agli statunitensi che erano abituati a vedere un'amministrazione federale snella e con poche attribuzioni.\nIl New Deal non era un programma di provvedimenti economici omogenei fra di loro. Spesso c'erano norme contrastanti, contraddittorie o ripetitive. Roosevelt infatti non seguiva una filosofia economica precisa: spesso gli piaceva sperimentare le proposte dei suoi consiglieri. A parte la legge di emergenza bancaria, tutte le altre norme sono state anche abbastanza criticate da alcuni economisti. Ad esempio, la legge di emergenza sull'agricoltura fu definita \"carestia organizzata\". Gli agricoltori infatti distrussero intere piantagioni di tabacco e cotone e macellarono sei milioni di maiali. La legge per\u00f2 ebbe l'effetto di raddoppiare il reddito degli agricoltori, che era stato gravemente compromesso dalla crisi economica. Altre critiche colpirono il \"Social Security Act\", considerato insufficiente e pieno di difetti. Le pensioni erano basse e i contributi di disoccupazioni avevano breve durata, tuttavia questo provvedimento rimase un punto di riferimento per le successive riforme previdenziali e sanitarie.\nI risultati del New Deal sono contrastanti. I disoccupati, che nel 1932 erano 12,5 milioni, nel 1937 scesero a 7,5 per poi risalire a quota 10 milioni nel 1938, anno in cui ci fu una nuova crisi economica. Nel 1940 i disoccupati erano di nuovo scesi a quota 8 milioni. Solo la seconda guerra mondiale, con l'industria bellica a pieno regime, riuscir\u00e0 ad assorbire altri senza lavoro. Il New Deal probabilmente non favor\u00ec una piena ripresa economica ma gli statunitensi percepirono l'era Roosevelt come un periodo caratterizzato da forte fiducia e ottimismo, e \"come una fase in cui la politica aveva saputo dare risposte efficaci alla crisi economica e alle difficolt\u00e0 dei cittadini\". Non a caso Franklin Delano Roosevelt fu l'unico presidente statunitense che govern\u00f2 per ben quattro mandati essendo stato sempre rieletto con ampie maggioranze di voti (57,4% nel 1932, 60,8% nel 1936, 54,7% nel 1940, 53,4% nel 1944).\nLa visione \u00abaustriaca\u00bb.\nSecondo la \u00abscuola austriaca\u00bb, il \"New Deal\" non fu altro che la continuazione e l'aumento dell'interventismo statale iniziato negli anni dieci col presidente Woodrow Wilson e culminato negli anni venti con Herbert Hoover.\nLa , bens\u00ec grazie alla seconda guerra mondiale, che assorb\u00ec l'enorme sacca di disoccupati.\nNel 1937 in USA i due principali parametri economici, il PIL pro capite e l'indice di disoccupazione, erano tornati ai livelli pre-crisi. Questo indusse l'amministrazione a ritirare gli stimoli, ritenendo che ormai \"il motore avesse ripreso a funzionare\", cosa che invece provoc\u00f2 immediatamente una recessione. A questo punto l'Amministrazione riprese la politica precedente ristabilendo gli stimoli, e l'economia ritorn\u00f2 a crescere."}
{"id": "114742", "revid": "599013", "url": "https://it.wikipedia.org/wiki?curid=114742", "title": "Smenkhara", "text": "Il suo regno si svolse nel periodo amarniano, durante il quale Akhenaton tent\u00f2 di imporre nuove idee religiose. Smenkhara \u00e8 da non confondere con il suo immediato predecessore, l'ancor pi\u00f9 enigmatica sovrana Ankheperura Neferneferuaton (da alcuni identificata con Nefertiti)\nOrigini.\nLa carenza di dati storici dovuta alla distruzione sistematica (\"damnatio memoriae\") di tutti i monumenti che concluse il \"periodo di Amarna\", operata in gran parte dal faraone Horemheb in un clima di zelante restaurazione dello \"status quo\" che aveva preceduto l'eresia di Akhenaton, rende estremamente difficile ricostruire la sequenza e le dinamiche degli immediati successori di Akhenaton.\nSmenkhara era, forse, figlio di Amenofi III e di una moglie secondaria, Sitamon, e quindi fratellastro di Akhenaton; altre interpretazioni portano a ipotizzare invece che fosse un figlio di Akhenaton: anche se la sua ascendenza resta quanto mai dubbia, \u00e8 quasi certo che fosse di stirpe reale. Si ritiene che Smenkhara sia stato co-reggente di Akhenaton nell'ultima parte del regno di quest'ultimo, la meno conosciuta, quando viene chiamato anche suo genero.\nSal\u00ec al trono per matrimonio (pratica diffusa nella famiglia reale egizia: anche Ay e Horemheb si sarebbero legittimati, forse, come faraoni sposando donne della famiglia reale, si ritiene rispettivamente Ankhesenamon e Mutnodjmet), avendo preso in moglie Merytaton, figlia primogenita di Akhenaton e di Nefertiti (la quale potrebbe aver regnato prima di lui), e si ritiene sia vissuto una ventina d'anni. Iscrizioni situate a Ermopoli (\"Ashmunein\") menzionano anche una giovane principessa Merytaton Tasherit, forse figlia di Smenkhara e Merytaton.\nLa confusione del nome.\nUn'importante rappresentazione di Smenkhara, esaminata gi\u00e0 nel 1845, si trova ad Amarna sulle pareti della tomba di Merira II, attendente della regina Nefertiti. \nVi compaiono Smenkhara e Merytaton, rispettivamente nelle vesti di faraone e di \"grande sposa reale\", assistiti dai raggi del dio Aton, mentre premiano Meryre per i suoi servigi. I nomi del re sono ormai caduti dalla parete, ma furono copiati da Lepsius nel 1850. Successivamente, venne alla luce un'altra serie di nomi che includevano l'identico nome regale: \"Ankhtkheperura meri\" (\"amato da\") \"Neferkheperura\" e \"Neferneferuaton meri\" (\"amato da\") \"Uaenra\", essendo sia \"Neferkheperura\" che \"Uaenra\" i nomi reali di Akhenaton. Ci\u00f2 port\u00f2 a una grande confusione, poich\u00e9 vigeva l'assunto che il nome reale fosse unico. Per tutto il XIX secolo si credette che, con queste evidenze, Smenkhara avesse mutato il proprio nome in \"Neferneferuaton\", forse dal momento in cui si trov\u00f2 a regnare da solo alla morte di Akhenaton nel 1335 a.C. Dagli anni '70, la scoperta di caratteri femminili in certe versioni del nome, e ancor pi\u00f9 negli epiteti, port\u00f2 a formulare svariate teorie, per esempio che altri non fosse che Nefertiti mascherata da Smenkhara prima di cambiare nuovamente il proprio nome in \"Neferneferuaton\". Quando queste speculazioni furono associate al rinvenimento di varie stele che raffiguravano Akhenaton in pose molto familiari, se non intime, con un altro re, cominci\u00f2 a farsi strada l'ipotesi che Akhenaton e Smenkhara fossero una coppia omosessuale. Negli anni seguenti si specul\u00f2 che si trattasse di due individui distinti con lo stesso nome: un monarca maschile di nome Smenkhara e uno femminile di nome \"Neferneferuaton\". Il dibattito per un \"Neferneferuaton\" femminile \u00e8 giunto a una soluzione quando gli egittologi Marc Gabolde e James Peter Allen hanno appurato che certi oggetti nella tomba di Tutankhamon, originariamente recanti il nome e la destinazione di \"Neferneferuaton\" con l'epiteto \"\"desiderato/a da Akhenaton\", erano originariamente stati inscritti con l'epiteto \"Akhet-en-hyes\", ovvero \"efficace per il suo sposo\"\": quando il primo epiteto poteva riferirsi comodamente a Smenkhara, il secondo invece, che parla di uno sposo, non si addiceva ad altri che a una donna.\nRegno.\nL'unica data del regno di Smenkhara (anno 1) archeologicamente attestata compare su una giara di vino proveniente \"dalla casa di Smenkhara\", come attesta la dicitura sulla sua superficie del reperto in questione. \u00c8 dubbio se Smenkhara abbia regnato per pi\u00f9 di un anno. L'egittologo Aidan Dodson vede Smenkhara unicamente come coreggente di Akhenaton a partire dal 13\u00ba anno di regno di quest'ultimo, e quindi sprovvisto di un regno proprio, mentre James Allen lo ritiene successore di \"Neferneferuaton\".\nAlcuni ipotizzano un regno di 2 o 3 anni da parte di Smenkhara. Varie giare di vino rinvenute nel sito di Amarna recano la dicitura \"anno 2\", \"anno 3\", sebbene il nome del faraone al cui regno si riferiscono sia mancante: alcuni archeologi ritengono si tratti del periodo di Smenkhara; il dibattito al riguardo resta comunque aperto a interpretazioni.\nMorte e sepoltura.\nIn passato si era creduto che la mummia estremamente danneggiata rinvenuta dall'archeologo Edward R. Ayrton (al lavoro per Theodore Davis), nel 1907, nella tomba KV55 della Valle dei Re appartenesse a questo effimero sovrano e che vi sarebbe stato trasferito dalle tombe di Akhetaton (l'attuale Tell el-Amarna) al momento dell'abbandono della nuova capitale da parte di Tutankhamon.\nNella tomba KV55 furono rinvenuti oggetti provenienti dai corredi funerari di varie personalit\u00e0 della famiglia reale: in particolare un sacello funerario commissionato da Akhenaton per la regina Tiy e una mummia in pessimo stato conservativo. Ci\u00f2 port\u00f2 Davis a credere di aver scoperto la tomba della regina Tiy, grande sposa reale di Amenofi III e madre di Akhenaton; oggi \u00e8 semplicemente designata come la tomba KV55. Viene ritenuta un nascondiglio per mummie, poich\u00e9 conteneva, abbastanza disordinatamente, elementi dalle tombe di pi\u00f9 individui. Per esempio, vi fu trovato il sacello di Tiy, dei \"mattoncini magici\" dalla tomba di Akhenaton e dei vasi canopi in alabastro i cui coperchi avrebbero, si pensa, le sembianze di Kiya, sposa secondaria di Akhenaton.\nDi particolare interesse la salma rinvenuta al suo interno. Il sarcofago era stato profanato in epoca antica e il nome del proprietario rimosso con violenza; comunque \u00e8 ben riconoscibile come un sarcofago \"rishi\" della fine della XVIII dinastia. \u00c8 generalmente accettata l'idea che si tratti di un feretro originariamente concepito e realizzato per una donna (forse la regina minore Kiya), e solo successivamente modificato e rielaborato per accogliere i resti di un defunto maschile. I principali candidati a cui fu attribuito, nel corso del tempo, lo scheletro in tale sarcofago sono Akhenaton e Smenkhara.\nLa teoria secondo cui si tratterebbe di Akhenaton \u00e8 avvalorata dalla presenza dei \"mattoncini magici\" con i cartigli di Akhenaton presenti nella sepoltura e dalla rielaborazione di altri suoi cartigli sul feretro stesso. D'altra parte, l'attribuzione delle ossa a Smenkhara era avvalorata soprattutto dalla presunta et\u00e0 della mummia, che si presumeva dai 18 ai 26 anni circa e si pensava non coincidere con quella di Akhenaton, che regn\u00f2 per 17 anni ed ebbe una figlia gi\u00e0 intorno al primo anno di regno, ma l'esame del DNA elimin\u00f2 ogni dubbio, attribuendo alla mummia pi\u00f9 di 40 anni e identificandola perci\u00f2 con Akhenaton. Anche nell'epoca antecedente gli esami vi furono molti dubbi, in quanto nulla nella tomba riconduceva esplicitamente a Smenkhara; il suo nome non compare da nessuna parte.\nPrimi esami sulla mummia.\nLa mummia, ridotta ormai a uno scheletro, fu analizzata molte volte nel corso degli anni: da Elliot Smith nel 1912, da Derry nel 1931, da Harrison nel 1966, da Strouhal nel 1998/2010 e dal Filer nel 2001. Le conclusioni di Filer sono rappresentative degli esami precedenti quello del 2010. La studiosa ha osservato che:\nQuesti risultati sono perfettamente conformi con le conclusioni storicamente precedenti (18 - 26 anni). Per esempio, Derry ha optato per un'et\u00e0 di 23 anni e Strouhal lo ha posto fra i 19 e i 22 anni. Gli studi di Wente hanno riscontrato strette correlazioni fra le mummie di Tutankhamon, della KV55 e di Thutmose IV.\nL'esame genetico del 2010.\nNel 2010, furono eseguite sui resti analisi genetiche e tomografie computerizzate che portarono a importanti risultati pubblicati nel \"Journal of the American Medical Association\" e riportati dalla National Geographic Society, che al riguardo produsse anche uno speciale televisivo. Il pi\u00f9 importante dei risultati fu la dimostrazione che:\nFu inoltre dimostrato che la mummia maschile della KV55 e quella femminile della KV35 erano fratelli, figli di Amenofi III e Tiy.\nLa TAC ha inoltre rivelato che l'et\u00e0 del defunto era molto superiore a quella comunemente stimata fino a quel momento:\nEvidenze archeologiche.\nDalla Tomba di Tutankhamon.\nTutankhamon fu sicuramente il suo immediato successore e, nella tomba di quest'ultimo, il cartiglio del nome di Smenkhara compare pi\u00f9 volte: su una veste di lino decorata con 39 margherite d'oro le cui paillettes recano, unitamente al suo, anche il nome della \"grande sposa reale\" Merytaton; su uno scialle di lino, accanto ai cartigli del misterioso regnante femminile Neferneferuaton Ankheperura(che alcuni identificano con Nefertiti, altri con Merytaton); su un arco e su alcune bende della mummia (cartigli, questi, poi rielaborati per Tutankhamon). Dubbi maggiori presenta il secondo sarcofago antropoide di Tutankhamon: il volto \u00e8 sensibilmente diverso da quello degli altri due sarcofagi, della famosa maschera funeraria e delle altre immagini del giovane faraone; inoltre il feretro, per i suoi vetri intarsiati e i suoi motivi, \u00e8 assai simile a quello rinvenuto nella tomba KV55; siccome i cartigli del nome mostrano d'essere stati rielaborati, molti studiosi hanno concluso che appartenesse a Smenkhara e fosse stato riutilizzato per il successore.\nManetone.\nLa confusione nella conoscenza di questo periodo non \u00e8 certo aiutata dagli epitomatori di Manetone che riportano un \"Achencheres II\", posizionandolo dopo il sovrano, un tale \"Rathotis,\" che viene unanimemente associato a Tutankhamon, con un regno della non credibile durata di 12/15 anni."}
{"id": "114747", "revid": "481349", "url": "https://it.wikipedia.org/wiki?curid=114747", "title": "Giochi senza frontiere", "text": "Giochi senza frontiere (in francese \"Jeux sans fronti\u00e8res\", in sigla \"JSF\") \u00e8 stato un programma televisivo prodotto dall'Unione europea di radiodiffusione (UER) e derivato dal programma francese \"Intervilles\", a sua volta ispirato all'italiano \"Campanile sera\". Nel Regno Unito andava in onda con il titolo \"It's a Knockout\" (titolo anche del \"Campanile sera\" locale), mentre in tutti gli altri paesi era la traduzione fedele di quello francese. Il programma \u00e8 andato in onda dal 1965 al 1982 e dal 1988 al 1999.\nStoria.\nL'idea del programma fu del presidente francese Charles de Gaulle, che voleva che i giovani francesi e tedeschi si incontrassero in un torneo di giochi allo scopo di rafforzare l'amicizia tra Francia e Germania. Nel 1965, tre francesi (Pedro Brime, Claude Savarit e Jean-Louis Marest) proposero l'idea dei giochi anche ad altri paesi europei.\nLa prima edizione and\u00f2 in onda nel 1965 e poi ogni estate ininterrottamente fino al 1982; dopo una sospensione di alcuni anni, il programma riprese nel 1988 e and\u00f2 avanti fino al 1999. Essi erano una sorta di olimpiadi dove ogni nazione partecipante era rappresentata, in ogni puntata, da una diversa citt\u00e0 o (pi\u00f9 spesso) cittadina che sfidava in prove molto divertenti e bizzarre le citt\u00e0 delle altre nazioni. In quasi tutte le edizioni ciascuna puntata veniva ospitata in una delle citt\u00e0 partecipanti alla puntata stessa; nelle ultime quattro edizioni i giochi furono disputati in un'unica sede. Alla prima edizione parteciparono Belgio, Francia, Germania Ovest e Italia, e nel corso degli anni si avvicendarono in totale 20 nazioni. L'Italia \u00e8 stata l'unica nazione che ha partecipato a tutte le edizioni estive della manifestazione, inizialmente limitata a Paesi del Mercato europeo comune, Regno Unito e Svizzera. Alcuni Stati usciti successivamente dal torneo vennero sostituiti da altri Paesi.\nDal 1966 al 1982 gli arbitri ufficiali furono gli svizzeri Gennaro Olivieri e Guido Pancaldi. Alla ripresa vi fu il belga Denis Pettiaux (gi\u00e0 concorrente nel 1981 e 1988) affiancato prima da Bernard Galley poi da Carlo Pegoraro.\nIn Italia il programma venne trasmesso, dall'inizio fino al 1982 (anno in cui termin\u00f2 la prima serie), sulla seconda rete Rai; dal 1971 al 1977 venne condotto da Giulio Marchetti e Rosanna Vaudetti e trasmesso a colori gi\u00e0 dal 1973, nonostante la Rai non avesse ancora adottato ufficialmente il colore; con l'inizio del secondo ciclo, nel 1988, venne trasmesso su Rai 1.\nL'Italia ha vinto 4 volte: nel 1970, 1978, 1991 e 1999.\nVennero disputate anche venti edizioni invernali, chiamate \"Giochi sotto l'albero\" e \"Questa pazza pazza neve\".\nIl successo di \"Giochi senza frontiere\" super\u00f2 qualsiasi previsione e risult\u00f2 travolgente in tutta Europa. Nel 1977 una puntata di \"Giochi senza frontiere\" fece segnare un'audience di 17 milioni di spettatori, ma secondo la trasmissione avrebbe toccato i venti milioni. Anche con la ripresa del 1988 il programma ebbe un notevole successo, nonostante il periodo estivo.\nFormula.\nIl gioco consisteva in una serie di prove che le nazioni dovevano affrontare per guadagnare punti. Nelle prove in cui le nazioni si sentivano pi\u00f9 forti potevano giocare (in molte edizioni) il \"jolly\", che faceva raddoppiare il punteggio totalizzato, mentre, a turno, saltavano una prova per giocare (se presente) il \"fil rouge\", una prova speciale che ogni squadra doveva affrontare individualmente. Nella seconda serie, il gioco finale prevedeva punteggi raddoppiati. Nel 1988, 1989 e 1994 fu introdotta la \"scommessa\": la squadra che non giocava puntava su un'altra, ottenendo cos\u00ec gli stessi suoi punti.\nAltre caratteristiche.\nFino al 1995 la trasmissione \u00e8 stata itinerante: in ogni edizione, ciascuna puntata veniva ospitata a rotazione da ognuna delle diverse nazioni partecipanti, cosicch\u00e9 di puntata in puntata i Giochi si svolgevano sempre in scenari diversi. Durante la seconda serie, la prima puntata di ogni edizione si tenne sempre in Italia, tranne il 1994 quando si part\u00ec dal Portogallo. Dal 1996 si \u00e8 optato per una sede fissa: Torino nel 1996, Budapest nel 1997 (con finale per\u00f2 a Lisbona), Trento nel 1998, Isola di Capo Rizzuto nel 1999. Alla puntata finale di ogni edizione accedevano le squadre che per ciascuna nazione avevano ottenuto i risultati migliori nel corso delle puntate \"eliminatorie\", indipendentemente dai punteggi. Ogni nazione era indicata con la rispettiva sigla automobilistica internazionale.\nCopertura televisiva.\nEssendo un programma dell'Unione europea di radiodiffusione (UER), era introdotto dal \"Te Deum\" di Charpentier e trasmesso dalle TV aderenti all'Eurovisione. Come detto, l'Italia trasmise la prima edizione su Rai 2 e la seconda su Rai 1. In Svizzera, dal 1967 al 1982, il programma veniva trasmesso contemporaneamente dai tre canali televisivi dell'emittente pubblica SRG SSR, oppure solo dalla francofona TSR o solo dall'italofona TSI; nel 1992 il ritorno fu opera di TSR, affiancata l'anno successivo da TSI (nella sigla unificata del Te Deum di tale anno compariva l'acronimo comune SSR, e nei titoli di coda quelli delle due unit\u00e0 aziendali). La TV della Svizzera italiana rimase in seguito l'unica a trasmettere il programma fino al 1999, con la conseguente partecipazione, almeno dal 1994, di localit\u00e0 dell'area italofona. Il Belgio partecip\u00f2 ininterrottamente dalla prima edizione con entrambe le sue TV pubbliche, la vallona RTBF e la fiamminga BRT, per poi chiudere con la sola TV francofona.\nAlla ripresa negli anni novanta, il Regno Unito (con la BBC) non prese pi\u00f9 parte, ma partecip\u00f2 per un breve periodo il Galles con S4C, e come sigla della nazione appariva GB. Nei Paesi Bassi invece li trasmise NCRV/NOS nella prima serie, quindi il breve ritorno nella seconda fu opera di TROS/NOS. Nel 1992 la Cecoslovacchia unita, che debutt\u00f2 nell'ultima edizione invernale, li trasmise su \u010cST, ma partecipavano solo citt\u00e0 ceche, cosa confermata dopo la pacifica dissoluzione del paese, quando \u010cT divenne TV di Stato della Repubblica Ceca. Dopo lo scioglimento dell'ORTF nel 1975, la Francia trasmise i giochi su Antenne 2, l'antesignana di France 2 (che torn\u00f2 a partecipare dal 1997 al 1999). La Spagna trasmise le edizioni a cui ha partecipato su TVE 1 e il Portogallo su RTP1. Per 6 edizioni fu presente la Jugoslavia con JRT, poi ritiratasi causa guerra: delle repubbliche nate dopo la scissione partecip\u00f2 quattro volte RTV Slovenija.\nNella prima serie, ogni paese trasmetteva la propria sigla dell'Eurovisione. Nella seconda serie ogni stagione ebbe un'unica sigla grafica, con il logo EBU-UER e quelli delle TV partecipanti, con varie versioni della celebre melodia.\nLa lunga assenza dei Giochi.\nL'assenza dei Giochi dai palinsesti televisivi europei aveva causato in questi anni non poche proteste. In un'intervista del 2005 Ettore Andenna, storico conduttore per l'Italia con all'attivo 103 puntate, ha dichiarato: \u00abLa Rai ha ricevuto in una sola estate, l'anno dopo che erano finiti i \"Giochi Senza Frontiere\", ; e la Grecia, la Svizzera e la Slovenia vorrebbero ripartire\u00bb. Ed effettivamente nel 2001 il programma sembrava sul punto di tornare dato che sei nazioni erano disposte a partecipare (anche l'Italia, sebbene con lo spostamento della programmazione da Rai 1 a Rai 3), e avrebbero debuttato Romania e Israele, ma poi il progetto non si realizz\u00f2.\nAnche all'estero l'assenza si \u00e8 fatta sentire: in Slovenia, l'interesse per i Giochi \u00e8 stato tale che RTVSLO, mandando in replica le registrazioni dei Giochi degli anni passati, ha realizzato alti picchi di ascolti; in Portogallo il canale pubblico RTP Mem\u00f3ria manda in replica le varie puntate.\nIl 20 luglio 2006, l'UER comunic\u00f2 l'intenzione di riprendere le trasmissioni dei Giochi dopo un'assenza che durava dal 1999, grazie a un accordo con la societ\u00e0 di produzione Mistral: tuttavia alcuni problemi (in particolare di carattere finanziario) hanno bloccato l'edizione 2007.\nPer la nuova edizione si parlava di otto puntate pi\u00f9 quella finale: ogni puntata si sarebbe dovuta comporre di cinque giochi, pi\u00f9 il classico \"fil rouge\" e che le squadre avrebbero potuto utilizzare un jolly ciascuna. L'Italia, unica nazione sempre presente nell'edizione estiva, era disponibile alla partecipazione (e secondo indiscrezioni avrebbe indossato il colore bianco come nelle ultime edizioni), e un interessamento pare vi fosse anche da San Marino, appoggiata stavolta da SMRTV, e della croata HRT. Inoltre due comuni, Rosolina e Catania, avevano scritto alla Rai proponendosi come citt\u00e0 ospitante nel caso la UER optasse per la sede fissa in Italia come in tre delle ultime quattro edizioni.\nIl 27 dicembre 2007 il programma della Rai \"La storia siamo noi\" trasmette una puntata dedicata a JSF, replicata pi\u00f9 volte, dove molti ricordano tale avventura.\nIl 29 settembre 2009 parte della trasmissione televisiva \"Tutti pazzi per la tele\" condotta da Antonella Clerici \u00e8 stata dedicata a JSF; hanno partecipato Ettore Andenna, Rosanna Vaudetti e Guido Pancaldi.\nA dicembre 2016 l'UER nella pianificazione strategica 2017-2020 inser\u00ec anche un nuovo format basato proprio sui famosi Giochi Senza Frontiere, denominato \"Eurovision Super Games\", nuovo tentativo di rivisitazione del programma TV andato in onda fino al 1999, su cui si raccolsero, dopo il s\u00ec dell'Italia, le adesioni da parte dei principali Paesi europei (in particolare Francia, Germania, Spagna e Regno Unito) per un lancio previsto per il 2018 o gli anni a seguire. Tuttavia, nonostante 12 Paesi avessero aderito e fossero coinvolti nella sua realizzazione, a causa delle mancate garanzie finanziarie, l'EBU nel giugno 2017 comunic\u00f2 la rinuncia al progetto.\nRevival del 2019.\nNel 2019 fu annunciata una duplice rivisitazione dei \"Giochi senza frontiere\". Una prima versione fu anticipata il 18 giugno, durante la conferenza stampa annuale del gruppo televisivo France T\u00e9l\u00e9visions; questa versione avrebbe dovuto essere prodotta nel 2020 da Banijay e trasmessa su France 2 con conduttore Nagui. Tuttavia gi\u00e0 a dicembre dello stesso anno fu reso noto che, anzich\u00e9 Giochi Senza Frontiere, sarebbe stata riproposta Intervilles.\nLa versione italiana consistette invece nel nuovo programma \"Eurogames\", tratto dal format di \"Giochi senza frontiere\", che fu trasmesso su Canale 5 e fu condotto da Ilary Blasi e Alvin. Il programma venne registrato per un totale di sei puntate (cinque pi\u00f9 la finale) nel parco divertimenti di Cinecitt\u00e0 World a Roma in cui \u00e8 stato allestito il set di tutti i giochi, che occupava 8000 m\u00b2. Ha visto la partecipazione di squadre provenienti da sei nazioni: Italia, Spagna, Germania, Grecia, Polonia e Russia.\nPuntate ed edizioni speciali.\nIl 26 dicembre 1990 si svolse a Macao, allora colonia portoghese (tornata alla Cina nel 1999), una puntata speciale dei Giochi: la citt\u00e0 infatti, da oltre 400 anni legata al paese lusitano, rivendicava il proprio diritto ad organizzare una puntata. Ettore Andenna e Feliciana Iaccio presentano la puntata per l'edizione italiana; in quest'occasione partecipano:\nLa puntata venne vinta a pari merito da Bergamo e Tra\u00f9 con 46 punti; seguirono, ancora a pari merito per il terzo posto, San Marino e Guimar\u00e3es con 34 punti, Jaca con 30 ed ultima Macao, organizzatrice dei Giochi, con soli 20 punti.\nOltre a questa si sono spesso organizzate puntate speciali per ricordare qualcosa che avesse a che vedere con la trasmissione.\nInoltre dagli anni settanta agli anni novanta si sono svolte venti edizioni invernali di JSF (14 come \"Giochi sotto l'albero\", 6 come \"Questa pazza pazza neve\") le quali erano ovviamente ambientate in localit\u00e0 montane; l'ultima \u00e8 del 1991-1992 in 6 puntate con Italia, Francia, Svizzera (francofona), e Cecoslovacchia (ma con soli paesi della parte ceca): vinse la ceca Nov\u00e9 M\u011bsto na Morav\u011b.\nLa formazione di un'unit\u00e0 europea.\nLa trasmissione ha sempre avuto un carattere ludico di programma di intrattenimento. Aveva, per\u00f2, anche l'ambizione di avvicinare i popoli del continente europeo. Curiosamente, negli anni novanta le squadre partecipanti erano tra le altre quelle di Malta, Ungheria, Repubblica Ceca e Slovenia; Paesi successivamente entrati nell'Unione europea.\n\u00c8 molto significativo che quando, su proposta di Ettore Andenna, divenuto europarlamentare, il Parlamento europeo ha emanato una direttiva comunitaria sulla televisione, ha dato come titolo \"Televisione senza frontiere\", chiaro ricalco del titolo della trasmissione che aveva condotto una prima volta nel 1978, per poi tornarvi stabilmente dalla puntata speciale di Macao del 1990 al 1996.\nOpere derivate.\nIl celebre brano di Peter Gabriel \"Games without Frontiers\", pubblicato sul suo album \"Peter Gabriel\" del 1980, reinterpreta \"Giochi senza frontiere\" come metafora dello sciovinismo nazionalista.\nOcean Software pubblic\u00f2 nel 1986 il videogioco \"It's a Knockout\", ispirato ufficialmente alla versione britannica del programma."}
{"id": "114748", "revid": "1543377", "url": "https://it.wikipedia.org/wiki?curid=114748", "title": "Kary Mullis", "text": "Biografia.\nHa ottenuto il dottorato di ricerca all'Universit\u00e0 della California a Berkeley nel 1973.\nSurfista e contestatore nella Berkeley degli anni sessanta, Mullis \u00e8 considerato un personaggio alquanto originale e discusso, che spesso si \u00e8 scontrato con le posizioni \"ortodosse\" della comunit\u00e0 scientifica. \u00c8 noto per essere fortemente critico nei confronti della teoria diffusamente accettata del legame HIV - AIDS, per lo scetticismo rispetto alle cause del riscaldamento globale e del buco nell'ozono. In una famosa intervista si domand\u00f2 provocatoriamente se avrebbe mai scoperto la PCR se non avesse assunto LSD, concludendo che ne dubitava seriamente, in quanto poteva letteralmente veder lavorare i singoli polimeri e ammettendo di avere imparato parecchio grazie a tale esperienza.\nNel suo libro del 1998 (\"Ballando nudi nel campo della mente. Le idee (e le avventure) del pi\u00f9 eccentrico tra gli scienziati moderni\") Mullis parla della sua visione del mondo e narra di episodi curiosi ed esperienze alquanto insolite da lui esperite, parla dell'astrologia, della sua partecipazione al processo di O. J. Simpson, del suo uso di droghe, per finire addirittura con l'ipotesi di essere stato rapito dagli alieni; gli accadde una notte del 1985, in un bosco nei pressi di Mendocino County in California.\nMullis racconta come ai tempi dei suoi studi a Berkeley mand\u00f2 all'autorevole rivista inglese \"Nature\" un articolo fortemente speculativo nel quale sosteneva che met\u00e0 della materia dell'universo andrebbe all'indietro nel tempo: l'articolo fu pubblicato. Un ventennio dopo propose alla stessa rivista un articolo in cui documentava la tecnica della PCR, che gli avrebbe poi valso il Nobel, e non fu pubblicato.\nOrigini e istruzione.\nMullis \u00e8 nato a Lenoir, Carolina del Nord, nei pressi delle Blue Ridge Mountains, il 28 dicembre 1944. La sua famiglia aveva un trascorso nel settore agricolo in questa zona rurale. Da bambino, Mullis ricorda che era interessato nell'osservare gli organismi che popolavano la campagna.\n\u00c8 cresciuto a Columbia, Carolina del Sud, dove ha frequentato la Dreher High School.\nNel 1966 ha conseguito un Bachelor of Science in Chimica presso i Georgia Institute of Technology di Atlanta; in questo periodo si \u00e8 sposato ed ha iniziato un'attivit\u00e0.\nIn seguito ha ricevuto un dottorato di ricerca (Ph.D.) in biochimica presso l'Universit\u00e0 della California a Berkeley nel 1972; l'argomento della sua ricerca verteva sulla sintesi e la struttura delle proteine.\nDopo il dottorato, Mullis \u00e8 diventato un borsista post-dottorato in cardiologia pediatrica presso la scuola medica dell'Universit\u00e0 del Kansas, completando due anni di post-dottorato in Chimica farmaceutica presso l'Universit\u00e0 della California a San Francisco.\nCarriera.\nDopo aver ricevuto il dottorato di ricerca, Mullis ha lasciato la Scienza per scrivere di fantascienza ma abbandona questa strada quando entra alla scuola di medicina dell'Universit\u00e0 del Kansas. Successivamente ha gestito un panificio per due anni, per poi ritornare alla Scienza su incoraggiamento dell'amico Thomas White che in seguito gli far\u00e0 ottenere un lavoro con la societ\u00e0 di biotecnologie Cetus Corporation di Emeryville, California. \nMullis ha ricevuto il premio Nobel per lo sviluppo della tecnica della reazione a catena della polimerasi (\"Polymerase Chain Reaction\" o PCR), un processo gi\u00e0 descritto da Kjell Kleppe e da Har Gobind Khorana, Nobel nel 1968. La tecnica consente l'amplificazione in vitro di frammenti di DNA. I miglioramenti apportati da Mullis hanno reso la PCR una tecnica fondamentale in biochimica e nella biologia molecolare, con innumerevoli applicazioni in campo medico, agricolo, e investigativo. Tale tecnica ha consentito lo svolgimento di esperimenti laboratoriali non solo a costi notevolmente ridotti, ma anche con benefici per quanto riguarda l'impatto ambientale e la rapidit\u00e0 delle procedure, consentendo alla nuova tecnologia delle biotecnologie di espandersi notevolmente e di diventare pi\u00f9 accessibili.\nMullis \u00e8 stato insignito nel 1993 anche del Japan Prize.\nDopo aver lasciato la Cetus nel 1986, \u00e8 stato per due anni direttore del settore di biologia molecolare della Xytronyx, Inc. di San Diego. Nel frattempo \u00e8 stato consulente per diverse aziende operanti nel settore della chimica degli acidi nucleici.\nNel 1992, Mullis ha fondato un'azienda con l'intento di vendere pezzi di gioielleria contenenti il DNA amplificato di persone famose decedute come Elvis Presley e Marilyn Monroe.\nMullis \u00e8 stato anche membro dell'Advisory Board dello USA Science and Engineering Festival. Ha lavorato come ricercatore presso l'ospedale pediatrico del Oakland Research Institute in California.\nUso di LSD.\nMullis scrive delle proprie esperienze di sintesi e di consumo di vari tipi di anfetamine psichedeliche nella sua autobiografia. In un'intervista pubblicata nel numero di settembre 1994 della rivista California Monthly, Mullis ha dichiarato: \"Negli anni Sessanta e nei primi anni Settanta ho preso un sacco di LSD. Molte persone lo facevano a Berkeley a quel tempo. E l'ho trovata essere un'esperienza che ti apre la mente. Era di certo molto pi\u00f9 importante di ogni altro corso io avessi mai seguito\".\nNel corso di un convegno tenutosi per il centenario della nascita di Albert Hofmann (lo scopritore dell'LSD), Hofmann ha rivelato che gli era stato riferito da Mullis stesso che l'LSD lo aveva aiutato a sviluppare la reazione a catena. In risposta a un'intervista per il documentario della BBC \"Psychedelic Science\", dichiara: \"Cosa sarebbe successo se non avessi mai preso l'LSD? Avrei inventato la PCR ugualmente? Non lo so. Ne dubito. Ho seri dubbi.\"\nMorte.\nMullis muore di polmonite il 7 agosto 2019 all'et\u00e0 di 74 anni a Newport Beach (California)."}
{"id": "114751", "revid": "1362589", "url": "https://it.wikipedia.org/wiki?curid=114751", "title": "Honda RC211V", "text": "La Honda RC211V, \u00e8 stata la motocicletta da competizione presentata dalla casa nipponica Honda per gareggiare nella nuova categoria delle MotoGP dal 2002 al 2006.\nIl nome di questa moto \u00e8 formato dall'unione di pi\u00f9 lettere e numeri \"\"RC\", \"211\" e \"V\", dove \"RC\" sta per il prefisso sportivo di Honda, \"211\" sta per prima moto da mondiale del XXI secolo, \"V\"\" sta per motore a V.\nQuesto modello, gestito dalla Honda Racing Corporation, doveva raccogliere la difficile eredit\u00e0 della Honda NSR500 che aveva permesso a Valentino Rossi di vincere l'ultimo mondiale della classe 500, quello del 2001.\nStoria.\nLa sigla scelta sembra debba avere il significato di designare un modello \"Racing Competition\" (da competizione) del \"XXI secolo\" con il primo motore a quattro tempi a V. Alimentato ad iniezione elettronica, presenta una configurazione con 5 cilindri a V di 75\u00b0, di cui tre anteriori e due posteriori.\nAll'inizio si \u00e8 trattato dell'unico propulsore con questo frazionamento e la casa dichiarava circa 200 hp (179\u00a0kW), 145 kg di peso e 330 km/h di velocit\u00e0 massima.\nIndubbiamente si tratt\u00f2 di un modello di successo, che riusc\u00ec ad aiutare Valentino Rossi nella conquista del primo titolo della MotoGP nel 2002. Nella prima stagione iridata, la moto (seppur ipertecnologica, per i canoni dell'epoca) non disponeva di controllo della trazione; era semplicemente equipaggiata con un selettore (posto sul manubrio) che permetteva il cambio di mappatura, per far fronte alle differenti condizioni di gara.\nLa bont\u00e0 del progetto ideato da Honda fu confermata dal terzo posto finale di Tohru Ukawa e dal quarto di Alex Barros, che sal\u00ec sulla RC211V a stagione in corso e riusc\u00ec a vincere due gare.\nDurante le ultime gare, debutt\u00f2 con Valentino Rossi una versione evoluzione, riconoscibile ad occhio per un cupolino pi\u00f9 aerodinamico e per le prese dell'airbox di dimensioni pi\u00f9 generose.\nNel 2003, venne aggiunto il controllo di trazione e la potenza crebbe fino a pi\u00f9 di 240 hp. \nHonda schier\u00f2 tre RC211V ufficiali, affidate a Valentino Rossi, a Nicky Hayden, ed allo sfortunato Daijir\u014d Kat\u014d; una RC211V \"race spec\" venne affidata a Sete Gibernau e tre moto clienti vennero assegnate a Max Biaggi, Tohru Ukawa e Makoto Tamada. A seguito della morte di Daijir\u014d Kat\u014d, la moto ufficiale del pilota giapponese fu affidata a Sete Gibernau; sulla moto \"race spec\" del catalano venne invece chiamato Ry\u016bichi Kiyonari.\nNel 2004, a seguito del passaggio di Valentino Rossi al Team ufficiale Yamaha, le moto ufficiali furono affidate ad Alex Barros (che prese il posto proprio di Rossi), Nicky Hayden e Sete Gibernau. Come piloti satellite, rimasero Max Biaggi e Makoto Tamada, a cui si aggiunse Colin Edwards, che prese il posto del deludente Ry\u016bichi Kiyonari.\nPer vincere contro l'eterna rivale Yamaha, il reparto corse realizz\u00f2 un nuovo link progressivo per il monoammortizzatore posteriore (abbinato ad un nuovo forcellone con capriata di rinforzo pi\u00f9 grande). A partire dal Gp del Sachsenring, sulla moto di Alex Barros venne montato un nuovo impianto di scarico (riconoscibile per le due uscite a \"fetta di salame\" poste sotto il codone, in luogo del solo tubo utilizzato fino ad allora) per migliorare la curva di erogazione del motore.\nNonostante gli sforzi compiuti, per la prima volta dal debutto della classe MotoGp Honda non riusc\u00ec a vincere il mondiale piloti. Ancora pi\u00f9 gravemente - nel corso della stagione - non si riusc\u00ec ad individuare un pilota in grado di intraprendere il ruolo di sviluppatore della moto, lasciato vacante da Valentino Rossi.\nIl 2005 fu forse l'anno pi\u00f9 difficile per Honda, che non riusc\u00ec a vincere nemmeno il Titolo Costruttori.\nDurante la stagione, il telaio della RC211V fu pi\u00f9 volte modificato, nel layout e nelle saldature che univano i vari travi del telaio. Addirittura, venne creato un link per il monoammortizzatore posteriore che si rifaceva a quello della moto del 2003.\nA seguito del GP di Brno, il reparto corse mise in pista una moto profondamente rivista, che piacque molto ai piloti che la provarono; tale moto acquis\u00ec, pertanto, il nome di Brno Bike.\nNel 2006, Honda intensific\u00f2 gli sforzi, mettendo in pista ben tre versioni differenti della moto: una prima (affidata a Nicky Hayden) innovativa e concepita come base di sviluppo per la nascitura classe 800 (la cosiddetta Brno Bike), una seconda (affidata a Daniel Pedrosa) corrispondente ad un'evoluzione della moto del 2005 ma equipaggiata con un nuovo telaio ed una terza (assegnata a Makoto Tamada, Toni El\u00edas, Marco Melandri e Casey Stoner) corrispondente alla moto affidata ai piloti ufficiali nel 2005. \nLa moto di Hayden presentava un albero motore posizionato pi\u00f9 in alto, una frizione posta pi\u00f9 in basso ed un telaio di forma diversa, tale da permettere l'adozione di un forcellone pi\u00f9 lungo (sinonimo di maggior trazione); tutto ci\u00f2 venne fatto con l'obiettivo di centralizzare le masse e favorire conseguentemente la stabilit\u00e0.\nDurante la stagione, il lavoro di sviluppo e di messa a punto della moto di Hayden continu\u00f2 incessantemente, con varie prove di telai e frizioni (storico problema della RC211V).\nLa RC211V concluse la sua ultima stagione con la vittoria del titolo piloti (proprio ad opera di Nicky Hayden) e di quello costruttori.\nNel 2007, dopo il cambio di regolamento che ha portato alla riduzione di cilindrata (si \u00e8 passati da 990\u00a0cm\u00b3 a 800\u00a0cm\u00b3), \u00e8 stata sostituita dalla RC212V che ha in comune con la sorella maggiore solo il nome molto simile, in quanto addotta delle soluzioni motoristiche e ciclistiche totalmente differenti.\nSuccessi.\n3 Campionati Mondiali Piloti: \n4 Campionati Costruttori (2002, 2003, 2004, 2006)\n26 vittorie:"}
{"id": "114762", "revid": "599013", "url": "https://it.wikipedia.org/wiki?curid=114762", "title": "David Robinson", "text": "Soprannominato \"The Admiral\" (l'ammiraglio) per il suo passato nella Marina degli Stati Uniti, ha giocato nell'NBA dal 1989 al 2003, vestendo sempre la maglia dei San Antonio Spurs. L'11 settembre 2009 \u00e8 stato incluso nella Basketball Hall of Fame, assieme ad altri campioni come Michael Jordan, John Stockton, Jerry Sloan e C. Vivian Stringer.\nHa partecipato a tre edizioni delle Olimpiadi, vincendo il bronzo nel 1988 e l'oro nel 1992, con il primo Dream Team, e nel 1996. Inoltre ha vinto il titolo mondiale nel 1986 in Spagna e i Campionati Americani a Portland nel 1992.\nCaratteristiche tecniche.\nCentro dal grande potenziale atletico, era dotato di notevole elevazione che lo rendeva uno dei migliori protettori del ferro e rimbalzisti della lega. Il suo fisico straripante, la buona mobilit\u00e0 in post e un solido tiro dalla media distanza lo rendevano difficile da contenere anche in zona offensiva, risultando fondamentale per la propria squadra in ogni situazione di gioco. Questa sua interpretazione versatile del ruolo gli ha permesso di affermarsi tra i migliori centri di sempre. Lungo tutta la carriera ha tenuto una media a partita di 21.1 punti, 10.6 rimbalzi, 3 stoppate e 2.5 assist; a testimonianza della completezza del suo repertorio, \u00e8 stato uno dei pochissimi giocatori in grado di registrare una quadrupla doppia.\nCarriera.\nPrimi anni, High school e accademia militare.\nFin dall'adolescenza Robinson dimostr\u00f2 di essere un ragazzo molto intelligente e propenso all'impegno e allo studio. Si esercitava spesso con calcoli matematici, leggeva molti libri, amava stare davanti al computer e si dilettava a smontarli e riassemblarli. Non pens\u00f2 mai di diventare un giocatore professionista e giocare a basket non lo entusiasmava pi\u00f9 di tanto.\nQuando era all'High school dovevano pregarlo per farlo giocare, proprio in quanto lui non nutriva un particolare interesse nel farlo. Nel suo ultimo anno di liceo alla Osbourn Park High School in Virginia si dedic\u00f2 quasi esclusivamente allo studio, ottenendo un ottimo punteggio ai test di ammissione universitari e riuscendo ad entrare all'accademia navale di Annapolis, conosciuta come \"The Yard\". Il suo sogno era fare il sommergibilista.\nNei primi due anni gioc\u00f2 come centro di riserva, arrivando a stabilire ogni record dell'accademia e portandola al torneo NCAA nella stagione 1984-1985. Curioso l'episodio in cui, durante i primi allenamenti con la squadra, schiacci\u00f2 per la prima volta, rimanendo molto sorpreso nell'essere riuscito a farlo. In quegli anni cominci\u00f2 a prendere in seria considerazione l'idea di diventare un giocatore professionista e di giocare nell'NBA.\nPass\u00f2 dai 198\u00a0cm dell'anno da freshman agli attuali 216 nel giro di tre anni e cominci\u00f2 a dedicarsi agli allenamenti in modo costante, pur non trascurando il suo ancor principale obiettivo: ottenere una laurea in matematica presso l'accademia. Nei quattro anni al college guid\u00f2 i NAVY a due partecipazioni al torneo NCAA, collezionando trentatr\u00e9 record statistici della sua scuola e le migliori onorificenze collegiali.\nNBA.\nI San Antonio Spurs, al draft del 1987, lo selezionarono con la prima scelta assoluta nonostante l'impegno preso con la Marina che lo avrebbe fatto stare fermo fino alla stagione 1989-1990 (gli anni di permanenza all'accademia vennero ridotti in modo eccezionale da cinque a due).\nAl suo esordio trasforma la squadra da franchigia sull'orlo del trasferimento in un'altra citt\u00e0 a squadra abbonata ai play-off, portandola dall'ultimo posto della Midwest Division al primo. Nel suo primo anno registra 24,3 punti a partita con 12 rimbalzi, che gli permettono di staccare le altre matricole nella corsa al premio Rookie dell'anno, di essere convocato all'All-Star Game (in cui fece registrare una doppia-doppia) e di arrivare sesto alla votazione di MVP della stagione regolare.\nNegli anni successivi comincia ad arricchire il suo bagaglio tecnico: alla velocit\u00e0 e coordinazione uniche aggiunse parecchi movimenti offensivi da post-alto e un tiro dalla media affidabile. Nella stagione 1994 miglior\u00f2 ulteriormente, diventando molto efficiente anche in difesa, aumentando la stazza fisica e studiando molto gli avversari. Il 24 aprile 1994, durante l'ultima partita della stagione regolare, segna 71 punti contro i Clippers, suo massimo in carriera e nona prestazione di sempre, impresa che gli valse il titolo di miglior marcatore NBA con 29,8 punti a partita. Nello stesso anno realizzer\u00e0 anche una Quadrupla doppia, impresa riuscita in NBA in precedenza a soli altri tre giocatori e da allora mai pi\u00f9 ripetuta.\nNella prima parte della sua carriera raccoglie, a livello di squadra, pochi riconoscimenti, pur rimanendo negli anni ai vertici della classifica e stabilendo il miglior record di lega nella stagione 1994-95. In quell'anno viene eletto MVP stagionale, Michael Jordan \u00e8 lontano dai campi da basket e la squadra viaggia diretta verso il titolo NBA. Ma alla finale della Western Conference contro i Rockets del rivale Hakeem Olajuwon la corsa al titolo svanisce. Robinson indicher\u00e0 quella serie come la pi\u00f9 grande delusione della sua carriera.\nLa svolta avviene quando, nel campionato 1996-97, gioca solo sei partite per infortunio; dato che anche il secondo miglior giocatore della squadra, Sean Elliott, resta a lungo indisponibile, i San Antonio Spurs diventano una delle peggiori squadre della lega, realizzando un imbarazzante record di 20-62.\nAlla fine di una stagione difficile la fortuna premia per\u00f2 gli Spurs: al Draft NBA 1997, con la prima scelta assoluta, selezionano l'ala da Wake Forest Tim Duncan. Da quel momento si creer\u00e0 una fortissima intesa tra i due, formando la pi\u00f9 temibile coppia di lunghi che San Antonio ricordi, soprannominata \"Twin Towers\", le torri gemelle.\nIn coppia con il giovane Duncan per Robinson arriva il culmine della carriera nel campionato 1998-1999, una stagione accorciata per colpa del lockout e cominciata male (otto sconfitte nelle prime quattordici gare), ma che vedr\u00e0 una vera e propria rinascita: le sconfitte successive, play-off compresi, saranno solo altre sette in tutto l'anno. La finale, giocata contro i Knicks e vinta 4 a 1, verr\u00e0 indicata da Robinson come il momento pi\u00f9 bello della sua carriera. Il titolo di MVP delle finali and\u00f2 a Tim Duncan, in grande ascesa e lentamente negli anni il testimone di leader della franchigia passa da Robinson al lungo delle Isole Vergini, anche a causa dei sempre pi\u00f9 frequenti infortuni.\nAll'inizio della stagione 2002-03, \"The Admiral\" dichiara il suo ritiro al termine di quel campionato, riuscendo per\u00f2 ad ottenere il suo secondo anello contro i New Jersey Nets grazie a un Tim Duncan all'apice della carriera (secondo titolo di MVP delle finali) e a numerosi innesti di grande talento come Tony Parker e Manu Gin\u00f3bili. Nel suo ultimo anno di carriera ha ricevuto riconoscimenti in diverse citt\u00e0, tributo ad un giocatore che ha dimostrato sempre, anche fuori dal campo, una correttezza proverbiale."}
{"id": "114763", "revid": "599013", "url": "https://it.wikipedia.org/wiki?curid=114763", "title": "Hakeem Olajuwon", "text": "Soprannominato \"The Dream\", \u00e8 annoverato tra i massimi rappresentanti del ruolo del Centro, contribuendo anche alla formazione delle generazioni a venire. \u00c8 considerato uno dei migliori cestisti di ogni epoca. \u00c8 uno dei quattro giocatori ad aver realizzato una quadrupla doppia in NBA.\nCaratteristiche tecniche.\nAlto 213\u00a0cm per 116\u00a0kg, Hakeem \u00e8 stato un centro molto versatile, eccellente in attacco e in difesa: il suo repertorio comprendeva movimenti di altissimo livello tecnico e stilistici in post (oltre a una celebre finta, la cosiddetta \"Dream Shake)\", una notevole abilit\u00e0 a rimbalzo e nelle stoppate nonch\u00e9 una spiccata propensione ai recuperi. A detta di Michael Jordan, nessun altro pivot \u00e8 stato in grado di eguagliare la sua completezza; in termini simili si \u00e8 espresso anche Robert Horry, suo compagno agli Houston Rockets, affermando che Olajuwon sia stato il miglior interprete dei ruoli di centro e ala grande nella storia del basket.\nCarriera.\nGiovent\u00f9.\nNato in Nigeria da una famiglia benestante di etnia Yoruba, Akeem (la \"H\" fu aggiunta solo dopo l'arrivo negli Stati Uniti, per adeguare la pronuncia) cominci\u00f2 la sua carriera sportiva praticando sia il calcio sia la pallamano, sport molto diffusi in Nigeria.\nUniversit\u00e0.\nDopo pochi anni di gioco Hakeem, giovanissimo, si trasfer\u00ec negli Stati Uniti e si iscrisse all'Universit\u00e0 di Houston. Il suo primo impatto non fu dei migliori: ad aspettarlo all'aeroporto di Houston non c'era infatti nessuno, e il ragazzo dovette raggiungere il college con un taxi. Lo staff tecnico della Houston University non era perfettamente al corrente di quale fosse il suo effettivo potenziale, poich\u00e9 il giocatore era stato visionato solo da un amico dell'allora allenatore dei Cougars Guy Lewis. A Houston fu compagno di squadra di Clyde Drexler, suo futuro compagno anche negli Houston Rockets. Insieme, grazie alle loro fantastiche schiacciate ed alle spettacolari azioni in contropiede, fecero attribuire ai Cougars (nome della squadra collegiale della Houston University) l'appellativo \"Phi slama jama\" (in italiano si pu\u00f2 tradurre come \"La confraternita della schiacciata\"). Olajuwon riusc\u00ec a portare la sua squadra a tre Final Four NCAA consecutive (1982-1984); i Cougars raggiunsero due volte la finale, ma furono sconfitti sia nel 1983 sia l'anno successivo. Nonostante la sconfitta patita in finale, nel 1983 Hakeem fu eletto miglior giocatore del torneo NCAA, ultimo giocatore (al 2013) ad aver vinto il premio pur militando nella squadra perdente.\nNBA.\nPrimi anni.\nDopo una carriera universitaria tra le migliori di sempre, Olajuwon venne scelto proprio dagli Houston Rockets come prima scelta del draft NBA del 1984, uno dei draft pi\u00f9 ricchi di sempre, dato che vennero scelti anche altre stelle come Michael Jordan, Charles Barkley e John Stockton, tra gli altri.\nArrivato a Houston, form\u00f2 uno dei primi esperimenti delle cosiddette \"Twin Towers\" (l'utilizzo, cio\u00e8, di due pivot) insieme a Ralph Sampson. Nel campionato 1985-86 i Rockets arrivarono in finale contro i Boston Celtics di Larry Bird ed Olajuwon dimostr\u00f2 la sua inesperienza del mondo NBA dichiarando, senza malizia, che lui della tradizione dei Celtics non sapeva niente. Gli rispose per le rime Larry Bird, il quale disse che se non sapeva niente allora avrebbe subito un corso di storia del basket. I Rockets si comportarono molto bene ma la \"front line\" dei Celtics (formata da Larry Bird, Robert Parish, Kevin McHale e Bill Walton) era decisamente troppo forte per le due torri di Houston. La finale si chiuse cos\u00ec 4-2 per i Celtics.\n1986-1993: esplosione e delusioni in postseason.\nFallito l'esperimento delle \"Twin Towers\", Houston entr\u00f2 in un periodo di magri successi. All'inizio degli anni novanta, Hakeem fu addirittura sul punto di essere ceduto, data la sua frustrazione per le scarse prospettive per i Rockets. Tra il 1987 e il 1991 la squadra texana, pur giocando sempre i playoff, non arriv\u00f2 mai oltre il secondo turno, nonostante Olajuwon si rivelasse tra le stelle della Lega: il 29 marzo 1990, mettendo a referto 18 punti, 16 rimbalzi, 10 assist e 11 stoppate contro i Milwaukee Bucks, divenne il terzo giocatore nella storia dell'NBA a realizzare una quadrupla doppia (impresa peraltro gi\u00e0 sfiorata meno di un mese prima, quando realizz\u00f2 29 punti, 18 rimbalzi, 11 stoppate e 9 assist contro i Golden State Warriors).\nNel 1992 i Rockets, pur con una stagione vincente, mancarono l'accesso alla postseason: l'arrivo di Rudy Tomjanovich in panchina (al posto di Don Cheney) e il formarsi di un nucleo di buoni giocatori attorno ad Hakeem (Kenny Smith, Vernon Maxwell, Otis Thorpe; dal draft Sam Cassell e Robert Horry) portarono a una svolta. La stagione successiva la squadra fece registrare il suo miglior record di vittorie di sempre di allora, Olajuwon vinse il titolo di migliore difensore, e trascin\u00f2 i suoi compagni al secondo turno dei playoff, dove per\u00f2 furono battuti dai SuperSonics per la terza volta nelle ultime 6 postseason.\nLa consacrazione: il repeat.\nStagione 1993-94.\nHouston si ripresent\u00f2 in finale nel primo dei due anni dell'NBA senza Michael Jordan ed i suoi Chicago Bulls, che avevano vinto il titolo per tre volte consecutive nei tre anni precedenti. Olajuwon fu nominato MVP della lega e in finale si trov\u00f2 di fronte uno dei centri pi\u00f9 forti del momento, Patrick Ewing dei New York Knicks, ma nonostante ci\u00f2 il pivot di Houston si dimostr\u00f2 superiore. Tutte le partite disputate contro i Knicks furono combattutissime, e Hakeem dovette esprimersi al meglio sotto tutti gli aspetti del suo gioco per tenere testa alla rude e sporca difesa di New York. La serie fu vinta dai Rockets in gara sette al Summit, ma Hakeem aveva salvato la sua squadra nella precedente partita, grazie ad una fantastica stoppata all'ultimo secondo sul tiro di John Starks.\nQuello vinto contro i Knicks fu il primo titolo per Olajuwon e i Rockets; Hakeem riusc\u00ec a coronare la sua fantastica stagione: infatti dopo aver vinto l'MVP della stagione regolare ed il premio di miglior giocatore difensivo dell'anno, fu anche eletto MVP delle finali. Resta l'unico giocatore della storia ad avere conquistato questi tre riconoscimenti nella stessa stagione.\nStagione 1994-95.\nLa stagione successiva si apr\u00ec nel migliore dei modi. Houston inanell\u00f2 una serie di ottime prestazioni a inizio stagione, ma successivamente qualcosa nel meccanismo della squadra texana si ruppe. Gli equilibri interni saltarono e Houston vide una decisa involuzione del suo gioco. Si opt\u00f2 cos\u00ec per apportare una modifica, acquistando Clyde Drexler, dai Portland Trail Blazers, in cambio di Otis Thorpe e Vernon Maxwell. Hakeem in questo modo si ricongiunse con il suo vecchio compagno di college ed insieme riuscirono a raggiungere i play-off, in forte dubbio prima dello scambio (invero criticato da pi\u00f9 parti).\nHakeem durante la postseason raggiunse l'apice del suo rendimento, esprimendo livelli di gioco altissimi. Pur partendo solo con il sesto record di Conference, Houston elimin\u00f2 al primo turno i Jazz e al secondo i Phoenix Suns (in questa serie Houston riusc\u00ec a rimontare da uno svantaggio di 3 a 1 per i Suns, vincendo la serie in sette partite). In finale di Conference i Rockets si scontrarono con la migliore squadra dell'ovest, i San Antonio Spurs. Una volta approdato alle finali di conference, Olajuwon diede il meglio di s\u00e9, primeggiando sull'allora MVP della lega David Robinson: realizz\u00f2 35 punti di media contro i 25 del pivot rivale. Gli Spurs furono battuti in sei gare.\nIn finale contro gli Orlando Magic Olajuwon si scontr\u00f2 con quello che da l\u00ec a poco tempo sarebbe diventato uno dei pi\u00f9 forti centri della lega, Shaquille O'Neal, all'epoca giovanissimo. Ancora una volta per\u00f2 \"The Dream\" riusc\u00ec a sconfiggere la strapotenza fisica di \"Shaq\", utilizzando le sue fantastiche doti tecniche. Per i Rockets fu il secondo titolo consecutivo, questa volta vinto per 4-0, che si aggiunse al secondo premio di MVP delle finali per Olajuwon.\nFine carriera.\nNegli anni successivi Olajuwon continu\u00f2 ad essere uno dei migliori centri della lega, ma anche a causa di infortuni perse parte di quella mobilit\u00e0 che lo aveva contraddistinto. Nella stagione 1996-97 arriv\u00f2 ad un passo da un'altra finale: i suoi Rockets, che schieravano oltre a Drexler anche Charles Barkley, dovettero arrendersi in Finale di Conference agli Utah Jazz di Karl Malone e John Stockton. Olajuwon concluse la sua carriera nei Toronto Raptors durante la stagione 2001-02.\nNazionale.\nFu convocato dal coach Lenny Wilkens per partecipare alle Olimpiadi di Atlanta nell'estate del 1996, con una squadra di grandi giocatori composta tra gli altri da: David Robinson, Shaquille O'Neal, John Stockton e Gary Payton. Proprio per la caratura dei suoi componenti, il gruppo fu chiamato come \"Dream Team 2\" (la \"squadra dei sogni\"), in onore della storica Nazionale del 1992. La Nazionale statunitense vinse agevolmente la medaglia d'oro in finale sulla Jugoslavia.\nIn carriera ha segnato 21,8 punti, catturato 11,1 rimbalzi, distribuito 2,5 assist e 3,1 stoppate in media a partita.\nDopo il ritiro.\nOlajuwon \u00e8 impegnato in maniera costante in azioni di beneficenza e di aiuto in favore di alcuni paesi africani in difficolt\u00e0; attualmente, inoltre, svolge il ruolo di ambasciatore ufficiale della NBA nel continente africano.\nPossiede tuttora una casa nell'area di Houston ed \u00e8 attivo nel settore immobiliare. Con la collaborazione dell'autore Peter Knobles ha inoltre pubblicato la sua biografia, dal titolo \"Living the dream, my life and basketball\".\nLa sua attivit\u00e0 cestistica non \u00e8 finita: \"The Dream\" infatti svolge numerosi corsi di perfezionamento tecnico, attraverso i quali cerca di trasmettere la sua esperienza e la sua innata tecnica alle giovani leve NBA.\nTra i suoi allievi pi\u00f9 illustri ci sono stati Yao Ming e Emeka Okafor; nell'estate 2009 anche Kobe Bryant si \u00e8 rivolto a lui: pur essendo una guardia e non un centro, Kobe voleva imparare alcuni movimenti spalle a canestro per ampliare ulteriormente il suo gioco. Nell'estate 2011 LeBron James ha effettuato sessioni di allenamento con Olajuwon.\nAltri allievi sono stati Carmelo Anthony, Amar'e Stoudemire, JaVale McGee e Kenneth Faried. Il centro Dwight Howard, gi\u00e0 seguito da Hakeem ai tempi della militanza con gli Orlando Magic, dopo una prima infelice esperienza ai Los Angeles Lakers si trasfer\u00ec proprio agli Houston Rockets, potendo quindi lavorare pi\u00f9 frequentemente con Olajuwon.\nViene citato (insieme ad un altro grande cestista, Allen Iverson) nella canzone \"I love college\" di Asher Roth.\nIn occasione nel Draft 2014 \u00e8 stato chiamato sul palco dal neo-commissioner NBA Adam Silver, per celebrare l'ex-commissioner David Stern: Olajuwon fu infatti la prima chiamata assoluta in un Draft nella carriera trentennale di Stern.\nVita privata.\nOlajuwon ha sposato la sua attuale moglie Dalia Asafi l'8 agosto 1996 a Houston. Insieme hanno avuto due figlie, Rahmah e Aisha Olajuwon. Hakeem ha anche un'altra figlia, Abisola Olajuwon, nata nel 1988 dalla sua prima moglie Lita Spencer. Abi, alta 1,93 per 107\u00a0kg di peso, \u00e8 stata una cestista come il padre: ha giocato infatti come centro per le Chicago Sky nella WNBA."}
{"id": "114764", "revid": "54354", "url": "https://it.wikipedia.org/wiki?curid=114764", "title": "Registrazione perpendicolare", "text": "La registrazione perpendicolare \u00e8 una tecnologia ideata da Valdemar Poulsen, la cui applicazione agli hard disk \u00e8 stata sviluppata da Yoshihisa Nakamura in collaborazione con Hitachi; grazie a tale tecnologia dal 2006, \u00e8 possibile realizzare hard disk con capacit\u00e0 fino a 10 volte superiori a quelle precedenti.\nIl nome \"registrazione perpendicolare\" sintetizza il funzionamento di questa nuova tecnica per magnetizzare i piatti dell'hard disk: con il metodo standard adottato finora, la testina produce un campo magnetico le cui linee di forza attraversano in direzione longitudinale (parallelamente alla superficie) il materiale magnetico del piatto; con il nuovo metodo, la testina \u00e8 concepita in modo tale che il campo magnetico attraversi lo strato magnetico in direzione perpendicolare alla superficie del piatto.\nCon questa nuova tecnologia la porzione del disco in grado di conservare permanentemente un determinato stato magnetico (rappresentante il singolo bit) \u00e8 fino a 10 volte minore, si pu\u00f2 quindi ridurre considerevolmente la superficie occupata dall'unit\u00e0 minima di memorizzazione, ossia di avere una densit\u00e0 di informazione molto pi\u00f9 alta sul supporto: questo permette di avere hard disk molto pi\u00f9 capienti a parit\u00e0 di dimensioni o, parallelamente, hard disk pi\u00f9 piccoli a parit\u00e0 di capacit\u00e0.\n\u00c8 tuttora possibile (nel 2005) raggiungere densit\u00e0 di informazione pari a circa 21 GB per centimetro quadrato, ma la stima \u00e8 che si possa arrivare in futuro a una densit\u00e0 di informazione pari a circa 100 GB per centimetro quadrato."}
{"id": "114766", "revid": "2166030", "url": "https://it.wikipedia.org/wiki?curid=114766", "title": "Edessa (Mesopotamia)", "text": "Edessa (, ) era un'antica citt\u00e0 del settentrione anatolico-mesopotamico (Assiria). Attualmente rientra nel territorio di \u015eanl\u0131urfa in Turchia.\nStoria.\nL'antica citt\u00e0 di \u016arh\u0101y (talora identificata come Uruk oppure come la biblica Ur dei Caldei), capitale della regione dell'Osroene, fu una provincia dello Stato dei Seleucidi, diventando poi un regno autonomo che svolse la funzione di Stato-cuscinetto fra Roma e il regno persiano dei Parti. Sotto il regno di Antioco IV venne anche chiamata Antiochia Calliroe da parte degli esuli che vi si erano trasferiti da Antiochia. Fu annessa per la prima volta al termine delle campagne partiche di Traiano nel 114-117 ed ancora sotto Lucio Vero (nel 166) e Settimio Severo. Divenne colonia romana sotto Caracalla. Fu sede di importanti scontri tra Romani e Sasanidi nei secoli III-V secolo. Sappiamo che nel 249 Abgar Severo re di Edessa fu privato del suo regno dall'imperatore romano Filippo l'Arabo. Nel 260 nei suoi pressi fu combattuta una battaglia tra le armate romane e quelle sasanidi, al termine della quale l'imperatore romano Valeriano fu catturato dal \"Re dei Re\" Sapore I.\nNel 503, durante la guerra romano-sasanide del 502-506, fu inutilmente assediata dall'esercito del sovrano sasanide Kavad I.\nConquistata dagli Arabi all'epoca del secondo califfo 'Omar ibn al-Khatt\u00e0b, Edessa perse la sua importanza in et\u00e0 califfale.\nAlmeno dal VI secolo vi si conservava la sacra immagine \"acheropita\", cio\u00e8 \"non fatta da mano umana\", chiamata Mandylion, su cui era impresso un volto attribuito a Ges\u00f9: essa rimase a Edessa fino al 943, quando i Bizantini del \"domestikos\" Giovanni Curcuas Gurgen (nato verso il 900) la riscattarono in cambio di 200 prigionieri musulmani e la portarono a Costantinopoli.\nSottoposta a varie incursioni da parte degli Hamdanidi e delle truppe imperiali bizantine, Edessa fu possesso di \u02c1Utayr, capo dei Banu Numayr, fino al 1026, anno dopo il quale pass\u00f2 ai Marwanidi di Diyarbak\u0131r.\nAcquistata dal protospatario bizantino Giorgio Maniace per 20\u00a0000 darischi, Edessa fu governata dai suoi successori e, dopo un alternarsi di personaggi minori, a ridosso della prima crociata, dal \"kuropalates\" armeno Teodoro (T\u2018oros), figlio di Het\u02bfum.\nQuesti volle adottare Baldovino delle Fiandre, fratello di Goffredo di Buglione, giunto da poco coi suoi guerrieri dopo essersi distaccato dal corpo principale di spedizione crociato.\nNon \u00e8 con certezza dimostrato che il complotto che rovesci\u00f2 l'anziano Teodoro non fosse stato ispirato dall'ingrato Baldovino, ma il suo rapido subentrare alla guida di Edessa e del territorio che era sotto il suo controllo autorizza i pi\u00f9 forti sospetti degli storici.\nEdessa fu trasformata in contea e con Baldovino I, suo primo conte, costitu\u00ec il primo degli Stati crociati.\nCadde di nuovo sotto controllo islamico nel 1144 e la sua caduta provoc\u00f2 la Seconda crociata."}
{"id": "114767", "revid": "158913", "url": "https://it.wikipedia.org/wiki?curid=114767", "title": "Penitenza (sacramento)", "text": "La penitenza \u00e8 un sacramento comune a due chiese cristiane, quella cattolica e quella ortodossa.\nCon il sacramento della penitenza, un credente, se sinceramente pentito, ottiene da Dio la remissione dei peccati. \u00c8 un sacramento amministrato necessariamente da un vescovo o un presbitero ed \u00e8 anche chiamato con il nome di riconciliazione o confessione.\nEsso \u00e8 uno dei due sacramenti detti \"della guarigione\" assieme all'unzione degli infermi, in quanto sono volti ad alleviare la sofferenza del credente (sofferenza fisica con l'unzione dell'ammalato, spirituale con la riconciliazione del peccatore).\nStoria.\nSecondo le fonti antiche, i pagani convertiti alla fede cristiana ricevevano il Sacramento del Battesimo, che contraddistingueva liturgicamente il loro ingresso nella comunit\u00e0 ecclesiale. Il movimento di conversione delle masse pagane fu accelerato nel IV secolo dalle persecuzioni cristiane (negli anni dal 301 al 312), dalla conversione dell'imperatore Costantino il Grande, dalle testimonianze dei martiri e dal culto dei santi. La Chiesa, fin dalle origini, riteneva che, mediante la grazia sacramentale effusa dallo Spirito Santo Dio nel Battesimo, i catecumeni ottenessero la remissione di tutti loro peccati precedenti il rito, e che in questo modo ottenessero anche la riconciliazione con Ges\u00f9 Cristo.\nAncora nel 1905, il Catechismo Maggiore di papa San Pio X definiva il Sacramento della Penitenza nel modo seguente:\nTale definizione intendeva implicitamente che i peccati precedenti il Battesimo fossero rimessi dal sacramento stesso.\nSi sono enumerati dodici possibili peccati importanti citati nel Nuovo Testamento e negli scritti della letteratura subapostolica; sono tutte diverse trasgressioni dei Dieci Comandamenti biblici e comprendono\nI cristiani, nelle prime comunit\u00e0 della Chiesa, ottengono il perdono per i peccati praticando la preghiera, le buone azioni, il digiuno e l'elemosina. Questa disciplina penitenziale ha ricevuto in tempi moderni il nome di penitenza pubblica, a volte erroneamente confusa con l'annuncio pubblico della scomunica a causa di un peccato grave e pubblico. Spesso, i peccatori pubblicamente parlavano dei loro peccati, ma le testimonianze della Chiesa antica mostrano che, nella maggior parte dei casi, i reati erano noti per il solo sacerdote: la pubblica confessione da parte del penitente dei propri peccati era sempre iniziativa privata della persona, un libero atto di fede cristiana per motivi spirituali, mentre il carattere pubblico della prima penitenza era inteso come partecipazione e sostegno fornito dalla comunit\u00e0 e non come umiliazione pubblica.\nLo stato di comunione battesimale non solo veniva rotto in modo definitivo da qualsiasi peccato, ma da tre atti di particolare gravit\u00e0 non v'era perdono:\nOgni altro peccato poteva essere perdonato, ma commetterne uno di questi tre escludeva immediatamente dalla comunit\u00e0 e si veniva considerato come un pagano. Se dunque il credente avesse commesso tali peccati, per tornare ad essere membro della comunit\u00e0 e quindi cristiano a pieno titolo, avrebbe dovuto ricominciare da capo tutto il percorso iniziatico che viene impartito a chi da adulto si convertiva al cristianesimo e i relativi anni di preparazione di cui il pagano doveva avvalersi.\nCon il passare dei secoli, tuttavia, la Chiesa ammise, per i soli laici, una seconda riconciliazione e successivamente in casi molto particolari, una terza. In questi casi, il penitente veniva considerato alla stregua di un pagano che si dovesse accostare al battesimo per la prima volta e - conseguentemente - che potesse beneficiare della riconciliazione con Dio. Egli confessava il suo peccato al vescovo in privato, ma era tenuto a fare richiesta di penitenza pubblicamente. La confessione \u00e8, in questa fase, in un punto mediano tra pubblico e privato e viene detta \"penitenza pubblica\" o, pi\u00f9 propriamente, penitenza canonica. Il candidato penitente entrava nell'\"ordo poenitentium\".\nPenitenza canonica.\nLo stato di penitente era molto gravoso. Comportava il dover prendere posto fuori dalla chiesa o nell'ultimo posto in fondo, il rimanere esclusi dalla comunione e il mantenere a lungo la posizione genuflessa, implicava inoltre la conseguente assunzione di un aspetto dimesso e incolto e l'umile abbigliamento di una veste ruvida e grezza, simbolo dei penitenti e degli eremiti, secondo la parabola in cui Dio divide i capri cattivi dalle pecore buone.\nIl penitente avrebbe dovuto digiunare severamente, essere escluso dall'esercito, dai tribunali, dai negozi, dalle cariche pubbliche e \u2013 a maggior ragione \u2013 dalle cariche ecclesiastiche.\nL'asprezza del rigore, in cui il penitente era come morto civilmente, fece s\u00ec che, gi\u00e0 nel V-VI secolo, gli stessi sacerdoti e concili ecclesiastici non accogliessero nell\"'ordo poenitentium\" altri che vecchi o moribondi.\nPenitenziali.\nScopo ed uso.\nMan mano che la religione acquisiva le sue caratteristiche e man mano che si incontrava e scontrava con civilt\u00e0 diverse, la Chiesa si trov\u00f2 nella necessit\u00e0 di articolare tanto il peccato, quanto la penitenza in modo pi\u00f9 profondo e con maggior beneficio spirituale per chi ne fosse stato coinvolto.\nInoltre, non in tutte le zone era in uso la penitenza canonica: si ritiene che soprattutto le province lontane da Roma, come la Scozia, l'Inghilterra e soprattutto l'Irlanda non abbiano mai conosciuto la penitenza antica. Dall'Irlanda, uno dei centri di maggior importanza del Cristianesimo, si propag\u00f2 nel resto d'Europa la visione di un Dio pi\u00f9 amorevole e un maggior discernimento nel valutare il peccato e le sue conseguenze.\nIn conseguenza l'iter penitenziale, gi\u00e0 nel secolo VIII grazie a San Colombano, divenne privato e maggiormente attuabile: il peccatore confessava al sacerdote e non al vescovo, espiava in privato, e ri-espiava tante volte quante aveva peccato, cos\u00ec come \u00e8 in uso ancora oggi.\nLa Chiesa, inoltre, articol\u00f2 maggiormente la riflessione sul peccato e cominci\u00f2 a suddividerlo in categorie cui venivano assegnate penitenze specifiche. Questo nuovo tipo di penitenza venne detta \"penitenza tariffata\" poich\u00e9 ogni peccato contraeva, in sostanza, un debito verso Dio che andava pagato secondo un \"prezzo\" o \"tariffa\" penitenziale stabilito o quantomeno indicato a priori.\nLa pratica mirava anche ad uniformare il trattamento per i fedeli evitando che per lo stesso peccato qualcuno espiasse di pi\u00f9 e qualcuno di meno, nonch\u00e9 a educare i sacerdoti nella gestione delle anime. Le \"Tariffe Penitenziali\" erano contenute in raccolte pi\u00f9 o meno complete e chiare dette \"Libri Penitenziali\", che ebbero la massima diffusione nel periodo che va dal VII al IX secolo.\nLe pene colpivano peccati di lussuria, di violenza, di menzogna e di furto, oltre al mancato rispetto di norme igieniche alimentari. Consistevano in mortificazioni corporali pi\u00f9 o meno dure che solitamente coincidevano con il digiuno, al punto che il verbo \"poenitere\", fare penitenza, divenne quasi sinonimo di \"ieiunare\" cio\u00e8 digiunare.\nCon digiuno non si intendeva l'astensione da ogni tipo di cibo, ma forme pi\u00f9 o meno severe di rinuncia ad alcuni cibi: il penitente si nutriva di pane ed acqua solo nei casi pi\u00f9 gravi, pi\u00f9 spesso digiunava con legumi secchi, latte scremato e formaggio o solo astenendosi da carne, vino e altre golosit\u00e0.\nDistorsioni ed abuso.\nAnche il metodo dei penitenziali, tuttavia, rivel\u00f2 delle falle. Da un canto l'autorit\u00e0 della Chiesa era frammentata da un paese all'altro e i penitenziali tratteggiavano linee spesso diverse tra loro quando non chiaramente arbitrarie. Gi\u00e0 il Concilio di Reims e di Chalon-sur-Sa\u00f4ne, nell'813 impose di bruciare i vecchi penitenziali e redigerne di nuovi, con maggior coerenza e maggior buonsenso. Dall'altro rendevano il pentimento un atto meccanico che incentivava pi\u00f9 il senso di colpa che il senso di comunione con Dio, che non stimolava la virt\u00f9 e non insegnava il discernimento nei sacerdoti e nei fedeli.\nLa Riforma dell'XI secolo li soppresse poich\u00e9 tacciati di essere continua fonte di errori e di contraddizione all'autorit\u00e0 Papale e li sostitu\u00ec con le \"Summae Confessorum\" o \"Summae de Paenitentia\", che indicavano pi\u00f9 come accogliere ed educare il penitente e quali virt\u00f9 insegnargli per sconfiggere il peccato, che non per quanti giorni dovesse digiunare. Poich\u00e9 la Chiesa aveva, in quell'epoca caotica, anche funzioni giuridiche che tutelavano la societ\u00e0 civile, le Summe indicarono anche le conseguenze giuridiche di un peccato, che oltre ad offendere Dio e dannare l'anima, laceravano il tessuto sociale portando disordini e violenze di ogni genere.\nAlle numerose distorsioni, si aggiunse un altro problema destinato ad aggravarsi nel tempo: poich\u00e9 i peccati si sommavano, si sommavano le pene, che potevano arrivare a superare gli anni di vita del credente. Inoltre il diritto germanico, che si era affiancato notevolmente al diritto romano, prevedeva il guidrigildo, cio\u00e8 la possibilit\u00e0 di riscattare un delitto con una somma di denaro proporzionata. Di conseguenza si diffuse l'uso della \"compositio\", cio\u00e8 il riscatto della penitenza con il versamento di una somma in denaro. Poveri e sacerdoti, in virt\u00f9 della loro condizione di maggior lontananza dalle tentazioni del lusso e delle ricchezze, espiavano per procura, se cos\u00ec possiamo dire, le colpe di chi poteva permettersi di pagare per l'intercessione, la preghiera o la messa. La pratica diede spazio ad una serie di abusi sempre maggiori poich\u00e9 divenne abitudine elargire ai monasteri terre per pagare le espiazioni che il peccatore avrebbe dovuto fare per avvicinarsi a Dio. La Chiesa si arricch\u00ec e aument\u00f2 il suo potere, ma numerose voci si levarono a difesa del pentimento sincero e contro la pratica della compositio. Numerosi Concili intervennero, ma non riuscirono ad estirpare la tendenza, che continu\u00f2 a crescere e a dare scandalo.\nPena temporale e Indulgenza.\nSebbene le pene si fossero molto alleviate rispetto alla durezza della chiesa delle origini, restavano di una mole comunque impressionante per la vita quotidiana dei credenti. Per aggirare o tentare di gestire il problema la pratica della Compositio si mut\u00f2 in quella dell'Indulgenza. I fedeli presero l'abitudine di ricorrervi ogni volta che fosse stato loro possibile.\nAlla base dell'indulgenza, secondo la dottrina cattolica sta il concetto che la remissione del peccato, ottenuta attraverso la confessione, ristora pienamente nella grazia di Dio il penitente, la cui anima, se egli dovesse morire in tale condizione, non subir\u00e0 la cosiddetta Pena Eterna ossia non andr\u00e0 all\u2019Inferno. La confessione, tuttavia, non cancella la necessit\u00e0 che, prima di essere ammessa alla visione di Dio l\u2019anima, ancorch\u00e9 in stato di grazia, debba espiare per le conseguenze che i propri peccati, ormai perdonati, hanno avuto nel tempo. Questa espiazione avviene attraverso il passaggio dell\u2019anima nel Purgatorio, ed \u00e8 detta Pena Temporale. La pena Temporale pu\u00f2, tuttavia, venire alleviata o cancellata del tutto attraverso le opere di riparazione del male commesso, oppure, attraverso opere di misericordia, o preghiere, le messe o i pellegrinaggi, eccetera. L'infinita santit\u00e0 di Cristo e dei suoi Santi costituisce, nella teologia cattolica, un tesoro da cui la Chiesa pu\u00f2 attingere per alleviare le pene dei peccatori pentiti e confessati.\nPur nata con l'intenzione di volgere i credenti a penitenze pi\u00f9 costruttive che distruttive, la pratica svilupp\u00f2 un'impressionante serie di abusi poich\u00e9 si estese molto oltre i limiti teologici che aveva: si chiedevano indulgenze per s\u00e9 e per altri, per i vivi e i morti spostando cos\u00ec la funzione dell'indulgenza dalla pena propria in questa vita, a quella altrui nel Purgatorio e pi\u00f9 oltre dalla Pena alla Colpa. Lo stesso padre della Scolastica, San Tommaso d'Aquino, si premur\u00f2 di chiarire la distinzione tra vero e falso pentimento, tra vera penitenza e falsa penitenza. Pietro Abelardo aveva gi\u00e0 in precedenza ribadito l'assoluta necessit\u00e0 del pentimento sincero per ottenere il perdono. Segni, questi, che la riflessione della Chiesa era attiva su un punto di cui si riconosceva tanto l'importanza quanto la confusione applicativa e il crescere di distorsioni concettuali e contraddizioni.\nLa pratica divenne vero e proprio abuso a partire dal 1300, un abuso di cui la Chiesa non parve riuscire a percepire la gravit\u00e0 per intero. Spinta, tra i molti e complessi fattori sociali e di potere, anche dalla necessit\u00e0 economica di finanziare una vasta serie di opere religiose o di utilit\u00e0 pubblica, l'indulgenza divenne un vero e proprio mercato del perdono, che muoveva ingenti quantitativi di denaro e sminuiva il concetto stesso di confessione e di perdono.\nRiforma, Controriforma, Rinnovamento.\nLa reazione allo scandalo fu complessa e copr\u00ec un arco di tempo relativamente lungo. Numerosi teologi, pensatori, Santi e credenti si scagliarono a pi\u00f9 riprese contro la pratica di ottenere indulgenze in cambio di denaro, che era diventata un vero e proprio mercato. Numerosi movimenti di riforma spirituale, obiettarono e si opposero con veemenza. Tuttavia la reazione pi\u00f9 organica e di vasta portata si ebbe con le 95 tesi di Martin Lutero alla fine del 1517 e la divisione che anche da questo consegu\u00ec: lo scisma protestante.\nI promotori del Concilio di Trento (1545-1563) presero misure restrittive verso gli abusi delle Indulgenze e ricondussero la pratica, negli anni successivi, a intenti ben pi\u00f9 coerenti con quelli originari. Tre secoli pi\u00f9 tardi, in conseguenza alle disposizioni del Concilio Vaticano II, papa Paolo VI pubblicher\u00e0 (1967) la costituzione apostolica \"Indulgentiarum doctrina et usus\" per il riordino di tutte le indulgenze in vigore, che furono molto limitate.\nDato l'obbligo di confessarsi e ricevere l'Eucaristia almeno una volta nell'anno liturgica durante la Settimana Santa, fino al XVIII secolo la Chiesa Cattolica aveva l'usanza di un rito di \"assoluzione generale\" dell'assemblea dei presenti che ci celebrava il Gioved\u00ec Santo (Chiesa Cattolica Latina), ad eccezione di Milano e della Spagna (che optavano per il Venerd\u00ec Santo), mentre si effettuava in occasione del Sabato Santo nelle Chiese d'Oriente..\nConfessione nel Protestantesimo.\nNel cristianesimo protestante non \u00e8 presente il sacramento della confessione, in quanto gli unici sacramenti sono Battesimo ed Eucaristia, e non c'\u00e8 nemmeno la pratica delle indulgenze (per i motivi gi\u00e0 spiegati). In genere i protestanti confessano i loro peccati in una preghiera privata rivolta direttamente a Dio, ritenendo che non ci sia bisogno di rivolgersi ad un intermediario per avere l'assoluzione. Tuttavia nella maggior parte delle chiese protestanti, durante la celebrazione del culto, si formula una preghiera di confessione dei peccati.\nNella tradizione anglicana, la confessione e l'assoluzione avvengono in forma collettiva durante la celebrazione dell'Eucaristia. Dopo l'invito del celebrante ad effettuare un esame di coscienza, si svolge una preghiera silenziosa, durante la quale il fedele pu\u00f2 riconoscere i peccati dentro di s\u00e9; quindi i fedeli recitano insieme una formula di confessione generale e il celebrante pronuncia la formula di assoluzione. Nell'anglicanesimo esiste anche la confessione privata, che si pu\u00f2 svolgere nel confessionale o in un incontro privato con il sacerdote. Non sono richieste motivazioni particolari per fare la confessione privata, ma si ritiene che potrebbe essere desiderabile a seconda delle circostanze individuali. Un aforisma anglicano riguardante questa pratica dice che \"tutti possono, nessuno deve, alcuni dovrebbero\". \nNel mondo protestante, un caso a parte \u00e8 quello dei luterani. La confessione e l'assoluzione dei peccati sono richieste per la comunione, ma non \u00e8 richiesta l'enumerazione di tutti i peccati commessi. Nel \"Piccolo catechismo\" Lutero scrive che \u00abla Confessione \u00e8 composta da due parti: la prima, che noi confessiamo i nostri peccati; l'altra, che noi riceviamo l'assoluzione, o il perdono, dal confessore, come da Dio stesso, e che in nessun modo noi dubitiamo, ma crediamo fermamente, che i nostri peccati sono pertanto perdonati davanti a Dio in cielo\u00bb.\nSolitamente i luterani formulano un rito penitenziale durante la celebrazione eucaristica, cos\u00ec come gli anglicani ed i cattolici. La confessione privata non viene praticata dai luterani in modo cos\u00ec frequente rispetto ai cattolici e di solito viene amministrata solo su richiesta. Generalmente si usa confessarsi in privato prima di fare la Prima Comunione. Alcune chiese concedono anche l'assoluzione individuale il sabato prima della Santa Messa. I luterani non enfatizzano la \"penitenza\" come la retribuzione dei propri peccati ma come la proclamazione del perdono di Dio dal ministero \"chiamato e ordinato\" del Sacro Vangelo.\nLa Confessione nella Chiesa ortodossa.\nA differenza del cattolicesimo, nelle Chiese ortodosse il sacramento non si svolge nel confessionale a grata, ma davanti ad un analogion, posto nella chiesa in vicinanza dell'iconostasi. Sull'analogion sono posti l'evangeliario e una croce benedizionale; solitamente si trova anche un'icona di Cristo. Il prete e il penitente sono entrambi seduti (usanza greca) o entrambi in piedi (usanza russa) davanti l'analogion; nella concezione ortodossa la confessione viene rivolta a Cristo e il prete \u00e8 presente in qualit\u00e0 di testimone. Il penitente fa la confessione dei peccati rivolto verso la croce o l'icona; finita la confessione, il prete copre la testa del fedele con la sua stola e legge la formula di assoluzione.\nLa Confessione nella Chiesa cattolico-romana contemporanea.\nNella sua teologia, la Chiesa romana fonda il sacramento della penitenza su alcuni passi del Nuovo Testamento. Tra questi il brano del Vangelo secondo Giovanni : \u00abRicevete lo Spirito Santo; a chi rimetterete i peccati saranno rimessi e a chi non li rimetterete, resteranno non rimessi\u00bb, come pure un versetto della Seconda lettera ai Corinzi dell'apostolo Paolo che viene riferito alla riconciliazione dei peccatori e, implicitamente, al ruolo dei sacerdoti: \u00abDio, che ci ha riconciliati con s\u00e9 mediante Cristo e ha affidato a noi il ministero della riconciliazione\u00bb.\nCon il Concilio di Trento e i concili Vaticano I e Vaticano II, la Chiesa cattolica ha dato una propria visione organica del rapporto tra peccato, pentimento, penitenza, riparazione e conversione, partendo dalle basi teologiche che ne avevano accompagnato il lungo cammino storico.\nCon l'esortazione apostolica post-sinodale \"Reconciliatio et paenitentia\" , del 2 dicembre 1984, papa Giovanni Paolo II ricorda la corretta prassi del sacramento e condanna gli abusi circa la cosiddetta \"confessione comunitaria\" come mezzo ordinario per confessarsi.\nOggi la religione cattolica definisce il sacramento della confessione anche come \"sacramento della penitenza\", \"sacramento della conversione\", \"sacramento del perdono\" e \"sacramento della riconciliazione\". Ognuno dei diversi appellativi fa riferimento alle condizioni che lo rendono possibile (pentimento, confessione) o alle sue conseguenze (perdono, conversione). \nVa tenuto conto del fatto che poich\u00e9 il perdono \u00e8 di Dio e il sacerdote \u00e8 solo il suo tramite umano, questi \u00e8 impegnato a mantenere il pi\u00f9 totale e assoluto segreto su tutto quanto abbia appreso sotto confessione, quali che siano gli accadimenti esterni. Questo viene detto \"Sigillo Sacramentale\", perch\u00e9 ci\u00f2 che si \u00e8 appreso viene sigillato dal Sacramento stesso. La confessione \u00e8 sempre privata tra il sacerdote e la persona, a meno che un gruppo di persone non sia in imminente pericolo di vita o non si verifichino altri casi eccezionali, dei quali deve decidere il vescovo.\nPentimento, confessione, ravvedimento.\nNella Chiesa cattolica, la confessione o sacramento della riconciliazione \u00e8 il momento necessario di un percorso di conversione, intesa come cambiamento radicale della persona e del suo modo di giudicare e agire etico. Secondo il Concilio Vaticano II, tale cambiamento, pur appartenendo strettamente al singolo individuo, non va vissuto in modo egoisticamente individualistico, ma come cammino di riunione e di comunione della comunit\u00e0, della chiesa stessa.\nIl percorso di conversione \u00e8 articolato in quattro fasi:\nIl fedele che ha ricevuto la confessione \u00e8 riconciliato con Dio e pu\u00f2 partecipare alla comunione o ricevere con frutto gli altri sacramenti, il che sancisce il suo ritorno nella comunit\u00e0 cristiana, che ha il dovere di accoglierlo come un fratello. Il cristiano torna a partecipare all'Eucaristia \u00e8 altres\u00ec esortato accostarsi ad essa frequentemente, consapevole che questo \u00e8 il fulcro della salvezza e la fonte della forza morale e spirituale che lo render\u00e0 capace di non peccare pi\u00f9. Pu\u00f2 ottenere l'indulgenza, sconto della pena temporale dovuta per il peccato, secondo le disposizioni della Chiesa, o compiendo opere meritorie secondo l'esempio, l'insegnamento e le intenzioni della Chiesa stessa.\nIl risultato di questo percorso dovrebbe essere, nel tempo, un uomo nuovo, rinnovato e fortificato dal legame stretto che si costruisce tra Dio, la Chiesa, la persona, i suoi fratelli e che non deve mancare di riflettersi con grande coerenza nel contesto quotidiano sociale: non pu\u00f2 essere ammissibile che una persona che inizi un cammino di conversione e di pentimento non applichi tale cammino in ogni aspetto della vita, sia essa famiglia, lavoro, doveri civili di cittadino e quant'altro."}
{"id": "114770", "revid": "300067", "url": "https://it.wikipedia.org/wiki?curid=114770", "title": "Moses Malone", "text": "Centro di 2,08 metri, strepitoso a rimbalzo e completo in quasi tutti i fondamentali di gioco, \u00e8 considerato uno dei pi\u00f9 forti nella storia di questo sport, ed \u00e8 inserito tra i 50 migliori giocatori del cinquantenario della NBA.\nCarriera.\nPrime esperienze cestistiche.\nDopo aver frequentato la Petersburg High School, Moses, che si era dapprima iscritto all'universit\u00e0 del Maryland, decise di essere sufficientemente maturo per approdare direttamente al mondo del basket professionistico, diventando il primo giocatore della storia della pallacanestro americana a saltare la carriera al college prima di iniziare a giocare fra i professionisti.\nMalone venne rapidamente ingaggiato dagli Utah Stars, squadra militante nel campionato American Basketball Association(ABA), la lega allora concorrente della NBA. Il suo anno da \"rookie\" (stagione 1975) fu immediatamente un successo, chiudendo con medie da 18,8 punti, 14,6 rimbalzi e 1,5 stoppate a partita, con una straordinaria percentuale al tiro del 57,1%. L'anno seguente pass\u00f2 alla franchigia degli Spirits of St. Louis, dove, a causa della fittissima concentrazione di grandi giocatori (quali Maurice Lucas, Caldwell Jones e Marvin Barnes), vide ridursi notevolmente il minutaggio.\nAl termine della stagione 1976 la ABA, all'apice della sua popolarit\u00e0, fall\u00ec improvvisamente, ed ai giocatori (Malone compreso) fu offerta la possibilit\u00e0 di proseguire la carriera professionistica, approdando nella NBA tramite il \"dispersal draft\".\nNBA.\nEsordi.\nScelto dai Portland Trail Blazers ed immediatamente girato ai Buffalo Braves, fece il suo arrivo agli Houston Rockets a met\u00e0 stagione 1976-77, dove sarebbe rimasto per altri 5 anni. Malone si dimostr\u00f2 anche nella NBA fra i migliori giocatori in circolazione; perfetta fusione di agilit\u00e0 e potenza, in attacco fu devastante sia per le ottime doti di tiro dal post basso, sia per la capacit\u00e0 unica nel catturare rimbalzi offensivi, specialit\u00e0 . In difesa si dimostr\u00f2 in grado di tenere a bada qualunque avversario, anche superiore a lui fisicamente, e ci\u00f2 ha contribuito a lasciarne il ricordo di miglior centro degli anni '80 nella Eastern Conference, e, secondo alcuni, anche nell'intera NBA.\nHouston Rockets.\nCon l'arrivo di Moses, Houston si trasform\u00f2 in breve tempo in una delle franchigie protagoniste del panorama americano, raggiungendo nel 1977 le finali di Conference. Nel 1979 Malone vinse il titolo di MVP ed ottenne la prima inclusione nel 1\u00ba quintetto ideale. Nel 1981, portando a termine una stagione da favola, Malone guid\u00f2 letteralmente i suoi Rockets fino alle Finals, dove furono per\u00f2 ricacciati indietro in 6 partite dai Boston Celtics.\nNel 1982 ottenne per la seconda volta in carriera il premio di MVP, e ricevendo ancora una volta l'inserimento nell'NBA All-First Team. Al termine di quell'ottima stagione, si chiusero i rapporti fra Moses ed i Rockets, ed il campione da Petersburg approd\u00f2 ai Philadelphia 76ers, allora testa di serie numero 1 della Eastern Conference, in cambio di Caldwell Jones e della scelta al primo giro del draft NBA 1983 di Cleveland, ricevuta da Philadelphia in una trade 5 anni prima, che si riveler\u00e0 essere Rodney McCray.\nPhiladelphia 76ers.\nA Filadelfia Malone trov\u00f2 al suo arrivo una squadra ottimamente costruita e ricca di talento che per\u00f2, dopo essere arrivata ad un passo dall'anello nel 1977, 1980 e 1982, rischiava ora di lasciarsi sfuggire definitivamente l'occasione buona per la consacrazione a campioni NBA. I Sixers fondavano la maggior parte del loro valore sulla classe smisurata di Julius Erving e sul talento di Maurice Cheeks.\nL'arrivo di Malone complet\u00f2 in modo eccellente anche il reparto dei lunghi, fino a quel momento occupato da giocatori ottimi ma non all'altezza del resto della squadra, rafforzando molto la solidit\u00e0 del team senza perdere le brillanti qualit\u00e0 gi\u00e0 evidenziate nelle precedenti stagioni. Coach Billy Cunningham fu infatti in grado di garantire a tutte e tre le stelle Sixers spazio e minuti, riuscendo a combinare perfettamente le qualit\u00e0 di due giocatori (Malone ed Erving) entrambi abituati al ruolo di leader. Il risultato fu impressionante: Philadelphia concluse la stagione col miglior record della lega (65 vittorie e 17 sconfitte, tuttora seconda stagione pi\u00f9 vincente nella storia della franchigia dopo il 68-13 del 1966-67) e Malone si aggiudic\u00f2 per la terza stagione (la seconda consecutiva) il titolo di MVP. Ai playoff il cammino di Philadelfia fu inarrestabile; Moses pronostic\u00f2 di chiudere ogni serie in 4 partite, e sbagli\u00f2 il pronostico per una sola sconfitta: 4-0 contro New York, 4-1 contro Milwaukee nelle finali di conference ed un umiliante 4-0 nelle Finals rifilato ai Lakers dello Showtime, che li avevano battuti nelle due occasioni precedenti. A coronamento di una stagione indimenticabile, Malone si aggiudico anche il premio di MVP delle finali.\nTali successi, anche per gli infortuni, non si ripeterono pi\u00f9. Nell'annata 1984-85, con l'arrivo del talentuosissimo rookie Charles Barkley, i 76ers raggiunsero nuovamente le finali di conference, ma non seppero battere i Boston Celtics della celebre frontline Bird-McHale-Parish. Malone conquist\u00f2 il 6\u00ba ed ultimo titolo di miglior rimbalzista; quella successiva fu la sua ultima stagione coi Sixers.\nGli ultimi anni.\nGli ultimi anni della carriera di Malone furono caratterizzati da spostamenti piuttosto frequenti in squadre senza troppe pretese. Dal 1986 al 1988 gioc\u00f2 per i Washington Bullets, mantenendo ancora statistiche invidiabili (24,1 punti e 11,3 rimbalzi a partita nel 1986-87).\nIn seguito milit\u00f2 per tre stagioni di fila negli Atlanta Hawks, che avevano in quel periodo il loro leader in Dominique Wilkins, rivestendo un ruolo di prim'ordine nelle prime due e mostrando invece un deciso calo nella terza.\nSeguirono due anni a Milwaukee, il primo con cifre pi\u00f9 che discrete ed il secondo in evidente declino con pochissime partite giocate, poi un nostalgico ritorno a Philadelphia, concludendo a San Antonio nel 1995 per fare da chioccia a David Robinson, uno dei centri di maggior rilievo degli anni '90.\nMor\u00ec a 60 anni il 13 settembre 2015, per un malore improvviso."}
{"id": "114771", "revid": "123735140", "url": "https://it.wikipedia.org/wiki?curid=114771", "title": "Equazione differenziale lineare", "text": "In matematica, un'equazione differenziale lineare \u00e8 un'equazione differenziale, ordinaria o alle derivate parziali, tale che combinazioni lineari delle sue soluzioni possono essere usate per ottenere altre soluzioni.\nDefinizione.\nUn'equazione differenziale lineare ha la forma:\ndove formula_2 \u00e8 un operatore differenziale lineare, formula_3 la funzione incognita (che si suppone derivabile formula_4 volte) e formula_5 una funzione della stessa natura di formula_3 detta \"sorgente\". Se esse dipendono dalla variabile formula_7 si scrive:\ne formula_2 pu\u00f2 essere scritto come:\noppure nella forma:\ndove formula_12 e formula_13 sono funzioni date. \nSi dice che un'equazione di questo tipo ha ordine formula_4, ossia ordine pari all'ordine della pi\u00f9 alta derivata della funzione incognita formula_3 presente. Nel caso in cui si abbia formula_16 l'equazione \u00e8 omogenea. Quando le funzioni formula_13 sono semplicemente dei numeri l'equazione \u00e8 detta \"a coefficienti costanti\".\nEquazioni ordinarie del primo ordine.\nQuesto tipo di equazione assume la forma canonica:\ndove formula_5 \u00e8 una funzione lineare in formula_3. Nel caso in cui:\nla soluzione si trova immediatamente tramite integrazione:\ncon formula_23 una primitiva di formula_24. Dato allora il problema di Cauchy:\nla sua unica soluzione \u00e8 data da:\nOmogenea a coefficienti costanti.\nL'equazione omogenea a coefficienti costanti \u00e8 del tipo:\ndove formula_28 \u00e8 una costante. La soluzione generale di questo caso si ottiene per separazione delle variabili, ossia:\nda cui:\nsi ha:\ne quindi:\nLa soluzione si ottiene usando l'esponenziale:\nRicordando che il problema di Cauchy impone formula_34, la soluzione \u00e8 unica (invece che una famiglia di curve):\nNon-omogenea a coefficienti variabili.\nNel caso generale, si consideri:\nLa corrispondente equazione omogenea:\nsi risolve separando le variabili:\ned integrando:\nda cui:\ndove formula_41 \u00e8 una primitiva della funzione formula_42. La soluzione dell'omogenea \u00e8:\nAnche in questo caso il problema di Cauchy:\nha soluzione unica.\nPer trovare una soluzione della non omogenea, la si cerca nella forma:\ndove formula_46 \u00e8 una funzione da determinare. Sostituendola nella precedente ed eseguendo le derivate:\nSemplificando si ha:\ndalla quale \u00e8 sufficiente integrare per trovare:\ndove formula_50 \u00e8 una costante non nota che si pu\u00f2 porre uguale a zero senza perdere in generalit\u00e0. La soluzione del problema di Cauchy formula_36 con formula_44 (trovata per la prima volta da Jean Bernoulli) \u00e8 dunque:\nAnche in questo caso si pu\u00f2 avere una ed una sola soluzione nell'intervallo di definizione di formula_54.\nFattore di integrazione.\nL'equazione formula_55, con formula_56 operatore differenziale lineare, pu\u00f2 essere risolta in modo equivalente moltiplicandola per il fattore di integrazione formula_57. Si ottiene:\nche per la regola del prodotto si semplifica in:\nIntegrando entrambi i membri:\nda cui:\nLa soluzione di formula_62, sia che i coefficienti siano variabili o costanti, \u00e8 dunque:\ndove formula_64 \u00e8 una costante d'integrazione e:\nUna forma compatta della soluzione generale \u00e8 la seguente:\ndove formula_67 \u00e8 la delta di Dirac generalizzata.\nEquazioni ordinarie di ordine generico.\nLa soluzione generale di un'equazione ordinaria di ordine generico si ottiene dalla somma della soluzione dell'equazione omogenea pi\u00f9 una soluzione particolare dell'equazione non omogenea, ottenuta con il metodo delle variazioni delle costanti o con il metodo dei coefficienti indeterminati. Nel caso le condizioni iniziali siano specificate, si pu\u00f2 ottenere la soluzione particolare direttamente utilizzando la trasformata di Laplace.\nEquazione omogenea a coefficienti costanti.\nSi consideri: \nPonendo formula_85, si ha:\nDividendo quindi per formula_87 si ottiene un polinomio di ordine \"n\":\ndove i termini formula_89 dell'equazione originale sono rimpiazzati da formula_90. Sostituendo ognuna delle \"n\" radici formula_91 del polinomio in formula_87 si ottiene una rispettiva soluzione formula_93. Se formula_91 ha molteplicit\u00e0 formula_95, allora altre soluzioni sono date da formula_96.\nEquazione non omogenea a coefficienti costanti.\nSia data l'equazione:\ne si definisca il polinomio caratteristico:\nSi pu\u00f2 trovare una base di soluzioni formula_99 cercando una soluzione particolare formula_100 con il metodo delle variazioni delle costanti. Si supponga che i coefficienti della combinazione lineare siano funzione di formula_54:\nUtilizzando la notazione formula_12, si pu\u00f2 scrivere:\ncon i vincoli:\nSi ha:\nma essendo formula_110:\nTale espressione, insieme ai vincoli, costituisce un sistema lineare in formula_112. Utilizzando la regola di Cramer sul wronskiano:\ned integrando formula_112 si risolve il sistema. La soluzione particolare non \u00e8 unica, poich\u00e9 anche:\nsoddisfa la ODE per ogni insieme di costanti formula_116."}
{"id": "114772", "revid": "599013", "url": "https://it.wikipedia.org/wiki?curid=114772", "title": "Bill Walton", "text": "Biografia.\n\u00c8 il padre di Luke Walton, ex giocatore dei Cleveland Cavaliers e dei Los Angeles Lakers.\nCarriera.\nCollege.\nEsordi.\nBill Walton giunse a UCLA, ateneo con una grandissima tradizione cestistica, nel 1970, l'anno seguente all'addio del mito Lewis Alcindor, passato in NBA ai Milwaukee Bucks. Nonostante le prime incertezze nutrite dal coach John Wooden, Walton impieg\u00f2 pochissimo tempo a divenire il giocatore pi\u00f9 dominante del campionato, vincendo in tutte e tre le stagioni al college (1972, 1973 e 1974) il premio di miglior giocatore e le convocazioni per l'All-American e l'All-Conference.\nIl dominio di UCLA.\nLa squadra, per quanto possibile, and\u00f2 ancor pi\u00f9 in l\u00e0 di quanto non avesse fatto \"Bill il rosso\" (cos\u00ec era ormai soprannominato nell'ambiente, per via del colore dei suoi capelli): nei primi due anni i Bruins dominarono la stagione NCAA vincendo, in entrambe le stagioni, tutte le trenta partite disputate. Nelle due finali Walton gioc\u00f2 in maniera incredibile: 20 punti e 24 rimbalzi nel 1972, 44 punti (frutto di 21/22 al tiro) nel 1973.\nNel 1974, dopo una folle striscia di 88 vittorie consecutive (record assoluto), i Bruins vennero sconfitti. In quell'anno, l'ultimo di Walton, UCLA perse la semifinale NCAA dopo due tempi supplementari contro North Carolina State, guidata dal fortissimo David Thompson.\nAl termine della sua carriera universitaria, le sue medie furono di 20,3 punti, 15,7 rimbalzi e 5,5 assist. Per la sua inimitabile dote di vincente \u00e8 riconosciuto come uno dei migliori (se non proprio il migliore) giocatori collegiali di tutti i tempi.\nNBA.\nIl draft e l'esordio a Portland.\nIl draft NBA 1974 vide i Portland Trail Blazers spendere, come previsto da tutti, la prima scelta assoluta per l'ingaggio di Bill Walton. Gi\u00e0 dalle primissime gare disputate nella NBA, Walton assunse il ruolo di nuovo assoluto protagonista dei parquet americani, ma dopo le prime sette partite di stagione regolare fu sorpreso dal primo infortunio importante della sua carriera: gli acciacchi fisici caratterizzeranno sostanzialmente la sua attivit\u00e0 professionistica, impedendo (secondo molti) di concretizzare al massimo quanto espresso al college. L'anno successivo la raffinatissima tecnica e l'intelligenza cestistica di Bill furono al servizio dei Blazers per non pi\u00f9 di 51 partite, non permettendogli di assicurarsi un record di valore.\nLa \"Blazermania\".\nNel 1976-77 Portland dispose del suo pupillo per buona parte della stagione e conquist\u00f2 il terzo posto della Western Conference con 49 vittorie; le medie di Bill Walton di quella stagione parlano di 18,6 punti, 14,4 rimbalzi, 3,8 assist e 3,2 stoppate nelle 65 gare disputate. La prova pi\u00f9 che positiva dei Blazers (e di Walton in particolare) non lasciava tuttavia presagire quello che sarebbe stato il loro cammino nei playoff: Bill gioc\u00f2 partite di alto livello e riusc\u00ec a dirigere i Blazers tanto bene da renderli una forza inarrestabile, seppur privi (al di fuori del loro leader) di giocatori di particolare rilievo.\nDopo aver passato i primi due turni senza particolari difficolt\u00e0, Portland diede sfoggio della sua potenza contro i Lakers, la squadra pi\u00f9 vincente del 1977: la sola opposizione di Kareem Abdul-Jabbar non fu sufficiente per evitare il 4-0 finale nella serie. La finale oppose i Blazers ai Philadelphia 76ers, squadra pi\u00f9 titolata sulla carta. Dopo le prime due sconfitte in trasferta contro un avversario che apparve superiore, Portland si riprese conquistando tutti i quattro successivi incontri, con Walton che vinse la decisiva gara-6 con 20 punti, 23 rimbalzi, 7 assist e 8 stoppate, aggiudicandosi il titolo (l'unico nella storia per la franchigia dell'Oregon) e il premio di MVP delle Finals. La vittoriosa ascesa dei Portland Trail Blazers, e soprattutto di Bill Walton, del 1977, \u00e8 ricordata con l'espressione \"Blazermania\".\nNel 1978 Walton continu\u00f2 a giocare ad alti livelli, tanto che, dopo 60 partite, il record di Portland era di 50-10. Successivamente si infortun\u00f2 nuovamente e delle restanti 22 partite i Blazers ne persero 14. Bill vinse ugualmente il titolo di MVP della stagione. Un ulteriore infortunio, che lo colse al rientro nei playoff, chiuse definitivamente le speranze di Portland nella post-season. L'infortunio fu tanto grave da lasciare Walton fuori dal campo per tutta la stagione seguente.\nIl ritorno con Boston.\nBill torn\u00f2 a calcare le scene della NBA solamente nel 1979-80, indossando questa volta la maglia dei San Diego Clippers. Anche qui per\u00f2 non riusc\u00ec a disputare che 14 incontri. Rimase fermo per addirittura due anni. Ritorn\u00f2 nel 1983, duramente segnato dalla lunga assenza dal parquet; nelle due stagioni successive, sempre con i Clippers, Walton ritorn\u00f2 a prendere confidenza con il gioco, aiutando molto la squadra con la sua tecnica e la sua visione di gioco.\nNel 1986, deciso a tornare sul gradino pi\u00f9 alto della lega, entr\u00f2 a far parte dei Boston Celtics. Il gioco di Bill, se non per il fisico, torn\u00f2 ad essere quello dei tempi migliori: partendo dalla panchina copr\u00ec tutti i buchi che nel corso delle partite venivano lasciati dal terzetto Larry Bird - Robert Parish - Kevin McHale e a fine stagione vinse il premio di Miglior sesto uomo dell'anno. Quell'anno Boston, con 67 vittorie in stagione regolare, fu inarrestabile e il suo cammino verso la conquista dell'anello non trov\u00f2 oppositori.\nBill Walton si ritir\u00f2 nel 1987 dopo aver perso le finali contro i Lakers."}
{"id": "114774", "revid": "300067", "url": "https://it.wikipedia.org/wiki?curid=114774", "title": "Bob McAdoo", "text": "Ha militato per 13 anni nella NBA, dove \u00e8 stato eletto \"rookie of the year\" nel 1973 e MVP nel 1975. Successivamente gioc\u00f2 anche in Italia, dal 1986 al 1992.\nBob McAdoo \u00e8 l'unico MVP della NBA a non essere stato incluso nella lista dei migliori 50 giocatori dei primi 50 anni della lega, stilata nel 1996. \u00c8 stato incluso nella lista dei \"Next 10\" della TNT nel 2006.\nCarriera NCAA.\nNon essendo un ottimo studente, non riusc\u00ec a passare l'esame d'ammissione all'universit\u00e0 di North Carolina. Si iscrisse perci\u00f2 al Vincennes Junior College nello Stato dell'Indiana e di cui guid\u00f2 la squadra per due anni. Nel 1971 il suo status accademico miglior\u00f2 e McAdoo pass\u00f2 all'Universit\u00e0 di North Carolina, proprio dove sognava di andare fin dall'inizio. Nel suo unico anno a North Carolina, i \"Tar Heels\" registrarono un bilancio record di 29 vittorie e 5 sconfitte e arrivarono alla \"Final Four\". Nonostante una buona prestazione da parte sua, furono sconfitti in semifinale da Florida State. A fine anno fu inserito nel primo quintetto All-America dopo una stagione da 19,5 punti e 10,1 rimbalzi a partita.\nCarriera professionistica.\nGli inizi.\nNell'estate del 1972 si dichiar\u00f2 eleggibile per il draft, dove la neonata franchigia di Buffalo lo scelse come secondo assoluto. Nella sua prima stagione venne nominato Rookie dell'anno con medie di 18 punti e 9,1 rimbalzi, ma la sua squadra vinse solo 21 partite. L'anno seguente Bob fece svanire ogni dubbio su di s\u00e9: venne convocato all'All Star Game e vinse sia la classifica marcatori che quella della percentuale di tiro. I Braves vinsero 42 partite e giunsero per la prima volta nella loro breve storia ai play-off, dove vennero per\u00f2 eliminati dai Boston Celtics.\nLa consacrazione.\nNel 1974-75 Buffalo chiuse con il terzo miglior record della Lega, 49-33. McAdoo disput\u00f2 una stagione spettacolare finendo primo nella classifica marcatori (34,5 punti a partita), in quella dei rimbalzi totali (1.155), minuti giocati totali (3.539) e punti totali (2.831). Queste prestazioni gli garantirono il titolo di MVP. Nei playoff per\u00f2 i Braves vennero sconfitti da Washington in sette gare. Bob vinse per la terza volta consecutiva la classifica marcatori nel 1975-76 con 31,1 punti a partita e Buffalo vinse per la prima volta una serie di playoff ai danni di Philadelphia, ma venne di nuovo eliminata dai Boston Celtics, che avrebbero poi vinto il titolo.\nI primi problemi.\nMcAdoo cominci\u00f2 a sentirsi insoddisfatto e si lament\u00f2 dell'insufficiente attenzione che i media concedevano alla sua citt\u00e0. A met\u00e0 della stagione 1975-76 venne sospeso dal presidente Paul Snyder per aver rifiutato un controllo medico dopo aver saltato una partita. Questo episodio complic\u00f2 la relazione tra il giocatore ed il suo club. Infatti a met\u00e0 della stagione successiva venne ceduto ai New York Knicks, dove rimase per un solo anno. Cominci\u00f2 qui una lunga serie di trasferimenti: gioc\u00f2 per i Boston Celtics nel 1978-79, per i Detroit Pistons tra il 1979 e il 1981, 10 partite con i New Jersey Nets ed il resto della stagione 1981-82 con i Los Angeles Lakers.\nGli ultimi anni nella NBA.\nBob gioc\u00f2 i suoi ultimi anni nella NBA per i Los Angeles Lakers, squadra in cui arriv\u00f2 il giorno della vigilia di Natale del 1981. Nella franchigia californiana milit\u00f2 per tre stagioni e mezza e offri un prezioso contributo dalla panchina: vinse infatti due titoli e una terza volta arriv\u00f2 alla finale, che i Lakers persero di fronte ai fortissimi Philadelphia 76ers di Julius Erving e Moses Malone. Ma nuove delusioni lo stavano aspettando. I Lakers decisero di puntare sui giovani e non esercitarono l'opzione del prolungamento del suo contratto. Cos\u00ec pass\u00f2 l'estate e l'autunno del 1985 a negoziare con i 76ers, che lo ingaggiarono per la seconda met\u00e0 della stagione. Per la squadra della \"Citt\u00e0 dell'amore fraterno\" gioc\u00f2 29 partite.\nGli anni in Italia.\nNon volendosi ritirare e non essendo soddisfatto dell'offerta di Philadelphia, McAdoo firm\u00f2 con l'Olimpia Milano della lega italiana. A 35 anni e al suo primo anno in Europa spinse la squadra milanese, all'epoca denominata \"Tracer\" in omaggio allo sponsor, alla conquista del campionato italiano e di quello europeo con numeri straordinari (26,1 punti a partita e 10,2 rimbalzi). L'anno successivo la Tracer \u00e8 di nuovo campione d'Europa, perdendo invece la finale scudetto con la Scavolini Pesaro. Nel 1989 la Philips Milano vince lo scudetto in una memorabile e tiratissima gara 5 a Livorno. In quella partita ci si ricorda dell'ormai trentottenne McAdoo non per il suo impatto offensivo, meno devastante del solito, ma per un tuffo sul parquet nei minuti decisivi che imped\u00ec un facile canestro alla squadra livornese.\nLa sua esperienza italiana si chiude dopo sette anni passati tra Milano, Forli e Fabriano con medie complessive di 27,0 punti e 8,9 rimbalzi. Si ritir\u00f2 nel 1992 all'et\u00e0 di 41 anni."}
{"id": "114779", "revid": "685038", "url": "https://it.wikipedia.org/wiki?curid=114779", "title": "Jack St. Clair Kilby", "text": "Realizz\u00f2 il primo circuito integrato nel 1958 mentre stava lavorando alla Texas Instruments (TI), nello stesso periodo in cui Robert Noyce creava il suo primo microchip alla Fairchild Semiconductor (anche se il brevetto di Noyce arriv\u00f2 6 mesi dopo).\nBiografia.\nOrigini e formazione.\nKilby nacque a Jefferson City nel Missouri. Pass\u00f2 gran parte della sua giovent\u00f9 a Great Bend, Kansas e si diplom\u00f2 alla Great Bend High School.\nKilby consegu\u00ec la laurea alla Universit\u00e0 dell'Illinois all'Urbana-Champaign nel 1947, in Ingegneria elettrica.\nOttenne un master's degree all'Universit\u00e0 del Wisconsin nel 1950, mentre lavorava al Centralab in Milwaukee.\nL'attivit\u00e0 alla Texas Instruments.\nNell'estate del 1958, Kilby era un ingegnere neo assunto alla Texas Instruments e non aveva ancora diritto alle ferie estive. Egli pass\u00f2 l'estate lavorando su un problema nella progettazione dei circuiti che era comunemente chiamato la \"tirannia dei numeri\" e finalmente arriv\u00f2 alla conclusione che la realizzazione di un gran numero di componenti su un singolo pezzo di semiconduttore fosse la soluzione al problema. Il 12 settembre present\u00f2 le sue ricerche ad alcuni dirigenti della Texas Instruments. Mostr\u00f2 loro un pezzo di germanio con un oscilloscopio attaccato, premette un interruttore, e l'oscilloscopio mostr\u00f2 un'onda sinusoidale, provando che il suo circuito integrato funzionava e che in tal modo aveva risolto il problema. Un brevetto per i \"Circuiti elettronici miniaturizzati\", il primo circuito integrato, fu ottenuto il 6 febbraio 1959. Oltre a quello sui circuiti integrati, Kilby \u00e8 conosciuto per brevetti relativi alle calcolatrici portatili e alle stampanti termiche. In totale egli ottenne circa 60 brevetti.\nGli ultimi anni e la morte.\nDal 1978 al 1985, insegn\u00f2 Ingegneria Elettrica al Texas A&amp;M University.\nKilby mor\u00ec il 20 giugno 2005 all'et\u00e0 di 81 anni, a Dallas Texas dopo una breve battaglia con il tumore (linfoma non Hodgkin)."}
{"id": "114787", "revid": "37056", "url": "https://it.wikipedia.org/wiki?curid=114787", "title": "Francesco Barbieri", "text": ""}
{"id": "114788", "revid": "1632387", "url": "https://it.wikipedia.org/wiki?curid=114788", "title": "Hino nacional brasileiro", "text": "L'Hino nacional brasileiro \u00e8 l'inno nazionale del Brasile.\nLa musica fu composta, sotto il nome di \"Marcha Triunfal\", da Francisco Manuel da Silva nel 1822, in occasione dell'indipendenza dal Portogallo. \nStoria.\nCome primo inno nazionale fu adottata la composizione oggi nota come \"Hino da Independ\u00eancia\", composta dal primo imperatore brasiliano Pedro I. Proprio per questo motivo, tale melodia fu fortemente associata alla persona del sovrano e, quando quest'ultim\u00f2 abdic\u00f2 nel 1831, perse talmente di popolarit\u00e0 da essere abolita quale inno nazionale.\nNello stesso periodo, invece, la marcia di Da Silva accrebbe notevolmente di popolarit\u00e0 nel Paese, venendo popolarmente cantata con parole celebranti la fine del regno di Pedro I.\nDieci anni dopo, nel periodo dell'incoronazione del secondo imperatore Pedro II (18 luglio 1841), le parole con cui veniva cantata la composizione di Da Silva furono modificate. La melodia aveva ormai raggiunto un elevato livello di popolarit\u00e0, tanto che comunemente veniva considerata l'inno nazionale (per quanto, ufficialmente, a partire dall'abdicazione di Pedro I un inno nazionale non era mai stato riadottato).\nCon la proclamazione della repubblica nel 1889, il nuovo governo brasiliano decise di adottare ufficialmente un inno, indicendo a tal proposito un concorso. La gara fu vinta dal compositore Leopoldo Miguez, ma la melodia di Da Silva era ormai amatissima dai brasiliani, tanto che si registrarono persino manifestazioni popolari di protesta contro l'adozione di un'altra musica come inno.\nAlla fine, il presidente della Repubblica Deodoro da Fonseca dovette accontentare le richieste popolari, ufficializzando la musica di Da Silva come inno nazionale. Miguez dovette, invece, accontentarsi di vedere la propria composizione proclamata quale \"Hino da Proclama\u00e7\u00e3o da Rep\u00fablica\" (\"inno della proclamazione della Repubblica\").\nNessun testo ufficiale fu, invece, adottato nel 1889. Solo nel 1922, in occasione delle celebrazioni per il centenario dell'indipendenza, furono adottate le parole scritte nel 1909 dal giornalista Joaquim Os\u00f3rio Duque Estrada.\nAscendenze musicali.\nPer stile, la musica \u00e8 simile a quella del coevo stile italiano di inizio Ottocento, avvicinandosi specialmente allo stile di Gioacchino Rossini ed, in special modo, alla sonata N\u00b01 di Niccol\u00f2 Paganini. Tuttavia il tema \u00e8 incredibilmente simile all'aria del tenore ripresa nella successiva marcia dell'opera Don Sanche composta dal giovane Franz Liszt a Parigi nel 1822 e finita in un fiasco, il che fa pensare che Da Silva con minime modifiche la riadatt\u00f2 per l'inno. (P. Petronio, Gli inni nazionali del mondo, 2015, Zecchini editore, p.396)"}
{"id": "114795", "revid": "124489528", "url": "https://it.wikipedia.org/wiki?curid=114795", "title": "Glicerolo", "text": "Il glicerolo, o glicerina, \u00e8 un composto organico nella cui struttura sono presenti tre gruppi -OH (in altre parole \u00e8 un \"triolo\").\nCaratteristiche.\nIl glicerolo \u00e8 un componente dei lipidi (oli e grassi) e dei fosfolipidi o glicolipidi, \u00e8 un esplosivo dai quali viene ottenuto per idrolisi o transesterificazione. Quando l'organismo utilizza le sue riserve di grasso, dapprima le scinde in acidi grassi e glicerolo, quest'ultimo viene trasformato nel fegato in glucosio diventando una fonte di energia per il metabolismo cellulare.\nA temperatura ambiente \u00e8 un liquido incolore piuttosto denso, viscoso e dolciastro; la presenza di tre gruppi -OH lo rende miscibile con l'acqua in ogni proporzione.\nRicavato industrialmente come sottoprodotto della preparazione del sapone, trova impiego nella produzione di sciroppi, creme per uso farmaceutico e cosmetico, nonch\u00e9 come additivo alimentare, identificato dalla sigla \"E422\". \u00c8 anche un reagente usato nella sintesi di composti organici pi\u00f9 complessi.\nNel vino conferisce rotondit\u00e0 al sapore. \u00c8 usato nella produzione dei liquidi per sigarette elettroniche.\nIl glicerolo liquido \u00e8 anche impiegato, con 2 parti d'acqua distillata, nella soluzione per macchine del fumo da palcoscenico.\nTrova inoltre impiego nella produzione della nitroglicerina.\nIl glicerolo \u00e8 anche un sottoprodotto della produzione del biodiesel.\nFu sintetizzato per la prima volta da Carl Scheele nel 1779.\nLa glicerina presenta eccellenti propriet\u00e0 di solubilit\u00e0 per tannini, fenolo e l'acido borico.\nSe presente in percentuale elevata svolge anche azione conservante e viene a volte aggiunta a soluzioni acquose.\nL'azione caustica di alcuni composti (ad esempio fenolo e iodio) \u00e8 minore in soluzione glicerica.\nA causa della sua viscosit\u00e0 le soluzioni in glicerina si preparano meglio operando a caldo.\nI gliceridi sono notevolmente igroscopici e debbono quindi essere conservati in recipienti ben chiusi.\nEsempi di gliceridi farmaceutici:\nUtilizzi medici.\nIl glicerolo somministrato per via orale ha una funzione lassativa; somministrato per via endovenosa insieme a cloruro di sodio, \u00e8 indicato nel trattamento dell'ipertensione endocranica e oculare nei pazienti adulti.\nI dati relativi all'impiego di glicerolo durante la gravidanza o l'allattamento sono limitati. L'assunzione di glicerolo non risulta comunque controindicata durante la gravidanza o l'allattamento; a scopo precauzionale \u00e8 comunque preferibile assumere il farmaco solo nei casi di necessit\u00e0 e dopo un'attenta valutazione del rapporto rischio/beneficio&lt;ref name=\" Pharmamedix/Glicerolo\"&gt; Pharmamedix: Glicerolo http://www.pharmamedix.com/principiovoce.php?pa=Glicerolo&amp;vo=Avvertenze &lt;/ref&gt;.\nIl glicerolo deve essere somministrato con cautela a pazienti diabetici: per azione disidratante, favorisce la comparsa di iperglicemia e glicosuria.\nL'uso prolungato di lassativi come il glicerolo pu\u00f2 favorire la comparsa di diarrea con conseguente perdita di acqua, sali minerali o altri elementi nutritivi essenziali e, nei casi pi\u00f9 gravi, disidratazione o ipopotassiemia. L'abuso di lassativi pu\u00f2 portare inoltre a dipendenza e incremento progressivo del dosaggio, atonia intestinale, stitichezza cronica. L'ipopotassiemia associata all'abuso di lassativi pu\u00f2 causare alterazioni della funzionalit\u00e0 cardiaca o neuromuscolare: somministrare glicerolo con cautela a pazienti in terapia con glicosidi cardiaci, diuretici o corticosteroidi.\nIn caso di trattamento con glicerolo per via endovenosa, somministrare il glicerolo con cautela a pazienti affetti da insufficienza renale poich\u00e9 potrebbe verificarsi necrolisi osmotica irreversibile; durante la terapia \u00e8 opportuno monitorare la funzionalit\u00e0 renale. In presenza di scompenso cardiaco congestizio, edema, ritenzione idrica somministrare glicerolo con cautela. La somministrazione contemporanea a trasfusione di sangue nella stessa linea di infusione venosa pu\u00f2 causare emolisi.\nDurante la somministrazione di glicerolo per via endovenosa mantenere sotto osservazione il bilancio elettrolitico e l'osmolarit\u00e0 plasmatica.\nNon sono disponibili dati relativi all'efficacia e alla sicurezza della somministrazione di glicerolo per via endovenosa in pazienti pediatrici."}
{"id": "114796", "revid": "2175", "url": "https://it.wikipedia.org/wiki?curid=114796", "title": "Glicerina", "text": ""}
{"id": "114800", "revid": "287204", "url": "https://it.wikipedia.org/wiki?curid=114800", "title": "Prima lettera di Giovanni", "text": "La Prima lettera di Giovanni \u00e8 una lettera tradizionalmente attribuita a Giovanni apostolo ed evangelista e inclusa tra i libri del Nuovo Testamento; \u00e8 considerata la quarta delle cosiddette \u00ablettere cattoliche\u00bb. \u00c8 datata attorno al 100.\nL'autore.\nLe testimonianze della tradizione concordano nell'attribuire questa lettera a Giovanni l'evangelista. Alcuni studiosi ritengono che il contenuto, il vocabolario e lo stile della lettera presentano infatti delle evidenti affinit\u00e0 con il \"Vangelo secondo Giovanni\" e che l'autore della Prima lettera e del \"quarto vangelo\" siano quindi la stessa persona. Secondo altri, il lavoro di redazione potrebbe invece essere stato realizzato a pi\u00f9 mani. &lt;br&gt;Comunque, tra gli studiosi contemporanei - in merito alla relazione tra le tre lettere e il Vangelo attribuiti all'apostolo Giovanni, figlio di Zebedeo - \"la maggioranza ritiene che non si tratti della stessa persona, ma di qualcuno che conosceva molto bene gli insegnamenti contenuti in quel Vangelo e che intendeva affrontare alcuni problemi sorti nella comunit\u00e0 in cui si leggeva quel Vangelo\" e, concordemente, gli esegeti del cattolico \"Nuovo Grande Commentario Biblico\" ritengono che in tali lettere \"espressioni parallele in apertura delle lettere (\u00abche io amo nella verit\u00e0\u00bb, 2Gv1; 3Gv1; \u00abMi sono rallegrato molto di aver trovato... camminando nella verit\u00e0\u00bb, 2Gv4; 3Gv3), e in chiusura (2Gv12; 3Gv13) mostrano che le lettere sono della medesima persona\" ma \"un confronto tra 1Gv e il quarto vangelo indica che 1Gv (e di conseguenza 2 e 3Gv) non \u00e8 opera dell'autore del vangelo\".\nDatazione e destinatari del testo giovanneo.\nSecondo la tradizione, la lettera nella sua redazione finale dovrebbe essere stata scritta verso la fine del I secolo, probabilmente ad Efeso. Gli studiosi moderni concordano per una datazione attorno al 100, come conseguenza della sua dipendenza dal \"Vangelo secondo Giovanni\" e della mutazione nell'atteggiamento nei confronti della \"parusia\"; il \"terminus ad quem\" per la composizione \u00e8 costituito da Policarpo, che nella sua \"Lettera ai Filippesi\" probabilmente scritta nel 135-137(7:1) cita .\nNel II secolo, tra tutti gli scritti attribuiti a Giovanni, solo la \"Prima lettera\" era riconosciuta da tutte le chiese come \"Sacra Scrittura\".\nI destinatari della lettera sono pagani delle comunit\u00e0 dell'Asia Minore che si sono convertiti al Cristianesimo. Lo scopo che l'autore si prefigge \u00e8 quello di richiamare le comunit\u00e0 cristiane all'amore fraterno e di metterle in guardia verso i falsi maestri gnostici ed eretici, che negavano l'incarnazione di Ges\u00f9 Cristo (). La comunione con Dio e con suo Figlio, che si realizza con la verit\u00e0 (), l'obbedienza (), la purezza (), la fede (; ; ) e l'amore (; ; ; ), \u00e8 al centro della dottrina della prima lettera.\nIl biblista e traduttore Antonio Martini, arcivescovo di Firenze, nella Prefazione al Nuovo Testamento del 1820, afferma che:\nContenuto.\nPrologo.\nLa lettera si apre con un prologo () che richiama la testimonianza di Giovanni e chiarisce la natura di annuncio e di comunione dello scritto.\nLa luce e i comandamenti.\nL'autore riprende quindi il tema della luce, gi\u00e0 centrale nel vangelo giovanneo, e lo collega al valore liberatorio del sacrificio di Ges\u00f9 (\"Ma se camminiamo nella luce, come egli \u00e8 nella luce, siamo in comunione gli uni con gli altri, e il sangue di Ges\u00f9, suo Figlio, ci purifica da ogni peccato.\" ). Segue quindi un invito a osservare i comandamenti: in particolare viene sollecitata la fedelt\u00e0 al Verbo e viene ribadito l'invito all'amore fraterno (\"Chi ama suo fratello, rimane nella luce\" ). Dopo un appello ai padri, ai giovani e ai figlioli, Giovanni ricorda quindi la caducit\u00e0 delle cose del mondo (\"E il mondo passa con la sua concupiscenza, ma chi fa la volont\u00e0 di Dio rimane in eterno\", )\nL'ultima ora e l'Anticristo.\nIl passo successivo \u00e8 dedicato all'ultima ora. Il termine di \"Anticristo\" appare per la prima volta proprio in questo scritto e subito dopo nella sola seconda lettera giovannea. Queste due lettere trovano la loro giustificazione nel precisare il modo corretto e quindi non gnostico, di interpretare il precedente scritto di Giovanni, il vangelo, togliendo ogni possibilit\u00e0 di fraintendimento.\nSono state proprio queste due lettere di precisazione a permettere al vescovo di Lione Ireneo originario proprio della patria di apostolato di Giovanni, l'Asia Minore, di perorare la causa di accettazione del vangelo giovanneo nel canone dei testi sacri della Grande Chiesa, la nascente Chiesa cattolica. \nCon il termine \"Anticristo\" Giovanni si riferisce a quelli che lui ritiene \"falsi maestri\", impegnati attivamente in un apostolato in cui insegnano una concezione dualista della relazione Padre-Figlio, che ha come conseguenza quella di separare il Figlio dal Padre. In questa lettera e nella seguente Giovanni ribadisce quanto gi\u00e0 aveva scritto nel suo vangelo. Gi\u00e0 dal vangelo di Giovanni si evince, infatti, che il Padre e il Figlio sono uno pur essendo due. Quando Filippo chiede a Ges\u00f9 di mostrargli il Padre, di cui parla continuamente, Ges\u00f9 gli risponde che \u00e8 lui stesso, Ges\u00f9, il Padre e che le parole che lui pronuncia non vengono dalla sua mente, ma che \u00e8 il Padre, che \u00e8 in lui, che parla attraverso di lui. L'Anticristo, quelli cio\u00e8 che Giovanni definisce falsi maestri nell'insegnare la natura del Cristo, negano anche l'incarnazione del Cristo, che cio\u00e8 il Figlio del Padre pur essendo Dio sia nello stesso tempo vero uomo. La negazione dell'umanit\u00e0 di Ges\u00f9 appare a Giovanni come la caratteristica principale che permette di individuare l'Anticristo.\nIl comandamento dell'amore.\nGiovanni invita quindi i lettori a riconoscersi come figli di Dio (\"Quale grande amore ci ha dato il Padre per essere chiamati figli di Dio, e lo siamo realmente!\", ) nell'attesa della sua piena manifestazione.\nIl comandamento centrale diventa quindi quello dell'amore (\"Chi non ama, rimane nella morte\", )), anche a costo del sacrificio (\"Da questo abbiamo conosciuto l'amore: Egli ha dato la sua vita per noi; quindi anche noi dobbiamo dare la vita per i fratelli.\", ).\nL'amore che i cristiani vengono chiamati a praticare viene quindi messo in relazione con l'amore di Dio che si \u00e8 sacrificato per la salvezza degli uomini. Lo stesso amore diventa inoltre una chiave per la conoscenza di Dio: \"Nessuno mai ha visto Dio; se ci amiamo gli uni gli altri, Dio rimane in noi e l'amore di lui \u00e8 perfetto in noi.\" ().\nLa riflessione finale \u00e8 quindi dedicata alla fede, dove nuovamente la figliolanza da Dio trova una sua espressione nella pratica dell'amore: \"Chiunque crede che Ges\u00f9 \u00e8 il Cristo, \u00e8 nato da Dio; e chi ama colui che ha generato, ama anche chi da lui \u00e8 stato generato.\" ().\nComma Johanneum.\nAl capitolo quinto, ai versetti , \u00e8 presente il cosiddetto \"\"Comma Johanneum\" (Comma nelle parentesi quadre) \" - \n\"\"Poich\u00e9 tre sono quelli che rendono testimonianza [nel cielo: il Padre, la Parola e lo Spirito Santo; e questi tre sono uno, e tre sono quelli che rendono testimonianza sulla terra]: lo Spirito, l'acqua e il sangue, e questi tre sono concordi\" - che \u00e8 ritenuto dalla maggioranza degli studiosi un'aggiunta successiva. Questo passo, infatti, non compare nei manoscritti della Vulgata latina prima dell'VIII secolo ed \u00e8 presente solo in una decina di manoscritti greci del Nuovo Testamento datati tra X e XVIII secolo. Attualmente anche la maggior parte degli studiosi cattolici romani riconoscono che tali versetti non erano contenuti nel Nuovo Testamento greco. Il \"Comma Johanneum\"\" fu usato da teologi spagnoli-africani per sostenere la dottrina della Trinit\u00e0 di Dio.\nEpilogo.\nLa lettera si conclude con un epilogo () che riprende sinteticamente alcuni dei temi affrontati nella lettera: la fiducia in Dio, la minaccia del peccato, la sicurezza del credente e la conoscenza di Dio come garanzia della vita eterna.\nUso liturgico.\nNel rito cattolico, la lettura di brani della \"Prima lettera di Giovanni\" \u00e8 comune nel tempo di Natale e nel tempo di Pasqua. Alcuni passi vengono poi utilizzati nei riti della penitenza ( e ), delle esequie () e del matrimonio ()."}
{"id": "114803", "revid": "7077", "url": "https://it.wikipedia.org/wiki?curid=114803", "title": "Kodomo no omocha", "text": ""}
{"id": "114804", "revid": "278670", "url": "https://it.wikipedia.org/wiki?curid=114804", "title": "Clotoide", "text": "La clotoide o spirale di Cornu (dal nome del fisico francese Alfred Cornu) o spirale di Eulero \u00e8 una curva la cui curvatura varia linearmente lungo la sua lunghezza, studiata per la prima volta probabilmente da Johann Bernoulli intorno al 1696. Il nome deriva da una delle mitiche Parche greche, Cloto (le altre due sono Lachesi e Atropo), che avvolgeva il filo dell'esistenza di ogni persona attorno a due fusi: la curva ricorda infatti un filo avvolto tra due fusi rappresentati dai centri delle due spirali.\nFormulazione.\nL'equazione di Cesaro della clotoide generalizzata \u00e8 espressa tipicamente nella forma\ndove formula_2 \u00e8 la curvatura, formula_3 l'ascissa curvilinea, formula_4 e formula_5 sono una coppia di parametri. Per formula_6 si ha la clotoide usuale, detta monoparametrica, per formula_7 si parla di iperclotoide, mentre per formula_8 di ipoclotoide. \nParametrizzazione.\nLa curvatura formula_9 di una curva formula_10 con velocit\u00e0 unitaria \u00e8 pari alla derivata dell'angolo di rotazione\ndove l'angolo di rotazione determinato da formula_12 \u00e8 l'unica funzione differenziabile formula_13 tale che\ne\nper una curva regolare formula_16, con formula_17 tale che \nper un valore formula_19 fissato.\nPartendo dall'equazione naturale della clotoide\nintegrando si ha\nda cui, per la definizione di angolo di rotazione\nApplicando il teorema fondamentale del calcolo integrale e un cambio di variabile per portare all'esterno il parametro \"a\", si trova una parametrizzazione della clotoide generalizzata (al netto di possibili rototraslazioni):\nPer formula_24 si ha la clotoide usuale, la cui parametrizzazione \u00e8 espressa rispetto agli integrali di Fresnel:\nApplicazione nell'ingegneria delle infrastrutture.\nLa clotoide \u00e8 una curva a raggio variabile ed \u00e8 usata per raccordare:\nNell'ingegneria stradale si utilizza al fine di contenere il contraccolpo, ossia la variazione di accelerazione trasversale ed il rollio, ossia la rotazione del veicolo dovuta alla rotazione della piattaforma.\nNell'ingegneria ferroviaria, la clotoide \u00e8 utilizzata per motivazioni simili. In passato era utilizzata la parabola cubica."}
{"id": "114807", "revid": "599013", "url": "https://it.wikipedia.org/wiki?curid=114807", "title": "Colloide", "text": "Un colloide (o sistema colloidale) \u00e8 una particolare miscela in cui una sostanza si trova in uno stato finemente disperso, intermedio tra la soluzione e la dispersione.\nQuesto stato \"microeterogeneo\" consiste quindi di due fasi: una fase costituita da una sostanza di dimensioni microscopiche (diametro da 88 nm a 1 \u03bcm) e una fase continua disperdente.\nLa differenza con le soluzioni consiste nel fatto che queste ultime sono sistemi omogenei contenenti ioni o molecole di soluto disperse in un solvente libere di muoversi le une rispetto alle altre; esse risultano inoltre limpide, sottostanno alle leggi dell'ebullioscopia e crioscopia, e hanno tensione di vapore e pressione osmotica regolari. I \"sistemi colloidali\", invece, sono sistemi eterogenei, che si presentano torbidi, non seguono le precedenti leggi e presentano tensioni di vapore e pressione osmotica non regolari.\nMolte sostanze a noi familiari sono colloidi, come per esempio il burro, la maionese, l'asfalto, la colla, la nebbia e il fumo.\nA seconda del tipo di fase dispersa (liquido, solido o gas) e fase continua si possono distinguere numerosi tipi di dispersioni colloidali: ad esempio sol e aerosol.\nStoria.\nI primi studi sistematici sui colloidi sono dovuti all'italiano Francesco Selmi il quale nel quinquennio 1845-1850 pubblic\u00f2 numerosi lavori sui colloidi inorganici, in particolare sul cloruro d'argento, sul Blu di Prussia e sui composti dello zolfo (questi ultimi in collaborazione con Ascanio Sobrero), individuando le principali propriet\u00e0 distinguendo tra le soluzioni vere e le pseudosoluzioni. Il termine \"colloide\" si deve al chimico scozzese Thomas Graham il quale cominci\u00f2 i primi studi sui colloidi attorno al 1860: egli divise le sostanze in due categorie in base alla loro capacit\u00e0 di attraversare particolari membrane animali e vegetali, tramite processo di dialisi, denominando cristalloidi quelle capaci di attraversarle e colloidi le altre. Tale distinzione risult\u00f2 per\u00f2 insufficiente in quanto una stessa sostanza pu\u00f2 dar luogo a soluzioni colloidali in acqua e non colloidali con altri solventi.\nPer tale motivo si preferisce parlare di \"sistemi colloidali\", indicando con tale termine quei sistemi che presentano un insieme di propriet\u00e0 quando determinate sostanze vengono poste in soluzione.\nIn particolare, i colloidi liofobi sono sistemi colloidali caratterizzati da scarsa affinit\u00e0 tra la fase dispersa e quella disperdente, per cui risultano instabili e tendono a dar luogo a una separazione di fase nel tempo. Esempi di colloidi liofobi sono rappresentati dalle soluzioni colloidali di elementi come oro, argento, mercurio, zolfo, composti quali solfuri metallici, alogenuri di argento e idrossidi di ferro o alluminio.\nI colloidi liofili sono invece caratterizzati da elevata affinit\u00e0 tra fase dispersa e fase disperdente, per cui questi sistemi colloidali possono considerarsi omogenei. Messi in soluzione si rivestono di uno strato di molecole di solvente (solvatazione) e diventano cos\u00ec pseudo-solubili ovvero sembrano solubili. Esempi di colloidi liofili sono rappresentati dalle soluzioni di molti polimeri naturali (es. gomma, amido) o sintetici (nylon, polietilene), in ambito biochimico da soluzioni come quelle formate dalle proteine, dai polisaccaridi e dagli acidi nucleici, e ancora dalle soluzioni dei saponi e dei detergenti sintetici.\nCome si pu\u00f2 immaginare la \"chimica dei colloidi\" \u00e8 una scienza interdisciplinare, e coinvolge la chimica, la reologia e la fisica.\nPropriet\u00e0 dei colloidi.\nLe forze che entrano in gioco nei fenomeni colloidali coinvolgono: interazioni elettrostatiche, forze entropiche, la tensione superficiale.\nUna delle propriet\u00e0 caratteristiche che serve a distinguere i sistemi colloidali dalle soluzioni vere \u00e8 l'effetto Tyndall: quando un raggio di luce attraversa un liquido puro o una soluzione vera il suo percorso non \u00e8 visibile lateralmente perch\u00e9 le particelle in soluzione sono troppo piccole per diffondere la luce. Nei sistemi colloidali invece le dimensioni delle particelle sono in grado di diffonderla per cui il suo percorso \u00e8 visibile lateralmente (questa \u00e8 la ragione per cui, per esempio, il latte si mostra torbido e biancastro).\nSpesso la fase dispersa assume strutture di organizzazione supramolecolare di tipo micellare.\nLa distruzione di un colloide si pu\u00f2 ottenere per riscaldamento o per aggiunta di un elettrolita, dando vita a fenomeni di coagulazione o di flocculazione. Se il processo \u00e8 di tipo reversibile, nel senso che \u00e8 possibile ripristinare il sistema colloidale originario, si parler\u00e0 allora di peptizzazione.\nI colloidi protettori (ad esempio, la gelatina) sono sostanze utilizzate per aumentare la stabilit\u00e0 dei sol, per effetto protettivo dovuto all'impedimento dell'aggregazione. Il numero d'oro \u00e8 l'unit\u00e0 di misura dell'azione stabilizzante e corrisponde ai milligrammi di sostanza secca necessari per impedire il viraggio, dal rosso all'azzurro, di 10 ml di un sol standard di oro colloidale quando a essi viene aggiunto 1 ml di soluzione al 10% in peso di cloruro di sodio."}
{"id": "114808", "revid": "709565", "url": "https://it.wikipedia.org/wiki?curid=114808", "title": "Economie di scala", "text": "La locuzione economie di scala (\"economies of scale\") \u00e8 usata in economia per indicare la relazione esistente tra aumento della scala di produzione (di un'impresa, di un'unit\u00e0 produttiva o di un impianto) e diminuzione del costo unitario del prodotto.\nIl costo unitario \u00e8 dato dal costo totale diviso per la quantit\u00e0 prodotta e corrisponde al costo medio.\nAlla base di economie di scala vi possono essere fattori tecnici, statistici, organizzativi o connessi al grado di controllo del mercato.\nLa delimitazione della nozione di economie di scala.\nAl fine di fare chiarezza \u00e8 bene notare che le economie di scala vanno tenute distinte, da un lato, dai rendimenti di scala crescenti, dall'altro, dall'aumento nel grado di utilizzo della capacit\u00e0 produttiva.\nEconomie di scala e rendimenti crescenti di scala.\nI rendimenti di scala si riferiscono alla relazione esistente tra variazione degli input di produzione e variazione dell'output. Questa relazione \u00e8 quindi espressa in termini \"fisici\". Invece quando si parla di economie di scala la relazione presa in esame \u00e8 quella tra il costo medio di produzione e la dimensione di scala. Le economie di scala tengono quindi conto dei prezzi degli input. Se i prezzi degli input rimangono invariati al crescere delle quantit\u00e0 acquistate, le nozioni di rendimenti crescenti di scala ed economie di scala possono essere considerate equivalenti. Se per\u00f2 i prezzi degli input variano in relazione alle quantit\u00e0 acquistate dall'impresa, \u00e8 necessario distinguere tra rendimenti di scala ed economie di scala. Il concetto di economie di scala \u00e8 pi\u00f9 generale rispetto a quello di rendimenti di scala poich\u00e9 include la possibilit\u00e0 di una riduzione nel prezzo degli input quando la quantit\u00e0 acquistata degli input cresce all'aumentare della scala di produzione.\nEconomie di scala ed economia d'impianto.\nOccorre distinguere le economie di scala dal miglioramento nel grado di utilizzo della capacit\u00e0 produttiva di un dato impianto.\nLa \"capacit\u00e0 produttiva\" (\"productive capacity\") di un impianto pu\u00f2 essere definita come quel livello di output che permette di utilizzare gli input nel modo tecnicamente ed economicamente pi\u00f9 efficiente, e corrisponde quindi a quel volume di produzione per unit\u00e0 di tempo cui \u00e8 associato il costo medio minore, quando sia data e costante la scala di produzione.\nVale la pena notare che la presenza di input, che comportano costi fissi, conduce alle cosiddette \"economie di impianto\" (\"economies of plant\"), cio\u00e8 quelle derivanti dall'aumento della produzione per volumi che sono sotto la capacit\u00e0 produttiva ottima, e non a economie di scala, come, tra gli altri, notarono giustamente Nicholas Georgescu-Roegen (1966) e Nicholas Kaldor (1972).\nLa relazione formale costi-quantit\u00e0.\nIn termini formali, \u00e8 possibile rappresentare le economie di scala con una relazione semplificata tra costo (\"C\") e quantit\u00e0 (\"q\") del tipo:\ndove \"k\" \u00e8 una costante positiva e \"h\" \u00e8 un parametro che rappresenta l'elasticit\u00e0 di costo ed \u00e8 compreso tra 0 e 1, estremi esclusi.\nIn base alla (1) la relazione costi-quantit\u00e0 non \u00e8 lineare: i costi aumentano meno che proporzionalmente rispetto alla quantit\u00e0.\nLe determinanti delle economie di scala.\nEconomie nel mantenimento di scorte e nella capacit\u00e0 produttiva di riserva.\nAlla base delle economie di scala vi sono anche i rendimenti di scala collegati ai fattori statistici relativi alla necessit\u00e0 dell'impresa di prevedere cambiamenti futuri della domanda di mercato.\nInfatti, in linea tendenziale, pi\u00f9 grande \u00e8 la scala di produzione, pi\u00f9 piccola sar\u00e0 in proporzione la quantit\u00e0 di scorte necessaria a far fronte ad esigenze impreviste (economie di scorte o \"economies of massed reserves or resources\") e la capacit\u00e0 produttiva di riserva (economie di capacit\u00e0 di riserva).\nL'aumento meno che proporzionale del volume di scorte e di capacit\u00e0 produttiva di riserva deriva dalla particolare distribuzione delle medie campionarie: al crescere della numerosit\u00e0 del campione, la varianza della distribuzione delle medie campionarie diminuisce. Dato un certo intervallo di confidenza, questo produce una restrizione dell'intervallo di stima. In pratica, al crescere del campione, dato il grado di \"affidabilit\u00e0\" della stima, siamo in grado di fare previsioni via via pi\u00f9 precise.\nEconomie nelle transazioni.\nUna dimensione di scala maggiore determina in genere un maggiore potere contrattuale sui prezzi degli input e quindi beneficiare di economie pecuniarie nelle condizioni di acquisto di materie prime e beni intermedi rispetto alle imprese che fanno ordinazioni di ammontare minore. Si parla in tal caso di economie pecuniarie o monetarie, per mettere in evidenza il fatto che niente cambia dal punto di vista \"fisico\" dei rendimenti di scala. Inoltre i contratti di fornitura comportano costi fissi, e quindi un aumento nella quantit\u00e0 scambiata, associato a un incremento della scala di produzione, comporta costi medi decrescenti. Allo stesso modo un\u2019impresa pi\u00f9 grande pu\u00f2 essere avvantaggiata, rispetto a una pi\u00f9 piccola, nel reperimento di capitale monetario con costi minori di finanziamento degli investimenti.\nEconomie derivanti dal bilanciamento della capacit\u00e0 produttiva.\nLe economie di bilanciamento della capacit\u00e0 produttiva derivano dalla possibilit\u00e0 che una scala maggiore di produzione comporti un utilizzo pi\u00f9 efficiente delle capacit\u00e0 produttive delle singole fasi del processo produttivo. Se gli input sono indivisibili e complementari, una piccola scala pu\u00f2 essere soggetta a tempi d\u2019inattivit\u00e0 o a fenomeni di sottoutilizzazione delle capacit\u00e0 produttive di alcuni sotto-processi. Una scala di produzione maggiore pu\u00f2 rendere compatibili le differenti capacit\u00e0 produttive. La riduzione dei tempi d\u2019inattivit\u00e0 macchinari \u00e8 cruciale nel caso di un elevato costo dei macchinari.\nEconomie riguardanti le informazioni e le conoscenze.\nLe economie di scala riguardanti la gestione delle informazioni e delle conoscenze sono principalmente dovute al fatto che in molte attivit\u00e0 produttive l\u2019ammontare di informazioni e conoscenze richiesto \u00e8 indipendente dalla scala di produzione. Per esempio, il controllo delle bozze di un libro comporta economie di scala poich\u00e9 il costo per unit\u00e0 di prodotto di questa attivit\u00e0 decresce all\u2019aumentare della dimensione di scala.\nEconomie derivanti dalla divisione del lavoro e dall\u2019utilizzo di tecniche superiori.\nUna dimensione di scala maggiore consente una pi\u00f9 efficiente divisione del lavoro. Le economie di divisione del lavoro derivano dall\u2019aumento della velocit\u00e0 di produzione, dalla possibilit\u00e0 di utilizzare personale specializzato e di adottare tecniche pi\u00f9 efficienti. Un aumento della divisione del lavoro comporta inevitabilmente mutamenti nella qualit\u00e0 degli input e degli output.\nEconomie manageriali.\nMolte attivit\u00e0 amministrative e organizzative sono perlopi\u00f9 di tipo cognitivo e, quindi, in gran parte indipendenti dalla scala di produzione. Quando la dimensione dell\u2019impresa e la divisione del lavoro aumentano, si hanno una serie di vantaggi dovuti alla possibilit\u00e0 di rendere pi\u00f9 efficace la gestione organizzativa e di perfezionare le tecniche di contabilit\u00e0 e controllo. Inoltre le procedure e le routine che si sono rivelate migliori possono essere riprodotte dai manager in tempi e luoghi differenti.\nEconomie di dimensione.\nLe economie di dimensione derivano dalla tridimensionalit\u00e0 dello spazio. Si pensi al caso dei contenitori, come cisterne, tubi, forni. Se consideriamo tubazioni di dimensioni via via maggiori, l\u2019aumento del costo \u00e8 approssimativamente pari all\u2019aumento della superficie, mentre la capacit\u00e0 produttiva \u00e8 data dal volume che cresce pi\u00f9 che proporzionalmente rispetto alla superficie. In alcune produzioni, un aumento della dimensione dell\u2019impianto riduce non solo il costo dell\u2019investimento per unit\u00e0 di prodotto, ma anche il costo medio variabile, grazie al risparmio di energia derivante dalla minor dispersione di calore ottenuta tramite la diminuzione del rapporto superficie/volume dell\u2019impianto. Le economie di dimensione sono spesso interpretate in modo erroneo, a causa della confusione tra indivisibilit\u00e0 e tridimensionalit\u00e0 dello spazio. Questa confusione nasce dal fatto che gli elementi di produzione tridimensionali, come tubature e forni, una volta installati e operanti, sono sempre tecnicamente indivisibili. Le economie di scala dovute all\u2019aumento della dimensione non dipendono tuttavia dalla indivisibilit\u00e0 ma esclusivamente dalla tridimensionalit\u00e0 dello spazio. L\u2019indivisibilit\u00e0 comporta, infatti, solamente l\u2019esistenza di economie di scala prodotte dal bilanciamento delle capacit\u00e0 produttive, considerate sopra; oppure di rendimenti crescenti rispetto al singolo impianto, dovuti a un suo migliore utilizzo al crescere della quantit\u00e0 prodotta. Questo ultimo fenomeno non ha per\u00f2 niente a che fare con le economie di scala che, per definizione, sono legate all\u2019utilizzo di un impianto pi\u00f9 grande.\nEconomie di apprendimento e di crescita.\nLe economie di apprendimento e di crescita sono alla base delle economie di scala dinamiche, associate al processo di crescita della dimensione di scala e non, come nei punti precedenti, alla dimensione di scala di per s\u00e9. L\u2019apprendimento sul posto di lavoro migliora l\u2019abilit\u00e0 di esecuzione e favorisce l\u2019introduzione di innovazioni incrementali con un progressivo abbassamento dei costi medi. Le economie di apprendimento sono direttamente proporzionali alla produzione cumulata nel tempo, partendo dall'inizio del ciclo di vita di un prodotto. La relazione tra la produzione cumulata e i costi unitari \u00e8 stata sintetizzata nella curva di esperienza. \nLe economie di crescita si verificano quando un\u2019impresa acquisisce dei vantaggi aumentando la sua dimensione. Tali economie sono dovute alla presenza di qualche risorsa o competenza non pienamente utilizzata, o all\u2019esistenza di specifiche situazioni di mercato che creano un vantaggio durante il processo di espansione dell\u2019impresa. Si badi che le economie di crescita scompaiono una volta che il processo di espansione della dimensione di scala \u00e8 completato. Ad esempio, un\u2019impresa, che possiede una catena di supermercati, trae beneficio da economia di crescita se, aprendo un nuovo supermercato, ottiene un aumento del prezzo dei terreni che essa possiede attorno al nuovo supermercato. La vendita di questi terreni a operatori economici, che desiderano aprire esercizi commerciali nelle vicinanze del supermercato, permette all\u2019impresa in questione di realizzare un guadagno, lucrando sulla rivalutazione del valore dei terreni edificabili.\nPotere di mercato e attivit\u00e0 d\u2019influenza e lobbying.\nUn\u2019ampia quota di mercato pu\u00f2 comportare un elevato potere sul mercato degli input e degli output dell\u2019impresa e facilitare le attivit\u00e0 d\u2019influenza e di lobbying per ottenere normative favorevoli, a scapito dei consumatori.\nLe economie di scala e la tendenza verso il monopolio: il dilemma di Cournot.\nUna logica conseguenza della presenza di economie di scala \u00e8 che la a prima impresa capace di aumentare la scala di produzione pu\u00f2 estromettere, grazie ai costi unitari pi\u00f9 bassi, le altre imprese operanti sul mercato, diventando quindi monopolista. \u00c8 stato per\u00f2 notato che in numerosi settori industriali si riscontra la presenza di numerose imprese di diverse dimensioni e strutture organizzative, nonostante la presenza di rilevanti economie di scala. Questa contraddizione, tra l\u2019evidenza empirica riguardante la forma di mercato e l\u2019incompatibilit\u00e0 logica fra economie di scala e concorrenza, \u00e8 stata denominata \u2018dilemma di Cournot\u2019. Come osserva Mario Morroni (2010, pp. 152-54), il dilemma di Cournot appare irrisolvibile se si considerano solo gli effetti delle economie di scala sulla forma di mercato. Se invece si amplia l\u2019analisi, includendo anche gli aspetti che riguardano lo sviluppo delle conoscenze e l\u2019organizzazione delle transazioni, \u00e8 possibile concludere che non sempre le economie di scala portano al monopolio. Infatti, i vantaggi competitivi derivanti dallo sviluppo delle \"capabilities\" dell\u2019impresa e dalla gestione delle transazioni con i fornitori e i clienti finali possono controbilanciare quelli forniti dalla dimensione di scala, contrastando cos\u00ec la tendenza verso il monopolio insita nelle economie di scala. In altre parole, l\u2019eterogeneit\u00e0 delle forme organizzative e delle dimensioni delle imprese operanti in un settore di attivit\u00e0 pu\u00f2 essere determinata da fattori riguardanti la qualit\u00e0 dei prodotti, la flessibilit\u00e0 produttiva, le modalit\u00e0 contrattuali, le opportunit\u00e0 di apprendimento, l\u2019eterogeneit\u00e0 delle preferenze dei clienti che esprimono una domanda differenziata rispetto alla qualit\u00e0 del prodotto, e l\u2019assistenza prima e dopo la vendita. Possono dunque coesistere nello stesso settore di attivit\u00e0 forme organizzative molto diverse, pur in presenza di economie di scala, come, per esempio, la produzione flessibile su larga scala, la produzione flessibile su piccola scala, la produzione di massa, la produzione industriale basata su tecnologie rigide associate a sistemi organizzativi flessibili e la tradizionale produzione artigianale. Le considerazioni che riguardano le economie di scala sono dunque importanti, ma non sufficienti a spiegare la dimensione dell\u2019impresa e la struttura di mercato. \u00c8 necessario tener conto anche dei fattori legati allo sviluppo delle capabilities e alla gestione dei costi di transazione.\nLe economie di scala nella storia dell'analisi economica.\nLe economie di scala negli economisti classici.\nLe economie di scala hanno attirato l'attenzione degli economisti dagli albori dell'economia politica.\nLa prima grande analisi sistematica dei vantaggi della divisione del lavoro manifatturiera atta a generare economie di scala, sia in senso statico che dinamico, fu quella contenuta nel famoso Libro Primo de La ricchezza delle nazioni (1776) di Adam Smith, generalmente considerato il fondatore dell'economia politica come disciplina autonoma.\nIn generale tutti gli economisti classici pongono particolare attenzione alle economie di scala (ad esempio David Ricardo e Thomas Robert Malthus). Va tuttavia notato che, sebbene essi spesso evidenzino l'esistenza di una relazione positiva tra scala di produzione e diminuzione dei costi di produzione, pi\u00f9 o meno consapevolmente non assumono mai un tale tipo di relazione a livello della singola unit\u00e0 produttiva, che \u00e8 ipotizzata al contrario sempre operante a rendimenti costanti, ma ad un livello pi\u00f9 aggregato, in genere il settore merceologico.\nTra gli economisti classici maggiori solo John Stuart Mill, nel Cap. IX del Libro primo dei suoi \"Principles\", richiamandosi al lavoro di Charles Babbage (\"Sull'economia delle macchine e delle manifatture\"), analizza diffusamente le relazioni tra rendimenti crescenti e scala di produzione all\"'interno\" dell'unit\u00e0 produttiva. Mill comunque non sembra cogliere appieno le conseguenze di tale assunzione.\nLe economie di scala in Marx.\nNe Il Capitale (1867), Karl Marx richiamandosi a Charles Babbage pi\u00f9 che a Mill (verso il quale nutre una bassissima considerazione), analizza diffusamente le economie di scala interne all'impresa e ne conclude che come tali queste siano uno di quei fattori che inevitabilmente porteranno alla sempre maggiore concentrazione del capitale. Marx osserva che nel sistema\ncapitalistico le condizioni tecniche del processo lavorativo sono di continuo rivoluzionate per aumentare la forza produttiva del lavoro e aumentare il plusvalore. Secondo Marx \u201ccon la cooperazione di molti operai [...] si ottiene\u201d, da una parte, \u201cun'economia nell'mpiego dei mezzi di produzione\u201d, dall\u2019altra, un incremento della produttivit\u00e0 dovuto all'aumento della divisione del lavoro. Inoltre l'aumento delle dimensioni del macchinario permette di realizzare rilevanti economie nei costi di costruzione, installazione ed esercizio. La tendenza a sfruttare le economie di scala comporta un continuo incremento del volume della produzione che, a sua volta, richiede un'espansione costante delle dimensioni del mercato. Tuttavia, se il mercato non si espande allo stesso ritmo degli incrementi della produzione, si possono manifestare crisi di sovrapproduzione. Secondo Marx il sistema capitalistico \u00e8 dunque caratterizzato da due tendenze, connesse alle economie di scala: verso una sempre maggiore concentrazione e verso crisi economiche da sovrapproduzione.\nLe economie di scala in Marshall.\nSebbene molti dei concetti essenziali della svolta marginalista erano gi\u00e0 stati enunciati quando, nel 1890, i \"Principles of Economics\", l'opera prima di Alfred Marshall, venne pubblicata (la \"Theory of Political Economy\" di William Stanley Jevons usc\u00ec nel 1871 e i \"Principles of Political Economy\" di Henry Sidgwick nel 1883), Alfred Marshall viene unanimemente considerato l'autore pi\u00f9 innovativo e sistematico di quel periodo.\nLe economie di scala in \"Economics of Production\".\n\"Economics of Production\" vide la luce nel 1879, scritto insieme alla moglie, Mary Paley Marshall, e rappresenta il primo vero lavoro sistematico di Marshall giunto a pubblicazione. Secondo le intenzioni degli autori il libro \"si fonda sulle idee enunciate nei Principi di Economia Politica di Mill\".\nNel Cap. VIII del Libro primo Marshall si occupa degli effetti della divisione del lavoro sui costi di produzione. A tale proposito afferma:\nIn questo passo c'\u00e8 da un lato il riconoscimento da parte di Marshall dell'esistenza di una relazione tra scala di produzione dell'impresa e costi di produzione, in sintonia con Mill; mentre dall'altro c'\u00e8 la tendenza in Marshall a ridimensionare la portata del principio appena affermato, riconoscendo l'esistenza di un altro tipo di economie, in un certo senso esterne all'impresa ed interne all'\"attivit\u00e0\".\nPoi Marshall indica prima i vantaggi derivanti dalla scala di produzione; segnatamente:\nSuccessivamente Marshall elenca i vantaggi che alle piccole imprese derivano dalla \"localizzazione dell'attivit\u00e0 produttiva\", soprattutto attraverso:\nLe economie di scala nella \"Teoria pura dei prezzi interni\".\n\"La teoria pura dei prezzi interni\" (\"The pure theory of domestic values\"), sebbene composta diversi anni prima della sua pubblicazione, negli anni compresi tra il 1869 e il 1873, venne resa nota solo nel 1879, stampata privatamente da Henry Sidgwick per essere inviata ai maggiori economisti dell'epoca, inglesi e non.\nIn questo saggio viene dedicato abbastanza spazio alla discussione delle economie di scala. Qui Marshall \u00e8, rispetto a \"Economics of Production\", ancora pi\u00f9 esplicito nel limitare la portata della relazione negativa tra scala di produzione e costi medi.\nAi vantaggi della produzione su larga scala Marshall contrappone, ancora una volta, i vantaggi derivanti dalla localizzazione dell'attivit\u00e0 produttiva (industrie sussidiarie, addestramento ed economie delle capacit\u00e0 tecniche, circolazione delle idee); tali vantaggi diventano rilevanti soprattutto nelle \"industrie manifatturiere\", cio\u00e8 per lui quelle:\nQuando dunque suppone operanti economie di scala e la curva di offerta assume inclinazione negativa, Marshall guarda anche e soprattutto alle economie di scala che si realizzano nell'intero settore produttivo.\nLe economie interne ed esterne nei \"Principles\".\nI \"Principi di economia\" (\"Principles of Economics\") giunsero a pubblicazione nel 1890 e rappresentano l'opera prima di Marshall.\nNei \"Principi\" Marshall rende piena la divisione gi\u00e0 presente nei precedenti lavori e afferma esplicitamente:\nQui Marshall porta alle logiche conseguenze quanto affermato nei precedenti lavori e \"crea\" la nozione di economie esterne, cio\u00e8 quel particolare tipo di economie di scala collegate non alla scala di produzione dell'unit\u00e0 produttiva, ma a quella del settore. Nei \"Principi\" quindi egli allenta il legame esistente tra i vantaggi derivanti dall'aumento del volume complessivo della produzione e quelli derivanti dalla localizzazione, anche se esso non viene mai completamente meno: le principali economie esterne sono per lui ancora quelle \"economie che risultano dallo sviluppo di industrie connesse che si aiutano a vicenda; e che talvolta sono concentrate nella stessa localit\u00e0\", anche se in ogni caso \"si valgono dei mezzi moderni di comunicazione offerti dalle ferrovie, dal telegrafo e dalla stampa\"\nPer quanto concerne le \"economie interne\", cio\u00e8 le economie di scala come normalmente intese, Marshall osserva che \"i vantaggi della produzione su larga scala si vedono nel modo migliore nell'industria manifatturiera\", e classifica tali vantaggi in tre tipi:\nRiguardo all'ultimo tipo, per il quale richiama il celebre esempio di Charles Babbage sulla lavorazione del corno, osserva che va perdendo rapidamente di importanza rispetto agli altri due, e che in certo qual modo, per gli aspetti che ancora interessano, pu\u00f2 essere ricompreso nel primo tipo. Nota poi che, sebbene sia spesso grande il divario nel grado di efficienza nell'utilizzo delle macchine tra piccola e grande impresa, tuttavia, anche laddove tale tipo di economia non vi sia, anche allora il grande imprenditore risulta favorito; e questo per via:\nPer quanto concerne l'economia di capacit\u00e0 personali, oltre quelle derivanti da un utilizzo pi\u00f9 efficiente della manodopera, Marshall sottolinea il grande vantaggio derivante alla grande impresa dalla suddivisione del lavoro di amministrazione.\nQuanto poi alla considerazione che l'esistenza di economie interne di scala porti inevitabilmente alla creazione di monopoli, Marshall osserva che \u201calcuni, tra i quali lo stesso Cournot\u201d, hanno considerato \u201cle economie interne [\u2026] apparentemente senza notare che le loro premesse conducevano inevitabilmente alla conclusione che, qualsiasi impresa fosse stata in grado di acquistare il vantaggio della prima mossa avrebbe potuto conquistare il monopolio dell\u2019intero settore di attivit\u00e0\u201d. Marshall, pur ammettendo che tale tendenza \u00e8 inevitabile, ritiene tuttavia che vi siano fattori che ne limitano l'operare, e segnatamente:\nCon riferimento alle dinamiche sottostanti alla crescita e alla caduta delle imprese Marshall osserva:\nLa critica di Sraffa.\nL'articolo di Piero Sraffa, \"Sulle relazioni tra costo e quantit\u00e0 prodotta\", apparso sugli Annali di Economia nel 1925, rappresenta la prima espressione di quella tendenza, manifestatasi pi\u00f9 tardi, alla critica dell'impostazione marginalista e ad un ritorno alle formulazioni classiche. L'articolo stesso venne seguito da un altro, pubblicato nell'Economic Journal del dicembre 1926, dal titolo \"The Laws of Returns under Competitive Conditions\", che del primo rappresenta il sunto e viene comunemente considerato l'origine degli studi sulla concorrenza monopolistica.\nRiguardo alle economie interne di scala Sraffa in modo lapidario afferma:\nSecondo Sraffa anche Marshall arriva presto a tale conclusione. Per giustificare l'operare della legge dei rendimenti crescenti senza che questo entri in conflitto con l'ipotesi di libera concorrenza, Marshall tende ad evidenziare i vantaggi della localizzazione dell'attivit\u00e0 produttiva e delle economie esterne legate alla quantit\u00e0 prodotta dall'intera industria. Ma secondo Sraffa questo non basta: \"non si pu\u00f2 infatti presumere che ad ogni aumento di produzione corrisponda una maggiore localizzazione dell'industria e ad ogni diminuzione un diffondersi degli stabilimenti sopra un territorio pi\u00f9 esteso\". Non solo, Sraffa osserva che, per poter avere una qualche influenza sul prezzo di offerta, tali economie dovrebbero essere s\u00ec esterne alla singola impresa, \nma interne al settore. Tuttavia, come Marshall stesso riconosce, le economie di scala, \u201cpossono raramente essere allocate esattamente in una precisa industria: esse sono in gran misura presenti in gruppi spesso larghi gruppi, di industre correlate. In ogni caso, nota Sraffa, \u201cnei casi in cui le economie esterne [\u2026] esistono, esse non sono associate a piccoli incrementi della produzione\u201d. Sraffa conclude che, anche se la presenza di economie esterne all\u2019impresa e interne all\u2019industria pu\u00f2 essere un importante elemento che contribuisce a spiegare lo sviluppo industriale locale, nella teoria dei prezzi di equilibrio delle singole industrie, non pu\u00f2 svolgere un ruolo importante perch\u00e9 questa teoria \u00e8 basata su cambiamenti marginali, ossia molto piccoli, delle quantit\u00e0 prodotte.\nPer Sraffa la \"simmetria fondamentale\" delle forze di domanda e offerta su cui poggia tutta la teoria del valore in Marshall, risulta essere alla prova dei fatti \"una costruzione ipotetica ed irreale\".\nNell'articolo del '26 Sraffa suggerisce la possibilit\u00e0 di \"abbandonare la via della libera concorrenza\" per rivolgersi verso lo studio di imprese che, da un lato, siano dotate di un proprio mercato particolare, ma che dall'altro non si trovino in condizioni di puro monopolio (Questo stimol\u00f2 tutta una serie di studi sui casi di concorrenza imperfetta a Cambridge). Mentre, laddove venisse mantenuta l'ipotesi di concorrenza perfetta, le economie di scala dovrebbero essere escluse."}
{"id": "114809", "revid": "465169", "url": "https://it.wikipedia.org/wiki?curid=114809", "title": "Spartitraffico", "text": "Lo spartitraffico \u00e8 una porzione della piattaforma stradale di larghezza e tipologia variabile in relazione ai differenti tipi di strada, destinata a separare due carreggiate o due corsie dedicate a sensi di marcia opposti.\nPu\u00f2 essere costituito da una banchina, o da una aiuola delimitata da barriere New Jersey o guard rail, oppure nel caso di strade a carreggiata unica da una doppia linea bianca continua."}
{"id": "114810", "revid": "47767", "url": "https://it.wikipedia.org/wiki?curid=114810", "title": "Ciaikovsky", "text": ""}
{"id": "114811", "revid": "767487", "url": "https://it.wikipedia.org/wiki?curid=114811", "title": "Lettere di Giovanni", "text": "Le lettere di Giovanni sono tre lettere incluse nel Nuovo Testamento e tradizionalmente attribuite a Giovanni apostolo:"}
{"id": "114812", "revid": "1516087", "url": "https://it.wikipedia.org/wiki?curid=114812", "title": "Area di servizio", "text": "Un'area di servizio, a volte identificata con acronimo ADS, \u00e8 un'area nella quale i viaggiatori possono fermarsi per il rifornimento di carburante, riposarsi e usufruire di servizi essenziali quali servizi igienici, supermercato, bar, ristorante e, talvolta, motel.\nCaratteristiche.\nLe aree di servizio appartengono alla categoria delle cosiddette opere complementari di un'autostrada, essendo impianti che consentono la sosta degli autoveicoli, offrendo assistenza agli utenti ed ai loro automezzi. Il tipo pi\u00f9 semplice \u00e8 costituito da una stazione di rifornimento carburante, parcheggi e zona ristoro.\nSovente le aree di servizio vengono realizzate a distanza di fra loro lungo l'autostrada e servono generalmente un solo senso di marcia. Perci\u00f2 vengono solitamente poste a coppie, l'una di fronte all'altra, in modo da facilitare anche gli allacciamenti elettrici, idrici e telefonici. Talvolta l'edificio destinato ai servizi, comprendente bar e ristorante, pu\u00f2 essere realizzato con struttura a ponte passando al di sopra dell'arteria. In alcune autostrade statunitensi poi, le aree di servizio sono invece unificate e ricavate al centro tra le due carreggiate, mediante adeguato allargamento dello spartitraffico. Possono anche includere piccoli motel, nei quali auto e bagagli possono spesso giungere direttamente davanti alla camera.\nSpesso nelle aree di servizio interessate da un alto volume di traffico la viabilit\u00e0 interna \u00e8 organizzata in modo da dividere le autovetture dai mezzi pesanti indirizzando le due tipologie di traffico su aree di sosta diverse e separando anche la zona ristoro dall'area dedicata ai rifornimenti di carburante.\nArea di parcheggio.\nLe aree di parcheggio o aree di sosta sono degli spazi dedicati a tutti gli utenti di un'autostrada per permettere di effettuare una sosta per riposarsi. Sono generalmente prive di ristoro, e raramente sono provviste di servizi. In alcuni casi le aree sono attrezzate con dei piccoli gazebo che possono essere utilizzati da chi vi effettua la sosta.\nSono mirate soprattutto agli autotrasportatori che vi possono effettuare le loro soste regolamentari per i riposi intermedi (15-45 min) o i periodi di riposo senza dover abbandonare l'autostrada. Come per le aree di servizio anche le aree di parcheggio appartengono alla categoria delle cosiddette opere complementari di un'autostrada."}
{"id": "114815", "revid": "47767", "url": "https://it.wikipedia.org/wiki?curid=114815", "title": "Chajkovskij", "text": ""}
{"id": "114817", "revid": "339392", "url": "https://it.wikipedia.org/wiki?curid=114817", "title": "Lettere giovannee", "text": ""}
{"id": "114824", "revid": "19933", "url": "https://it.wikipedia.org/wiki?curid=114824", "title": "Counseling filosofico", "text": ""}
{"id": "114829", "revid": "124006749", "url": "https://it.wikipedia.org/wiki?curid=114829", "title": "Geti", "text": "Geti era il nome che veniva dato dagli scrittori pre-Romani alla popolazione stanziata nella regione successivamente nota come Dacia, a centro nord dell'ultimo tratto del Danubio, dove aveva gli inizi l\u2019antica Bulgaria.\nI Geti erano parte del gruppo di genti indoeuropee, forse parte della famiglia tracica; \u00e8 possibile che fossero tanto parte del popolo dei Daci o Tracchi, quanto che da questi siano stati a un certo punto assorbiti. Per gli autori romani i termini \"Daci\" e \"Gaeti\" erano considerati in genere equivalenti, anche se Seneca indicava Geti come gli abitanti delle pianure della Valacchia, mentre Stazio indicava i Daci come gli abitanti dei territori montuosi e collinari della Transilvania; inoltre distinguevano i \"Tyragetae\", Geti stanziati vicino al fiume Nistro.\nStoria.\nSecondo Erodoto, i Geti erano \"la pi\u00f9 nobile e la pi\u00f9 giusta di tutte le trib\u00f9 traciche\".\nQuando nel 514 a.C. i Persiani, guidati da Dario I, attuarono una campagna contro gli Sciti, le varie popolazioni dei Balcani si arresero al sovrano e lo lasciarono passare sui loro territori; solo i Geti opposero resistenza. \nI Geti in seguito furono sconfitti da Alessandro Magno nel 335 a.C. sulle rive del Danubio, nel corso della sua campagna nei Balcani; in quell'occasione, Alessandro per attraversare il Danubio si serv\u00ec di zattere e di piccole imbarcazioni di pescatori, sorprendendo circa 4000 Geti, attaccati alle spalle, dopo aver attraversato il fiume.\nReligione.\nCome ci tramanda Erodoto, i Geti (alla fine del VI secolo a.C.) credevano nell'immortalit\u00e0 dell'anima e consideravano la morte un mero cambio di paese: \nErodoto aggiunge anche che \nAccanto a Zalmoxis, un ruolo di rilievo tra le divinit\u00e0 gete era attribuito a Gebeleixis. Il primo sacerdote godeva di una posizione prominente in quanto rappresentante della divinit\u00e0 suprema, Zalmoxis, ed era anche il consigliere del re. Giordane nella sua \"Getica\", attribuiva a Deceneo il titolo di sacerdote capo di Burebista."}
{"id": "114832", "revid": "1005847", "url": "https://it.wikipedia.org/wiki?curid=114832", "title": "Centri abitati dell'Irlanda", "text": "Questa \u00e8 una lista di citt\u00e0, cittadine della Repubblica d'Irlanda, inclusi i villaggi e le comunit\u00e0 pi\u00f9 noti, cos\u00ec come parecchie conurbazioni di Dublino. Le localit\u00e0 che godono lo status di \"city\" sono in grassetto, le \"county towns\" in \"corsivo\". Le \"cities\" che sono anche \"county town\" appariranno in grassetto e in corsivo. La capitale \u00e8 Dublino.\nA.\nAbbeydorney, Abbeyfeale, Abbeyknockmoy, Abbeylara, Abbeyleix, Abbeyshrule, Abbeyside, Achill Sound, Achonry, Aclare, Adamstown (Dublino), Adamstown (Wexford), Adare, Adrigole, Affane, Aghaboe, Aghabullogue, Aghada, Aghamore, Agher, Aglish, Ahascragh, Aherla, Ahiohill, Ahakista, Allen, Allenwood, Allihies, An Bun Beag, An Daingean, Anglesboro, Annacotty, Annacurra, Annagassan, Annagry (Anagaire), Annamoe, Annascaul, Annestown, Annyalla, Ardara, Ardagh, Ardcroney, Ardee, Ardfert, Ardfield, Ardgroom, Ardmore, Ardnacrusha, Ardpatrick, Ardsallis, Ardrahan, Arigna, Arklow, Arless, Artane, Arthurstown, Arvagh, Ashford, Ashbourne, Askeaton, Askill, Athboy, Athea, Athenry, Athgarvan, Athlacca, Athleague, Athlone, Athy, Attymass, Attymon, Aughagower, Augher, Aughleam, Aughrim, Aughrim (Wicklow), Avoca\nB.\nBagenalstown, Bailieborough, Balbriggan, Baldoyle, Balgriffin, Balla, Ballaghaderreen, Ballaghmore, Balally, Ballickmoyler, Ballina (Mayo), Ballina (Tipperary), Ballinaclash, Ballinacurra, Ballinadee, Ballinagar, Ballinagh, Ballinaglera, Ballinagree, Ballinakill, Ballinalee, Ballinamore, Ballinascarty, Ballinasloe, Ballincollig, Ballindaggin, Ballinderreen, Ballindine, Ballindooley, Ballineen, Ballingarry (Limerick), Ballingarry (Tipperary), B\u00e9al \u00c1tha an Ghaorthaidh (Ballingeary), Ballingurteen, Ballinhassig, Ballinkillin, Ballinlough, Ballinode, Ballinroad, Ballinrobe, Baile an Sceilg (Ballinskelligs), Ballinteer, Ballintemple, Ballintra, Ballintober (Roscommon), Ballintogher, Ballintubber (Mayo), Ballsbridge, Ballitore, Ballivor, Ballon, Ballybay, Ballybeggan, Ballyboden, Ballybofey, Ballybough, Ballybrack, Ballybrittas, Ballybrophy, Ballybunion, Ballycanew, Ballycarney, Ballycastle, Ballycolla, Ballyconnell, Ballyconneely, Ballycotton, Ballycroy, Ballycullane, Ballycumber, Baile na nGall (Ballydavid), Ballydehob, Ballydesmond, Ballyduff (Kerry), Ballyduff (Waterford), Ballyduff (Wexford), Ballyedmond, Ballyfarnan, Ballyfermot, Baile an Fheirt\u00e9araigh (Ballyferriter), Ballyfin, Ballyforan, Ballygarrett, Ballygarvan, Ballygawley, Ballyhack, Ballyhaise, Ballyhale, Ballyhaunis, Ballyhea, Ballyheigue, Ballyhide, Ballyhuppahane, Ballyjamesduff, Ballykeeran, Ballyknockan, Ballylanders, Ballylaneen, Ballyleague, Ballylickey, Ballyliffin, Ballylongford, Ballylooby, Ballylinan, Ballylynan, Ballymacaw, Ballymacward, Ballymagauran, Ballymahon, Baile Mhic \u00cdre (Ballymakeera), Ballymascanlan, Ballymascanlon, Ballymoe, Ballymore (Cork), Ballymore (Westmeath), Ballymore Eustace, Ballymote, Ballymount, Ballymun, Ballymurphy, Ballynacally, Ballynacargy, Ballynahinch, Baile na hAbhann (Ballynahown), Ballynanty, Ballyogan, Ballyporeen, Ballyragget, Ballyroan, Ballysadare, Ballysaggart, Ballyshannon, Ballysloe, Ballyvary, Ballyvaughan, Baile Bhuirne (Ballyvourney), Ballywilliam, Balrothery, Balscadden, Baltimore, Baltinglass, Banagher, Bandon, Bangor Erris, Bannow, Bansha, Banteer, Bantry, Barefield, Barleycove, Barna, Barnane, Barrowhouse, Batterstown, Bawnboy, Bayside, B\u00e9al a' Daingin (Bealadangan), Bearna, Bective, Bekan, Belcarra, Belderrig (B\u00e9al Deirg), Belfield, Bellanagare, Bellanamullia, Bellavary, Bellewstown, Bellderrig, Belmullet (B\u00e9al an Mhuirthead), Belturbet, Belvelly, Bennetsbridge, Bennettsbridge, Bettystown, Binghamstown, Birdhill, Birr, Blacklion, Blackrock, Blackrock (Louth), Blackwater, Blanchardstown, Blarney, Blennerville, Blessington, Blue Ball, Boherbue, Bohola, Bonniconllon, Boolavogue, Booterstown, Borris, Borris-in-Ossory, Borrisokane, Bree, Borrisoleigh, Boston (Clare), Bouladuff, Boyerstown, Boyle, Bracknagh, Brandon (C\u00e9 Bhr\u00e9annain), Bray, Breaffy, Brickens, Bridgend, Bridgetown, Brittas, Broadway, Brosna (Kerry), Brosna (Offaly), Bruckless, Bruff, Buckode, Bullaun, Bunacurry (Bun a' Churraigh), Bunbeg, Buncrana, Bunclody, Bundoran, Bunmahon, Bunratty, Burnfoot, Burtonport (Ailt an Chorr\u00e1in), Butlersbridge, Buttevant\nC.\nCabinteely, Cadamstown, Caherconlish, Caherdaniel (Cathair D\u00f3nall), Cahersiveen, Cahir, Cahircon, Callan, Caltra, Camp, Campile, Camus, Cappagh, Cappamore, Caragh, Carlingford, \"Carlow\", Carnaross, Carndonagh, Carran, Carraroe (an Cheathr\u00fa Rua), Carrickbeg, Carrickmacross, Carrickmines, \"Carrick-on-Shannon\", Carrick-on-Suir, Carrigadrohid, Carrigaholt, Carrigaline, Carrigallen, Carriganima, Carrigans, Carrigart (Carraig Airt), Carrigeen, Carrigtwohill, Carrowteige (Ceathr\u00fa Thaidhg), Cashel, Casla, Castlebaldwin, \"Castlebar\", Castlebellingham, Castleblakeney, Castleblayney, Castlebridge, Castlecomer, Castleconnell, Castlecove, Castledermot, Castlefin, Castlegregory, Castlehill, Castleiney, Castleisland, Castleknock, Castlelyons, Castlemartyr, Castlemaine, Castlepollard, Castleplunket, Castlerea, Castleshane (Monaghan), Castletown (Laois), Castletownbere, Castletownroche, Castletownshend, Castletown-Geoghegan, Castletroy, Castletown-Kinneigh, Causeway, \"Cavan\", Celbridge, Chapelizod, Charlestown, Charleville (R\u00e1th Luirc), Cherrywood, Church Hill, Churchtown (Cork), Churchtown (Dublino), Cill Ghallag\u00e1in, Claddaghduff, Clane, Clara, Clarecastle, Clareen, Claregalway (Baile Chl\u00e1ir), Claremorris, Clarina Village, Clashmore, Cleariestown, Cleggan, Clifden, Clogh, Clohamon, Cloghan (Donegal), Cloghan (Offaly), Cloghane (an Cloch\u00e1n), Clogheen, Clogher, Clogherhead, Cloghroe, Clonaghadoo, Clonakilty, Clonbur (an Fhairche), Clondalkin, Clondrohid, Clonenagh, Clonegal, Clones, Clonfert, Clonlara, Clonliffe, Clonmacnois, Clonmacnoise, Clonmany, \"Clonmel\", Clonmellon, Clonmore (Carlow), Clonmore (Tipperary), Clonony, Clonroche, Clonsilla, Clonskeagh, Clontarf, Clontibret, Cloonacool, Cloondara, Cloone, Cloonfad, Cloonfush, Cloughduv, Cloughjordan, Clounanaha, Cloyne, Coachford, Cobh, Coill Dubh, Colehill, Collinstown, Collon, Collooney Cong, Conna, Convoy, Coolderry, Coolaney, Coolboy, Coolafancy, Coolea (C\u00fail Aodha), Coolgreany, Coolkenno, Coolmine, Coolock, Cooraclare, Cootehill, Corduff, Cork, Cornamona (Corr na M\u00f3na), Cornafulla, Corofin (Clare), Corofin (Galway), Corroy, Courtmacsherry, Courtown, Craanford, Cratloe, Craughwell, Crecora, Cree, Creeslough, Cregganbaun, Creggs, Crettyard, Croagh, Croghan, Crolly (Croithl\u00ed), Crookhaven, Crookstown (Cork), Crookstown (Kildare), Croom, Cross, Crossabeg, Crossbarry, Crossdoney, Crosshaven, Crossmolina, Crumlin, Cullen (Cork), Cullen (Tipperary), Cullenstown, Cullohill, Curracloe, Currans, Curraghboy, Currow, Cushina, Cushinstown Culdaff, Clondalkin\nD.\nDaingean, Dalkey, Daly's Cross, Deansgrange, Delphi, Delvin, Derrew, Derrinturn, Derrybeg (Doir\u00ed Beaga), Derrynane, Dingle, Dolla, Dollymount, Dolphin's Barn, Donabate, Donaghmede, Donaghmore, Donegal, Doneraile, Donnybrook, Doochary (an D\u00fachoraidh), Dooega (Dumha \u00c9ige), Doohoma, Doolin, Doon (Limerick), Doon (Offaly), Doonbeg, Dooniver (D\u00fan Ibhir), Douglas, Downings (Na D\u00fanaibh), Dowra, Drimoleague, Dripsey, Drinagh, Drogheda, Dromahair, Dromahane, Donnycarney, Dromcolliher, Dromiskin, Dromod, Dromore West, Dromoland, Drum, Drumcliff, Drumcondra, Drumkeeran, Drumlish, Drummin, Drumraney, Drumshambo, Drumshanbo, Drumsna, Duagh, Dualla, Dublino, Duhallow, Duleek, \"D\u00fan Laoghaire\", Dunboyne, Duncannon, Duncormick, \"Dundalk\", Dunderrow, Dundrum (Dublin), Dundrum, Dunfanaghy, \"Dungarvan\", Dungloe (an Cloch\u00e1n Liath), Dungourney, Dunkineely, Dunlavin, Dunleer, Dunmanway, Dunmore, Dunmore East, Dunquin (D\u00fan Chaoin), Dunshaughlin, Durrow (Laois), Durrow (Offaly), Durrus, Dysart\nE.\nEadestown, Easky, East Wall, Edenderry, Edgeworthstown, Elphin, Emly, Emo, Emyvale, Enfield, \"Ennis\", Enniscorthy, Enniscrone, Enniskean, Enniskerry, Ennistymon, Errew, Errill, Eyeries, Eyrecourt\nF.\nFahamore, Fahan, Falcarragh (an F\u00e1l Carrach), Fanore, Farranfore, Feakle, Fenagh (Leitrim), Fennagh (Carlow), Feohanagh (an Fheothanach), Ferbane, Fenit, Fermoy, Ferns, Fethard, Fethard-on-Sea, Fiddown, Finglas, Finnea, Fintown (Baile na Finne), Finuge, Firhouse, Flagmount, Fossa, Foulkesmill, Fountainstown, Foxford, Foxrock, Foynes, Frenchpark, Freshford, Frosses, Furbo\nG.\nGalbally, Galmoy, Galway, Garrafrauns, Garrienderk, Garristown, Garryspellane, Garryspillane, Geesala, Geevagh, Glandore, Glangevlin, Glanmire, Glanworth, Glasheen, Glaslough, Glasnevin, Glassan, Glasthule, Glen, Glenamaddy, Glenageary, Glenamoy, Glenbrook, Glencolmcille (Gleann Cholm Cille), Glencullen, Glencullen (Mayo), Glenealy, Glenfarne, Glengad, Glengarriff, Glengevlin, Glenhest, Glenties, Glin, Glinsk (County Galway), Glinsk (County Mayo) Glounthaune, Gneeveguilla, Goatstown, Golden, Golden Falls, Goleen, Goresbridge, Gorey, Gormanston, Gort, Gortahork (Gort a' Choirce), Gorteen, Gortnahoe, Gougane Barra, Goulane, Gowran, Graiguenamanagh, Granard, Grange (Sligo), Grange (Waterford), Grangecon, Greenan, Greencastle, Greenore, Greystones, Gweedore\nH.\nHacketstown, Halfway, Harold's Cross, Headford, Herbertstown, Hollyford, Hollyfort, Hollymount, Hollywood, Holycross, Horse and Jockey, Hospital, Howth, Hugginstown, Hurlers Cross\nI.\nInagh, Inch (Clare), Inch (Wexford), Inishcrone, Inistioge, Inniscarra, Innishannon, Inniskeen, Inver, Inverin (Indreabh\u00e1n), Irishtown (Dublino), Irishtown (Mayo), Islandeady, Ivarstown\nJ.\nJamestown, Jenkinstown (Kilkenny), Jenkinstown, Johnstown (Kildare), Johnstown (Kilkenny), Johnstown (Navan), Johnstown Bridge, Julianstown\nK.\nKanturk, Keadue, Kealkill, Keel, Keenagh, Kells (Kilkenny), Kells (Meath), Kenmare, Kerrykeel, Keshcarrigan, Kilbarrack, Kilbaha, Kilbeggan, Kilbeheny, Kilberry, Kilbricken, Kilbrin, Kilbrittain, Kilcar (Cill Charthaigh), Kilcock, Kilcogy, Kilcolgan, Kilconly, Kilcoole, Kilconnell, Kilcormac, Kilcorney, Kilcrohane, Kilcullen, Kildangan, Kildare, Kildavin, Kildimo, Kildorrery, Kildysart, Kilfenora, Kilfinane, Kilflynn, Kilgarvan, Kilglass, Kilkea, Kilkee, Kilkelly, Kilkenny, Kilkerrin, Kilkieran (Cill Chiar\u00e1in), Kill (Kildare), Kill (Waterford), Killadysert, Killala, Killaloe, Killanne, Killarga, Killarney, Killashee, Killavullen, Killeigh, Killenaule, Killeshandra, Killeshin, Killimordaly, Killinaspick, Killiney, Killinierin, Killorglin, Killucan, Killurin, Killybegs, Kilmacanogue, Kilmacduagh, Kilmacow, Kilmacthomas, Kilmaine, Kilmaley, Kilmallock, Kilmead, Kilmeaden, Kilmeage, Kilmichael, Kilmihil, Kilmore, Kilmore Quay, Kilmore West, Kilmoyley, Kilmuckridge, Kilnaboy, Kilnaleck, Kilnamartyra (Cill na Martra), Kilpedder, Kilquade, Kilronan (Cill R\u00f3n\u00e1in), Kilrush, Kilshanchoe, Kilshanny, Kilskeer, Kiltale, Kiltartan, Kiltealy, Kilteel, Kilteely, Kiltegan, Kilternan, Kiltimagh, Kiltormer, Kiltyclogher, Kilumney, Kilworth, Kincasslagh (Cionn Caslach), Kingscourt, Kinlough, Kinnegad, Kinnitty, Kinnity, Kinsale, Kinvara, Knightstown, Knock, Knockbridge, Knockaderry, Knocknahur, Knockananna, Knockanore, Knockcroghery, Knocklyon, Knocknagoshel, Knocknagree, Knockraha, Knocktopher\nL.\nLabasheeda, Lackagh, Lacken, Laghy, Lahardane, Lahinch, Lanesborough, Laragh (Cavan), Laragh (Wicklow), Largydonnell, Lattin, Lawrencetown, Laytown, Leabgarrow, Leap, Lecanvey, Lecarrow, Leenaun, Leighlinbridge, Leitrim Village, Leixlip, Lemybrien, Letterfrack, Letterkenny, Lettermacaward (Leitir Mhic a' Bhaird), Lettermore (Leitir M\u00f3ir), Lettermullen (Leitir Meall\u00e1in), \"Lifford\", Limerick, Liscannor, Liscarroll, Lisdoonvarna, Lismire, Lismore, Lispole (Lios P\u00f3il), Lisronagh, Lisryan, Lisselton, Lissycasey, Listowel, Littleton, Lixnaw, Lombardstown, \"Longford\", Longwood, Lorrha, Loughanure (Loch an I\u00fair), Loughglinn, Loughlinstown, Loughmore, Loughrea, Loughshinny, Louisburgh, Louth, Lucan, Lullymore, Lusk, Lyre\nM.\nMaam Cross, Macroom, Magheraroarty (Machaire Rabhartaigh), Mahon Bridge, Mahoonagh, Malahide, Malin, Mallow, Manorhamilton, Mansfieldtown, Marlfield, Maum, Mayfield, Maynooth, Mayo Town, Meelick (Clare), Meelick (Mayo), Meelin, Menlo, Midleton, Milestone, Milford (Cork), Milford (Donegal), Millstreet, Milltown (Dublino), Milltown (Galway), Milltown (Kerry), Milltown (Kildare), Milltownpass, Miltown Malbay, Minane Bridge, Mitchelstown, Moate, Mohill, Monageer, \"Monaghan\", Monamolin, Monaseed, Monasteraden, Monasterevin, Moneenroe, Moneygall, Monkstown (Cork), Monkstown (Dublino), Montenotte, Montpelier, Mooncoin, Moone, Mornington, Mothel, Mountbellew, Mountcharles, Mountcollins, Mountmellick, Mountnugent, Mountrath, Mountshannon, Mount Temple, Moville, Moycullen (Maigh Cuilinn), Moydow, Moygownagh, Moylough, Moynalty, Moyne, Moyvane, Moyvoughly, Muff, Muine Bheag, Mulhuddart, Mulhussey, Mullagh (Cavan), Mullagh (Clare), Mullaghmore, Mullinahone, Mullinavat, \"Mullingar\", Mulranny, Multyfarnham, Murroe, Murrooghtoohy, Murrintown, Murrisk, Myrtleville, Myshall\nN.\n\"Naas\", Nad, Narin, Narraghmore, Naul, \"Navan\", Neale, \"Nenagh\", Newbawn, New Birmingham, Newbliss, Newbridge (Galway), Newbridge (Kildare), Newcastle (Dublino), Newcastle (Wicklow), Newcastle West, Newcestown, New Inn (Galway), New Inn (Laois), New Inn (Tipperary), Newmarket, Newmarket-on-Fergus, Newport, Newport, New Ross, Newtown (Laois), Newtown (Tipperary), Newtowncashel, Newtowncunningham, Newtownforbes, Newtowngore, Newtownmountkennedy, Ninemilehouse, Nobber, Nohoval, North Wall, Nurney (Carlow), Nurney (Kildare)\nO.\nO'Briensbridge, O'Callaghans Mills, Ogonnelloe, Oilgate, Old Leighlin, Oldcastle, Oldtown (Dublino), Old Town (Roscommon), Omeath, Ongar, Oola, Oranmore, Oughterard, Oulart, Ovens, Owenbeg, Oxmantown, Oysterhaven\nP.\nPalatine, Pallasgreen, Pallaskenry, Palmerstown, Parteen, Partry, Passage East, Passage West, Patrickswell, Paulstown, Pettigo, Piltown, Pollagh, Pontoon, Portarlington, \"Port Laoise\", Portlaw, Portmagee, Portmarnock, Portnablagh, Portrane, Portroe, Portumna, Poulaphouca, Poulpeasty, Prosperous, Puckane\nQ.\nQuigley's Point, Quilty, Quin\nR.\nRahara, Raharney, Raheen (Laois), Raheen (Limerick), Raheen (Wexford), Raheny, Rakestreet, Ramelton, Ranelagh, Ranafast, Raphoe, Rathangan (Kildare), Rathangan (Wexford), Rathcabbin, R\u00e1th Cairn, Rathconrath, Rathcoole, Rathcormac, Rathdrum, Rathdowney, Rathfarnham, Rathgar, Rathgormack, Rathkeale, Rathmines, Rathmolyon, Rathmore, Rathmullan, Rathnew, Rathnure, Rathowen, Rathvilly, Ratoath, Rearcross, Recess, Redcross, Redhouse, Redhills (Cavan), Rerrin, Renmore, Ring (an Rinn), Ringaskiddy, Ringsend, Riverchapel, Riverstick, Riverstown (Sligo), Riverstown (Tipperary/Offaly), Robertstown, Rochfortbridge, Rockchapel, Rockcorry, Rockmills, Rolestown, Roosky, Rosbercon, \"Roscommon\", Roscrea, Rosegreen, Rosemount, Rosenallis, Roslevan, Rosmuc, Rossaveal, Rosscarbery, Rosses Point, Rossinver, Rosslare Harbour, Rosslare Strand, Rossnowlagh, Ross Port, Roundstone, Roundwood, Royal Oak, Ruan, Rosses Point, Rush, Rushbrooke, Rylane\nS.\nSaggart, Salia (S\u00e1ile), Sallins, Sallybrook, Sallynoggin, Salthill, Saltmills, Sandpit, Sandycove, Sandyford, Sandymount, Santry, Scarnagh, Scariff, Scraggane, Schull, Scotshouse, Scotstown, Screeb, Shammer, Shanagarry, Shanahoe, Shanagolden, Shanbally, Shanballymore, Shannon, Shannon Harbour, Shannonbridge, Shercock, Sheriff Street, Shinrone, Shrule, Silvermines, Sixmilebridge, Skehana, Skerries, Skibbereen, Skreen, Skryne, Slane, \"Sligo\", Smithborough, Sneem, Sooey, Spanish Point, Spiddal, Spink, St Johnston, St Mullin's, Stamullen, Staplestown, Stepaside, Stillorgan, Stonetown, Stoneybatter, Stradbally, Strade, Stradone, Straffan, Stranorlar, Stratford-on-Slaney, Streamstown, Strokestown, Summerhill, Suncroft, Sutton, Swanlinbar, Swineford, Swinford, \"Swords\"\nT.\nTacumshane, Taghmaconnell, Taghmon, Taghshinny, \"Tallaght\", Tallow, Tang, Tarbert, Tarmonbarry, Teelin, Templeglantine, Templemore, Templeogue, Templenoe, Terenure, Termon, Termonfeckin, Terryglass, The Harrow, The Rower, The Swan, Thomastown, Thurles, Ticknock, Timahoe, Timoleague, Timolin, Tinahely, Tinryland, Tinure, Tipperary, Togher (Cork), Toomevara, Touraneena, Toorlestraun, Tourmakeady, Tower, Tragumna, \"Tralee\", Tramore, Trim, Tuam, Tuamgraney, Tuarnafola, Tubber, Tubberclare, Tubbercurry, Tulla, Tullaghan, Tullahought, \"Tullamore\", Tullow, Tullyallen, Tulrahan, Tulsk, Turloughmore, Two-Mile Borris, Tydavnet, Tynagh, Tyrrellspass, Tunnagh\nU.\nUnion Hall, Upperchurch, Upton, Urlingford, Urris\nV.\nValleymount, Ventry, Vicarstown, Villierstown, Virginia\nW.\nWalkinstown, Walsh Island, Watch House Village, Waterford, Watergrasshill, Waterville, Wellingtonbridge, Westport, \"Wexford\", Whitechurch, Whitegate (Clare), Whitegate (Cork), \"Wicklow\", Williamstown, Windgap, Windy Arbour, Woodenbridge, Woodford, Woodlawn\nY.\nYellow Furze, Youghal"}
{"id": "114833", "revid": "2225", "url": "https://it.wikipedia.org/wiki?curid=114833", "title": "Gambadilegno", "text": ""}
{"id": "114834", "revid": "1590006", "url": "https://it.wikipedia.org/wiki?curid=114834", "title": "Dream team", "text": ""}
{"id": "114840", "revid": "404338", "url": "https://it.wikipedia.org/wiki?curid=114840", "title": "Cucina nonya", "text": "La cucina nonya \u00e8 una forma di cucina riscontrabile tra le varie comunit\u00e0 cinesi di Malaysia, Singapore ed Indonesia, dette dei \"Cinesi dello Stretto\" o \"Peranakan\" che in malese vuol dire \"nati qui\".\nSi caratterizza sia per la mescolanza di spezie ed erbe del sudest asiatico con i tipici ingredienti della cucina cinese. \nOrigini.\nL'origine del nome risale al XV secolo, quando commercianti cinesi iniziarono a stabilirsi nel sudest asiatico, in particolare Malacca, Penang e Singapore: a causa delle restrizioni sull'espatrio delle donne cinesi furono costretti a prendere moglie tra la popolazione locale. I figli maschi venivano inviati nella madrepatria per ricevervi un'educazione tradizionale, mentre le figlie femmine venivano cresciute dalle loro madri in vista di un futuro matrimonio atto a creare importanti legami di sangue tra le famiglie della comunit\u00e0.\nCol tempo si venne cos\u00ec a formare un distinto e ristretto gruppo sub-etnico con un proprio linguaggio, abbigliamento e cucina. Gli uomini della comunit\u00e0 venivano chiamati \"Baba\", mentre le donne \"Nonya\", da qui il termine con il quale s'indica la cucina stessa, la quale riflette quindi il mix culturale della comunit\u00e0. \nIngredienti.\nDalla cucina malese tradizionale vennero presi ingredienti quali la pasta di gamberetti (belacan), il peperoncino, la citronella, la galanga e la curcuma, mentre da quella cinese la passione per il maiale e i metodi usati per la preparazione del cibo.\nAd arricchire il tutto pi\u00f9 tardi vennero incorporati molti altri ingredienti presi dalle cucine indiana, thailandese e portoghese. Si crearono inoltre varianti locali: In particolare nella zona di Malacca e Singapore con la vicinanza dell'Indonesia il cibo \u00e8 pi\u00f9 dolce, ricco di latte di cocco e spezie malesi, come il coriandolo e il cumino. Al contrario le \"nonyas\" di Penang prendono ispirazione dalla vicina Thailandia con una preferenza per il cibo aspro, il peperoncino piccante, le erbe aromatiche e il belacan.\nMetodi di preparazione.\nNel passato vi era abbastanza ricchezza e tempo libero per permettere alle donne di dedicarsi completamente all'arte culinaria e alla preparazione di piatti complicati. Sebbene le famiglie pi\u00f9 ricche si avvalessero dell'aiuto di domestici, le \"noyans\" di tutte le classi sociali erano comunque in grado di preparare gli ingredienti base essenziali per i loro elaborati menu, con la macinazione delle spezie, la spremitura del latte di cocco e la pestatura del belacan. Oggi l'uso di un frullatore rimpiazza egregiamente il mortaio e la macina, con l'unica eccezione della lavorazione del sambal belacan, un condimento altamente aromatico.\nI \"curry\", i \"sambal\", le zuppe e i piatti di maiale stufato vengono spesso lasciati riposare un'ora o pi\u00f9, per permettere di sprigionare a pieno il sapore. \nModi di servire.\nLe specialit\u00e0 della cucina nonya, ad eccezione dei piatti unici con la pasta, sono comunemente servite con riso bianco e mangiati secondo l'uso cinese. In realt\u00e0 la tradizione vorrebbe che eccetto le zuppe, servite individualmente con un cucchiaio, i \"sambal\" e i \"curry\" siano mangiati secondo lo stile malese, cio\u00e8 con le mani."}
{"id": "114843", "revid": "767487", "url": "https://it.wikipedia.org/wiki?curid=114843", "title": "Tesis", "text": "Tesis \u00e8 un film del 1996 diretto da Alejandro Amen\u00e1bar, e interpretato tra gli altri da Ana Torrent, Fele Mart\u00ednez e Eduardo Noriega. Primo lungometraggio del regista spagnolo, ha ottenuto sette Premi Goya.\nTrama.\nAngela, una giovane studentessa della Facolt\u00e0 di Cinema di Madrid, sta preparando la sua tesi di laurea: l'argomento \u00e8 la violenza negli audiovisivi. Per questo si rivolge al suo relatore per commissionargli una ricerca dei film pi\u00f9 violenti in circolazione. L'anziano professore si reca nella videoteca dell'istituto e preleva una videocassetta presente in una stanza accessibile solo tramite i corridoi delle vecchie caldaie, recandosi poi nella sala-proiezioni per visionarla. Qualche ora pi\u00f9 tardi Angela raggiunge il professore nella sala, ma rinviene il docente seduto con gli occhi e la bocca spalancati, morto d'infarto. La ragazza, spinta dalla curiosit\u00e0, prende la videocassetta e la porta via, saltando la lezione che avrebbe dovuto tenere il professore.\nChema, scorbutico studente patito di snuff movie a cui Angela si era rivolta in precedenza, intuisce che il nastro \u00e8 in suo possesso e la convince a guardarlo insieme. Sullo schermo del televisore appare un lungo piano-sequenza in cui una ragazza, legata ad una sedia, viene torturata, uccisa e fatta a pezzi da un uomo col passamontagna. \u00c8 un vero snuff movie e la ragazza torturata \u00e8 Vanessa, una studentessa scomparsa da circa due anni.\nChema nota che il filmato ha subito dei tagli nei momenti in cui Vanessa ha gridato il nome dell'assassino, segno del fatto che lo conosceva; inoltre ravvisa nelle immagini dei dettagli significativi che lo fanno risalire al tipo di telecamera usata, un modello digitale non molto diffuso all'epoca dei fatti. Tra i possessori di una telecamera di questo tipo Angela scopre esserci un altro studente di cinema, B\u00f2sco, un giovane seducente in passato amico di Vanessa e ora fidanzato con Yolanda. Dopo un approccio non proprio amichevole, Angela lo intervista con la scusa di fare un reportage sulla vittima; l'atteggiamento ambiguo di B\u00f2sco rende Angela al tempo stesso sospettosa e attratta dal ragazzo, che inizia a farle una corte serrata.\nA causa della presenza di Angela, B\u00f2sco e Yolanda si lasciano, e Angela viene a sapere da quest'ultima che B\u00f2sco e Chema hanno collaborato in alcuni cortometraggi, e che \u00e8 stato proprio Chema a parlargli degli snuff movies: tuttavia nessuno dei due ha mostrato di riconoscere l'altro. Questo insinua in Angela forti sospetti nei confronti di Chema. Tuttavia, \u00e8 proprio Chema a confidare ad Angela i suoi sospetti sul nuovo relatore della sua tesi, il professor C\u00e0stro, che lui ritiene coinvolto nella sparizione di Vanessa. I due si recano nella videoteca dov'\u00e8 morto il primo professore e da qui accedono a dei corridoi sotterranei che li conducono ad una sala nascosta provvista di schermi, moviole e strumenti per il montaggio di pellicole; poco distante rinvengono una pila di snuff movies: comprendono che all'interno dell'istituto esiste un'organizzazione dedicata al traffico di tali filmati. Mentre stanno esaminando la scena, qualcuno li chiude nel sotterraneo e li lascia al buio.\nAngela si addormenta e, al risveglio, si ritrova da sola; mentre cerca l'amico qualcuno la narcotizza. Quando riprende coscienza, la studentessa \u00e8 legata ad una sedia, con davanti una telecamera pronta per girare e il prof. C\u00e0stro. Questi dichiara di essere il montatore degli snuff movies, mentre indica come assassino materiale \"il suo amico\", senza specificare se si tratti di B\u00f2sco o Chema. Il professore si appresta a uccidere la ragazza, ma Chema spunta dal suo nascondiglio e ingaggia una lotta furiosa col docente, che finisce con la morte accidentale di quest'ultimo.\nChema \u00e8 sconvolto per aver ucciso C\u00e0stro, ma Angela lo convince a costituirsi per appellarsi alla legittima difesa. Mentre lui si prepara, Angela fa una brutta scoperta: nell'armadio il ragazzo teneva nascosto il famigerato modello di telecamera posseduto anche da B\u00f2sco, con la quale ha effettuato di nascosto delle riprese di lei in momenti intimi; non riuscendo pi\u00f9 a fidarsi di lui, la ragazza fugge via. Quella stessa sera scopre che B\u00f2sco, in sua assenza, ha iniziato a corteggiare sua sorella: poich\u00e9 nutre ancora dei sospetti su di lui, allontana la ragazzina baciandolo appassionatamente causando la sua gelosia. Angela e B\u00f2sco hanno cos\u00ec modo di parlare del rapporto che lui e Chema avevano prima di conoscerla, cosa che indirizza i sospetti della ragazza su quest'ultimo; intanto Yolanda, credendo che B\u00f2sco e Angela siano ormai fidanzati, inizia a tempestarla di telefonate minatorie sempre pi\u00f9 violente.\nOrmai sull'orlo della pazzia, Angela raggiunge B\u00f2sco nella sua casa delle vacanze per chiedergli di parlare con Yolanda; mentre si trova con lui, improvvisamente manca la corrente e B\u00f2sco viene tramortito da un misterioso aggressore che si rivela essere Chema. Mentre questi cerca di convincere Angela che sia venuto l\u00ec per salvarla, B\u00f2sco si riprende e ingaggia con lui una lotta al termine della quale quasi lo uccide. Mentre B\u00f2sco lo lega, Angela, su indicazione di Chema, accede al garage e scopre che si tratta dello stesso ambiente che aveva visto sullo sfondo dello snuff movie di Vanessa: B\u00f2sco \u00e8 il suo assassino. Vistosi scoperto, il ragazzo la lega e le mostra il cadavere di Yolanda, che lui ha ammazzato poco prima quando era venuta a chiederle di tornare insieme.\nAngela \u00e8 di nuovo legata con una telecamera davanti pronta a riprenderla; B\u00f2sco inizia a torturarla, ma con uno stratagemma lei riesce a slegarsi e ad impossessarsi della sua pistola. Sfruttando il fascino che esercita nei suoi confronti il maniaco riesce quasi a sottrarle l'arma, ma la giovane riesce a sparare in tempo e a ucciderlo, mettendosi in salvo. Tutto \u00e8 stato filmato dalla telecamera. Giorni dopo Angela va a trovare Chema in ospedale e si riconcilia con lui; nel frattempo, sugli schermi delle televisioni, i telegiornali stanno per trasmettere lo snuff movie di Vanessa, a scopo \"educativo\"."}
{"id": "114844", "revid": "56620", "url": "https://it.wikipedia.org/wiki?curid=114844", "title": "Vincenzo Ruffo (compositore)", "text": "Biografia.\nVincenzo Ruffo nacque a Verona, dove si fece prete nel 1531. Pubblic\u00f2 il suo primo libro di musica nel 1539, e si pensa che sia stato il primo italiano a pubblicare una messa nel 1542. Nel 1542 si trasfer\u00ec anche a Milano a lavorare per Alfonso d'Avalos, all'epoca governatore della citt\u00e0 lombarda. Quando d'Avalos fu richiamato a Madrid nel 1546, Ruffo ritorn\u00f2 a Verona, dove diresse l'Accademia Filarmonica della citt\u00e0 nel 1551-1552 e nel 1554 divent\u00f2 maestro del coro della cattedrale. \nNel 1558 viene stampato a Venezia, presso Antonio Gardano, un suo libro di 25 madrigali a 5 voci dal nome \"Opera nova di musica intitolata Armonia Celeste\".\nLa sua musica in questo periodo fu fortemente influenzata dalla scuola franco-fiamminga, ma quando nel 1563 divent\u00f2 maestro del Duomo di Milano sotto Carlo Borromeo, inizi\u00f2 a comporre nello stile Tridentino di cui Borromeo era un grande sostenitore. Nel 1572 divent\u00f2 maestro a Pistoia, quindi a Milano nuovamente e mor\u00ec nel 1587 mentre ricopriva la carica di maestro del Duomo di Sacile.\nTra i suoi allievi ebbe il maestro di cappella Matteo Asola."}
{"id": "114847", "revid": "767487", "url": "https://it.wikipedia.org/wiki?curid=114847", "title": "Viaggio al centro della Terra (film 1959)", "text": "Viaggio al centro della Terra (\"Journey to the Center of the Earth\") \u00e8 un film di fantascienza/avventura del 1959 diretto da Henry Levin e prodotto da Charles Brackett. \u00c8 ispirato liberamente al romanzo omonimo di Jules Verne.\nNel film vengono utilizzati effetti speciali e rappresentazioni fantastiche (come i dinosauri) inconsueti per la Hollywood dell'epoca.\nTrama.\nEdimburgo, 1880: il professor Oliver Lindenbrook riceve in regalo dai suoi studenti un frammento di roccia vulcanica (una peridotite islandese) che presenta un peso specifico insolitamente alto.\nNel tentativo di fondere la roccia in un forno per analizzarla, la troppa acqua regia immessa nel forno fa esplodere il tutto, liberando dal frammento lavico un filo a piombo recante delle antiche incisioni. Una volte decifrate queste si rivelano essere le indicazioni lasciate dall'esploratore Arne Saknussemm per accedere ad un passaggio verso il centro della Terra.\nLindenbrook scrive al professore G\u00f6taborg di Stoccolma per avere un consulto. Trascorso un certo tempo senza che sia giunta una risposta, Lindenbrook e il suo pupillo Alec partono per il luogo indicato dalle iscrizioni, in Islanda. Qui scoprono che G\u00f6taborg \u00e8 stato ucciso, e che stava per usurpargli la scoperta e partire con una propria spedizione.\nLa vedova di G\u00f6taborg offre tutto l'equipaggiamento preparato dal marito a condizione di prendere parte lei stessa alla spedizione, alla quale si unisce anche un ragazzone islandese, Hans.\nLa discesa verso il centro della terra, indicata dal picco del monte Skartaris, inizia da una grotta nascosta nell'imboccatura del vulcano Sn\u00e6fell (Sn\u00e6fellsj\u00f6kull, ovvero cratere dello Sn\u00e6fell): qui il cammino \u00e8 pieno di insidie, tra giganteschi funghi commestibili, dinosauri e tempeste magnetiche. Ad un certo momento incontrano il conte Saknussemm, discendente dell'esploratore Arne che per primo raggiunse il centro della Terra e scrisse il messaggio col proprio sangue sul peso a piombo. Il conte Saknussemm si rivela essere l'assassino di G\u00f6taborg e minaccia anche la spedizione Lindenbrook.\nDopo essersi liberati del conte Saknussemm e avere scoperto la mitica Atlantide, il gruppo riesce a risalire rocambolescamente in superficie, riparandosi all'interno di un antico braciere, cavalcando il magma in un camino vulcanico che poi si riveler\u00e0 essere lo Stromboli.\nNozioni scientifiche.\nIl centro esatto della Terra \u00e8 rappresentato come un mulinello di acqua su cui i personaggi navigano, ed \u00e8 presente un campo di forze capace di attrarre qualsiasi oggetto. Infatti nel film vengono attirati un organetto, un libro ed alcuni oggetti d'oro. Questa rappresentazione \u00e8 alquanto inverosimile, poich\u00e9 al centro gravitazionale del pianeta ci si aspetterebbe una totale assenza di peso. Secondo le conoscenze geologiche attuali l'interno della terra \u00e8 inoltre costituito da materiali a temperature di migliaia di gradi, anche se ai tempi di Verne, antecedenti alla teoria della tettonica a zolle, la cosa non era cos\u00ec ovvia. Inoltre il ritrovamento del messaggio cifrato scritto con il sangue sul peso di un filo a piombo racchiuso in un pezzo di lava \u00e8 palesemente assurdo poich\u00e9, essendo la temperatura della lava fusa di oltre 1.200\u00a0\u00b0C, qualsiasi traccia organica sarebbe evaporata."}
{"id": "114850", "revid": "834", "url": "https://it.wikipedia.org/wiki?curid=114850", "title": "Stretto della Manica", "text": ""}
{"id": "114852", "revid": "834", "url": "https://it.wikipedia.org/wiki?curid=114852", "title": "Canale della manica", "text": ""}
{"id": "114853", "revid": "104458", "url": "https://it.wikipedia.org/wiki?curid=114853", "title": "Traci", "text": "I Traci () erano una popolazione indoeuropea storicamente stanziata nell'estremit\u00e0 sudorientale della penisola balcanica, nella regione che da loro ha preso il nome (Tracia, corrispondente grossomodo alle odierne Bulgaria meridionale, Turchia europea e Grecia nordorientale) e in alcune aree adiacenti, espandendosi a nord fino al basso corso del Danubio.\nI Traci vengono descritti da Erodoto come il popolo pi\u00f9 numeroso, dopo gli indiani, e probabilmente il pi\u00f9 potente, affermando che l'insieme delle terre che controllavano sarebbe stato un vasto impero, se fossero stati uniti. Ma i Traci erano divisi in molti gruppi e trib\u00f9; solo in alcuni casi qualche sovrano riusc\u00ec, per brevi periodi, a riunire tali popoli.\nStoria.\nLe origini e il rapporto tra Daci e Geti.\nGiuseppe Flavio considera fondatore dei Traci il personaggio biblico Tiras, figlio di Jafet: \"Tiras diede a coloro che governava il nome di Tirasiani; ma i Greci cambiarono il nome in Traci\".\nA lungo Daci e Geti sono stati ritenuti parte del ceppo tracico, del quale avrebbero formato il ramo settentrionale; in tal caso, nel V secolo a.C. avrebbero occupato tutta l'area compresa tra le attuali Grecia settentrionale e Russia meridionale, tanto che Erodoto li indicava come il secondo popolo pi\u00f9 potente del mondo conosciuto. Stando a studi pi\u00f9 recenti, tuttavia, \u00e8 invece possibile che Daci e Geti siano da ascrivere - insieme ai Misi dell'Anatolia - a un ramo a s\u00e9 stante della famiglia indoeuropea.\nDei Traci sono stati tramandati i nomi di numerosi re, alcuni storici, altri mitologici: Amadoco, Amadoco I, Berisade, Bisalte, Carope, Cersoblepte, Cisseo, Cotys I, Cotys IV, Diomede, Dromicete, Eagro, Eumolpo, Hemo, Hebryzelmi, Licurgo, Lisimaco, Remetalce I, Remetalce II, Remetalce III, Rescuporide, Reso, Seute I, Seute II, Seute III, Sitalce, Strimone, Tegirio, Tereo e Teres.\nI Traci nei poemi omerici.\nCollocati immediatamente a nord della Grecia antica, i Traci furono precocemente coinvolti nelle sue vicende storiche, apparendo gi\u00e0 nei poemi omerici. Nell'\"Iliade\", i Traci combattono quali alleati di Priamo nella Guerra di Troia, guidati dal giovane re Reso.\nNell'\"Odissea\", Ulisse e i suoi uomini di ritorno dalla guerra saccheggiano la Tracia, in particolare le terre dei Ciconi, che avevano come capitale la citt\u00e0 di Ismara.\nVI-V secolo a.C..\nNel 510 a.C. i Traci furono in gran parte sottomessi alla Persia di Dario I; poco pi\u00f9 tardi figurano tra le componenti dell'esercito che Serse condusse contro la Grecia.\nPoco pi\u00f9 tardi, un sovrano (Teres della trib\u00f9 degli Odrisi) riusc\u00ec a riunire sotto il suo scettro le varie popolazioni traciche, lasciando poi il regno al figlio Sitalce. Questi, secondo quanto riportato da Tucidide, nel 429 a.C. guid\u00f2 il suo popolo in una spedizione contro la Macedonia. Ben presto per\u00f2 le tendenze centrifughe delle varie trib\u00f9 ripresero il sopravvento, portando i Traci sotto l'influenza - anche se non sotto un pieno dominio - dei vicini Macedoni.\nIV-III secolo a.C..\nUn nuovo momento di unit\u00e0 del popolo fu ottenuto dal re Cotys I nella prima met\u00e0 del IV secolo a.C., che rafforz\u00f2 la sua posizione imparentandosi con il generale ateniese Ificrate. Nel 375 a.C. soffoc\u00f2 la ribellione dei Triballi, una delle trib\u00f9 che componevano il popolo tracico, e nel 359 a.C. sconfisse gli Ateniesi, ottenendo il controllo della penisola del Chersoneso Tracico.\nAlla sua morte i Traci tornarono per\u00f2 a dividersi in pi\u00f9 Stati, subendo l'influenza del vicino e in ascesa regno di Macedonia di Filippo II e Alessandro Magno, il quale effettu\u00f2 una spedizione per sottomettere i Traci proprio all'inizio del suo regno (335 a.C.).\nII-I secolo a.C..\nI Traci furono coinvolti nel conflitto tra Roma e la Macedonia: l'Urbe invi\u00f2 diverse spedizioni contro di loro, anche se in questa prima fase non mir\u00f2 alla completa sottomissione.\nAndrisco, al tempo del dominio romano della Macedonia, form\u00f2 un esercito di Traci e Macedoni e diede una temporanea indipendenza alla Macedonia proclamandosi anche re di essa.\nSul finire del I secolo a.C. una nuova, effimera unit\u00e0 fu ricostituita sotto re Cotys IV della trib\u00f9 dei Sapei, che riusc\u00ec a farsi riconoscere da Roma e a trasmettere il titolo al figlio Remetalce I.\nDi origine trace fu Spartaco, il gladiatore che guid\u00f2 una grande rivolta in Italia dal 73 al 71 a.C. La sua armata di gladiatori e schiavi sconfisse diverse legioni romane in quella che \u00e8 conosciuta come la Terza guerra servile. Il suo esercito fu poi annientato dai Romani nella battaglia del fiume Sele.\nLa conquista romana.\nNell'11 a.C., un certo Vologeso di Besso, sacerdote di Dioniso presso i Traci, facendo ricorso a diverse pratiche divinatorie ottenne di essere seguito da molti, mettendo in atto l'uccisione di Rescuporide II (re degli Odrisi), figlio di Cotis VII. Subito dopo, grazie alla fama che si era fatto per il suo potere divino, priv\u00f2 delle sue forze Remetalce I, zio di Rescuporide, che fu incalzato fino nel Chersoneso tracico, che devast\u00f2. Fu cos\u00ec che, a causa di Vologeso e dei Sialeti che compivano continue incursioni contro la provincia di Macedonia, venne inviato contro di loro e con il suo esercito provinciale Lucio Calpurnio Pisone, che era governatore della Panfilia. E quando i Bessi vennero a sapere del sopraggiungere del governatore romano, iniziarono a ritirarsi, ma Pisone entr\u00f2 nei loro territori e, nonostante una prima sconfitta, li vinse e devast\u00f2 i loro territori e quelli delle popolazioni limitrofe che erano insorte insieme a loro. Accompagnato da un paio di legioni, vi rimase per tre anni di guerre ininterrotte (dall'11 al 9 a.C.), al termine delle quali sottomise tutte quante le popolazioni traciche, imponendosi su alcune con il loro consenso, terrorizzandone altre, scendendo a patti con altre ancora dopo aspri combattimenti. Per questi motivi gli vennero tributati delle \"supplicationes\" e gli \"ornamenta triumphalia\".\nAlla morte di Remetalce I il regno torn\u00f2 a dividersi; preoccupata dalla conflittualit\u00e0, Roma inizi\u00f2 a intervenire massicciamente a partire dal 19; nel 46, alla morte dell'ultimo re Remetalce III, l'imperatore Claudio occup\u00f2 la regione e istitu\u00ec la provincia di Tracia.\nLa lingua dei Traci, e quindi la loro identit\u00e0 come popolo, sopravvisse a lungo alla romanizzazione, come testimoniano non solo Ovidio (esiliato proprio in Tracia, a Tomi, nel I secolo), ma anche autori molto pi\u00f9 tardi, come Teodosio di Cappadocia e Giordane (VI secolo).\nLa slavizzazione.\nA determinare la definitiva dissoluzione dei Traci come popolo autonomo sarebbe stato il processo di slavizzazione, che prese il via con l'invasione slava che sommerse la Tracia a partire dal VI secolo; tracce della loro lingua, principalmente nella toponomastica, si conservarono nelle lingue slave che si svilupparono sul loro antico territorio.\nSociet\u00e0.\nIl popolo trace era frazionato in numerose trib\u00f9; tra esse, certamente traci erano Bessi, Bisalti, Bitini, Ciconi, Dii, Odomanti, Edoni, Maedi, Odrisi, Satiri, Tini e Triballi. Incerta, invece, la filiazione tracica di Geti e Agatirsi.\nReligione.\nIl dio principale era Zibelthiurdos o Gebeleizis identificato come una sorta di Zeus, altre importanti divinit\u00e0 erano Bendis, paragonata dai Greci ad Artemide, Zalmoside e Darzo, un dio guaritore. Presso i Traci erano venerate anche divinit\u00e0 con attributi simili ad Ares, ad Hermes e ad Asclepio.\nLingua.\nLa lingua trace \u00e8 una lingua indoeuropea estinta di tipo satem affine alle altre lingue dei balcani precedenti all'arrivo degli slavi e dei bulgari.\nNon conosciamo un alfabeto proprio a questa lingua e le rare testimonianze sono scritte in alfabeto greco o latino.\nCultura.\nLetteratura.\nDi origine tracia erano molte figure mitiche, come gli dei Dioniso e Semele; il poeta Orfeo; e i re pi\u00f9 sopra ricordati, il pi\u00f9 importante dei quali fu il semidio Reso, destinato a venire colpito nel sonno da Diomede durante la guerra di Troia, nella quale aveva inviato in aiuto di Priamo dapprima un grande contingente guidato da Acamante e Piroo (accompagnato dal giovane figlio Rigmo) e in seguito quello di cui egli stesso era a capo. Dopo la guerra di Troia alcuni Traci seguirono Enea in Italia, come riferisce Virgilio nell'Eneide.\nSecondo Omero i guerrieri traci portavano i capelli lunghi. Erano noti anche per la bellezza del loro volto. I Traci non conoscevano la scrittura, quindi raccontavano i loro miti oralmente.\nArte.\nArchitettura.\nAll'inizio del XXI secolo, gli archeologi bulgari hanno fatto sorprendenti scoperte nella Bulgaria centrale, definite come la valle dei re traci.\nOreficeria.\nI Traci raggiunsero un altissimo sviluppo nell'artigianato. I principali reperti sono: coppe cesellate in metalli preziosi ed incisioni di animali su metallo. Siti di importanti ritrovamenti sono a Varna e a Panagjuri\u0161te."}
{"id": "114854", "revid": "900953", "url": "https://it.wikipedia.org/wiki?curid=114854", "title": "Helianthus annuus", "text": "Il girasole comune (Helianthus annuus ) \u00e8 una pianta annuale con una grande infiorescenza a capolino appartenente alla famiglia delle Composite.\nEtimologia.\nIl nome generico (\"Helianthus\") deriva da due parole greche: \"\u201dhelios\u201d\" (= sole) e \"\u201danthos\u201d\" (= fiore) in riferimento alla tendenza della pianta a girare sempre il bocciolo verso il sole, prima della fioritura (il fiore maturo invece \u00e8 sempre rivolto ad est). Questo comportamento \u00e8 noto come eliotropismo.\nL'epiteto specifico (\"annuus\") indica il tipo di ciclo biologico (annuale). Anche il nome comune italiano (\"Girasole\") richiama la rotazione dei boccioli in direzione del sole. Il termine \u201cgirasole\u201d \u00e8 anche usato per indicare le altre piante appartenenti al genere \"Helianthus\", molte delle quali sono perenni.\nIl binomio scientifico attualmente accettato (\"Helianthus annuus\") \u00e8 stato proposto da Linneo (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nIl fusto nei paesi di origine pu\u00f2 superare 4 m. La forma biologica della specie \u00e8 terofita scaposa (T scap), sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme; sono inoltre munite di asse fiorale eretto, spesso con poche foglie. La pianta ha una pubescenza ruvida.\nRadici.\nLe radici sono di tipo fittonante cio\u00e8 formate da una radice principale di forma cilindrica.\nFoglie.\nLe foglie sono grandi a disposizione opposta nella parte bassa del fusto, e a disposizione alterna nel resto della pianta.\nInfiorescenza.\nQuello che viene definito il fiore \u00e8 in realt\u00e0 il capolino (chiamato in generale infiorescenza), composto da un insieme di numerosi fiori. Il capolino per ogni pianta generalmente \u00e8 unico; se presenti altri capolini (eventualmente pochi, al massimo fino a 9), quelli laterali sono pi\u00f9 piccoli. La struttura dei capolini \u00e8 quella tipica delle Asteraceae: un peduncolo ingrossato sorregge un involucro emisferico villoso composto da pi\u00f9 brattee (o squame, generalmente da 20 a 30) a disposizione embricata e poste in diverse serie che fanno da protezione al ricettacolo lievemente convesso e munito di pagliette avvolgenti i semi, sul quale s'inseriscono due tipi di fiori: quelli esterni, chiamati \"fiori dei petali\" (da 17 a 30), ligulati che possono essere gialli, o eventualmente marroni, arancioni o di altri colori (specialmente nei cultivar) e sono disposti in un unico rango; quelli interni, chiamati \"fiori del disco\" (fino a 150, ma anche di pi\u00f9), sono tubulosi di colore arancio scuro-bruno. Le brattee dell'involucro sono di due tipi: quelle esterne di tipo fogliaceo, largamente ovate e acuminate; quelle interne pi\u00f9 brevi, lineari (simili alle pagliette del ricettacolo) e abbraccianti per met\u00e0 gli acheni. Diametro del capolino: da 8 a 15\u00a0cm (nelle piante coltivate da 20 a 50\u00a0cm). Lunghezza del peduncolo: 20\u00a0cm. Diametro dell'involucro: 15 \u2013 40\u00a0mm (massimo 200\u00a0mm). Dimensione delle squame/brattee: larghezza 5 \u2013 8\u00a0mm; lunghezza 13 \u2013 25\u00a0mm.\nLa sistemazione dei fiori all'interno del disco avviene secondo la sezione aurea, ottenendo uno schema a spirali in cui il numero di spirali orarie e di quelle antiorarie sono successivi numeri di Fibonacci. Di solito ci sono 34 spirali in un senso e 55 nell'altro; in girasoli molto grandi si possono trovare 89 spirali in un senso e 144 nell'altro.\nFiore.\nI fiori sono simpetali, zigomorfi (quelli ligulati) e attinomorfi (quelli tubulosi); sono inoltre tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono sterili; mentre quelli del disco centrale (tubulosi) sono bisessuali.\nFrutti.\nQuando i fiori del disco maturano, diventano semi. Tuttavia ci\u00f2 che \u00e8 comunemente chiamato seme \u00e8 in realt\u00e0 il frutto (un achenio) della pianta, con i veri semi circondati da pula indigeribile e provvisto di un pappo formato da due squame (o denti) lineari-acute e precocemente caduche. La forma degli acheni va da ovale a oblunga ed \u00e8 compresso longitudinalmente (Amigdaliforme). Il colore \u00e8 variabile da nero a grigio chiaro. La superficie \u00e8 vellutata. I semi hanno colori e dimensioni diverse: si distinguono in corti, medi e lunghi (in quelli medi la lunghezza \u00e8 il doppio della larghezza, mentre quelli pi\u00f9 corti contengono pi\u00f9 olio); i colori vanno dal bianco, al giallo-paglierino, al grigio e fino al nerastro. Dimensioni del frutto: 8 \u2013 15\u00a0mm. Lunghezza delle squame/denti: 1 \u2013 3,5\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"H. annuus\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Helianthus\") \u00e8 composto da circa 50-70 specie secondo i vari autori. Le varie specie del genere vengono distinte soprattutto in base al ciclo biologico: annuo o poliennale. \"H. annuus\" ovviamente appartiene al primo gruppo. Il numero cromosomico di \"H. annuus\" \u00e8: 2n = 34.\nVariabilit\u00e0.\n\"H. annuus\" \u00e8 una specie molto variabile e ancora manca di una stabile e ampiamente adottata classificazione infraspecifica. Diverse forme sono presenti specialmente con colorazioni diverse nei fiori del raggio. I problemi di classificazione sono inoltre accentuati da fatto che questa specie si ibrida facilmente con altre specie annuali.\nIbridi.\nData l'importanza economica della specie di questa voce, diversi studi sono stati fatti sui fenomeni di ibridazione di \"H. annuus\" con altre specie dello stesso genere. Qui di seguito vengono segnalati alcuni di questi studi. Alcune ricerche hanno dimostrato che la specie \"Helianthus anomalus\" \u00e8 un ibrido derivato dall'incrocio di \"H. annuus\" con \"Helianthus petiolaris\" .\nLo studio condotto dal professore Loren Rieseberg (del UBC Botanical Garden - University of British Columbia, Vancouver, Canada) ha evidenziato che le due specie genitori (\"H. annuus\" e \"H. petiolaris\") differiscono per almeno dieci riassetti genomici (tre inversioni e sette traslocazioni) che influiscono sulla ricombinazione e aumentano la possibilit\u00e0 di introgressione delle specie ibride figlie. Oltre a \"H. anomalus\" le due specie genitore (\"H. annuus\" e \"H. petiolaris\"), in passato, hanno prodotto altre due nuove specie: \"Helianthus deserticola\" e \"Helianthus paradoxus\" . Normalmente la speciazione (creazione di nuove specie) \u00e8 associata alla poliploidia, in questo caso invece si \u00e8 avuta una \u201cibridazione diploide\" in quanto sia le specie genitori che figlie sono diploidi.\nUn habitat adatto pu\u00f2 favorire il ripristino della fertilit\u00e0 negli ibridi (e quindi una spinta favorevole alla speciazione) senza che necessariamente vi sia una modificazione del numero cromosomico (ibridazione omoploide). Nel caso precedente ad esempio \"H. annuus\" predilige suoli compatti e argillosi, mentre \"H. petiolaris\" preferisce suoli sabbiosi. I tre ibridi citati abitano substrati completamente diversi: \"H. anomalus\" e \"H. deserticola\" colonizzano suoli molto aridi, mentre \"H. paradoxus\" si trova bene in zone umide e salmastre. La specie di questa voce \u00e8 stata utile anche per studiare l'ibridazione introgressiva (o introgressione).\nQuesto processo consiste in continui reincroci dei discendenti ibridi con una delle specie parentali; si ottiene cos\u00ec che alcuni caratteri di una specie vengano incorporati in modo permanente nell'altra (utile ad esempio nella coltivazione per ottenere precise caratteristiche desiderate). Un altro studio \u00e8 stato fatto sugli ibridi naturali di \"H. annuus\" con \"Helianthus argophyllus\" . Le specie figlie differiscono tra di loro per due traslocazioni cromosomiche reciproche (un frammento di cromosoma viene trasferito in un altro cromosoma non omologo) riducendo cos\u00ec la fertilit\u00e0 degli ibridi.Altri ibridi:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nIl \u201cGirasole comune\u201d \u00e8 uno dei fiori pi\u00f9 caratteristici e riconoscibili e quindi difficilmente confondibile con altre specie. Qui vengono brevemente citate le altre specie dello stesso genere (\"Helianthus\") presenti spontaneamente sul territorio italiano. Tutte sono comunque considerate sub-spontanee o esotiche naturalizzate.\nUsi.\nFarmacia.\n di questo fiore contengono il glucoside della quercetina (quercimeritrina), alcune basi amminiche, dei sali di calcio dell'acido solanico e una xantofilla. Le propriet\u00e0 curative secondo la medicina popolare sono:\nAlimentazione.\n\u00c8 una pianta mellifera e si pu\u00f2 ottenere miele monoflorale nelle zone di ampia coltivazione, ha una cristallizzazione rapida e un giallo intenso.\nI semi di girasole vengono consumati decorticati e tostati, spesso salati come snack, specialmente in Cina, Stati Uniti ed Europa. Possono essere utilizzati per insalate o se ne pu\u00f2 estrarre un olio. Tutt'oggi sono disponibili variet\u00e0 ad alto tenore di acido oleico che non si discostano troppo dalla composizione dell'olio di oliva.\nI semi del girasole per spremitura contengono le seguenti sostanze:\nProduzione.\nIndustria.\nI semi sono impiegati inoltre come mangime per uccelli e roditori. Se ne pu\u00f2 estrarre anche olio per motori, usato per produrre biodiesel, pi\u00f9 economico di altri carburanti. I residui della spremitura sono impiegati come mangime per il bestiame. I girasoli producono del lattice, oggetto di esperimenti volti a utilizzarli come fonti alternative di gomma ipoallergenica.\nColtivazione.\n Per crescere bene, il girasole necessita di molto sole. Cresce meglio in terreni fertili, umidi, ben irrigati. I semi dovrebbero essere interrati ad interfile di 45\u00a0cm con una densit\u00e0 di circa 8-9 piante per metro quadrato e a 2,5\u00a0cm di profondit\u00e0.\nSopporta molto meglio di altre specie, a ciclo primaverile/estivo, limitate carenze idriche. Ad ogni modo, in Italia la semina dovrebbe avvenire verso il mese di marzo nel Sud e in quello di aprile nel Nord. In questo modo si scongiurano le gelate che possono comunque compromettere i germogli.\nDa coloro che non intendono coltivarlo, il girasole \u00e8 considerato una pianta infestante: le variet\u00e0 selvatiche crescono indesiderate nei campi di mais, soia e fagioli e possono avere effetti negativi sul raccolto.\nRecentemente sono state selezionate alcune variet\u00e0 di girasole con il capolino rivolto verso il basso. Queste variet\u00e0 sono meno ricercate dai giardinieri come piante ornamentali, bens\u00ec preferite dai coltivatori in quanto riducono il danno provocato da uccelli e da alcune malattie delle piante. Esistono anche variet\u00e0 transgeniche di girasole, pi\u00f9 resistenti ad alcune malattie.\nAltre notizie.\nStoria.\nIl girasole \u00e8 originario delle Americhe (dal ricco regno del Per\u00f9) dove fu coltivato fin dal 1000 a.C. Francisco Pizarro scopr\u00ec che gli Incas consideravano il girasole l'immagine del loro dio del sole. All'inizio del XVI secolo furono portati in Europa sia riproduzioni in oro del fiore, sia suoi semi.\nIl mito greco.\nNella mitologia greca si racconta come una ninfa di nome Clizia si fosse innamorata del dio del sole Apollo e non facesse altro che guardare il suo carro volare nel cielo. Nove giorni dopo venne per\u00f2 trasformata in un girasole. Per questo motivo la parola girasole esisteva gi\u00e0 molto tempo prima che l\"'Helianthus annuus\" venisse portato in Europa ed \u00e8 evidente che il mito sopracitato (menzionato ne Le metamorfosi di Ovidio) si riferisca pi\u00f9 propriamente all'eliotropio.\nEliotropismo.\nLa maggior parte dei capolini presenti in un campo di girasoli fioriti punta sempre ad est, dove il sole sorge. I boccioli di girasole non ancora maturi invece mostrano un comportamento chiamato di eliotropismo: in giornate soleggiate seguono il percorso del sole nel cielo da est ad ovest, mentre di notte e al crepuscolo tornano ad orientarsi verso est. Il fiore si muove grazie alla crescita asimmetrica dello stelo che sta sotto il bocciolo, dove una differenza di esposizione al sole dello stelo fa accumulare auxine al lato in ombra. Questo ormone induce le cellule ad allungarsi e a crescere con il conseguente piegamento dello stelo col bocciolo che si orienta cos\u00ec verso il sole. Il movimento delle foglie invece, come in molte altre piante, dipende dalla presenza di cellule motrici del pulvino che si trova proprio sotto il picciolo. Il ciclo di movimento del fiore rallenta e alla fine di questo stadio di maturazione, quando il girasole fiorisce, lo stelo si blocca in direzione est. Per questo motivo i girasoli fioriti non sono pi\u00f9 eliotropici, anche se la maggior parte dei fiori punta nella direzione in cui sorge il sole.\nL'infiorescenza del fiore selvatico visibile ad esempio ai bordi delle strade non si volge al sole, bens\u00ec in una direzione qualsiasi ma le foglie continuano a mostrare un certo eliotropismo.\nCuriosit\u00e0.\nIl girasole \u00e8 il fiore simbolo dello Stato del Kansas (USA) e uno dei fiori simbolo della citt\u00e0 di Kitaky\u016bsh\u016b (Giappone).\nVincent van Gogh li immortal\u00f2 in una serie di dipinti ad olio su tela realizzati tra il 1888 e il 1889.\nIl botanico Jacobus Antonius Cortusus (morto nel 1593) descrisse all'amico Pietro Andrea Mattioli (1500 \u2013 1577), medico e botanico di Siena, un esemplare alto 20 spanne (circa 4 metri). Altre fonti riportano che nel 1567 a Padova crebbe un girasole alto 12 m. I semi di identica provenienza generarono altri esemplari che crebbero fino ad 8 m d'altezza in altri luoghi (es. Madrid) ed altri periodi. Pi\u00f9 recentemente esemplari alti oltre 8 m sono stati ottenuti sia nei Paesi Bassi che in Canada (Ontario)."}
{"id": "114855", "revid": "1226", "url": "https://it.wikipedia.org/wiki?curid=114855", "title": "Action Painting", "text": ""}
{"id": "114856", "revid": "287204", "url": "https://it.wikipedia.org/wiki?curid=114856", "title": "Le rovine di Isis", "text": "Le rovine di Isis \"(The Ruins of Isis)\" \u00e8 il titolo di un romanzo di fantascienza di Marion Zimmer Bradley del 1978.\nTrama.\nCinderella/Isis \u00e8 un piccolo pianeta marginale retto da un matriarcato, dove le donne non solo governano ma hanno addirittura negato agli uomini buona parte dei diritti civili, relegando la met\u00e0 maschile della popolazione in uno stato di sostanziale, bonaria schiavit\u00f9. Le donne costruiscono tra loro legami affettivi ed anche sessuali che durano per la vita; l'accoppiamento coi maschi, fondamentale per non estinguere la specie, \u00e8 un rito strettamente regolamentato o, al massimo, un capriccio erotico a cui dedicarsi con uomini-giocattolo.\nCinderella/Isis \u00e8 per\u00f2 anche un luogo chiave per l'archeologia spaziale, dal momento vi si troverebbero le rovine della misteriosa razza che, in tempi remotissimi, colonizz\u00f2 la galassia: i mitici \"Costruttori\".\nOttenere il permesso di atterrare su questo pianeta non \u00e8 facile.\nDal e Cendri sono una coppia di giovani studiosi, marito e moglie (lui archeologo, lei antropologa) e hanno deciso che pur di scendere sul pianeta Isis - e avere un'opportunit\u00e0 di ricerca scientifica che non ha confronti nella galassia - sono disposti a molti sacrifici e perfino ad ingannare le autorit\u00e0 locali.\nNon tutto si svolge per\u00f2 come nei loro programmi: il matriarcato che governa Isis sembra traballare sempre pi\u00f9 da quando si \u00e8 aperta una lotta per la successione. Cendri \u00e8 combattuta e attratta da quella che le si rivela un'affascinante societ\u00e0; l'antropologa, inoltre, si trova in pi\u00f9 occasioni oggetto di attenzioni lesbiche, in particolare da parte di Laurina, che \u00e8 letteralmente innamorata di lei. Da qui crisi di gelosia del marito, che nel frattempo trama nell'ombra per spingere i maschi alla ribellione..\nQuali misteriose ragioni politiche si nascondono nella missione scientifica di Dal? Quale segreto \u00e8 tenuto religiosamente nascosto tra le rovine dei \"Costruttori\"? Nel frattempo il pianeta \u00e8 scosso da spaventosi terremoti e minaccia di scoppiare una guerra civile. Il lieto fine, che giuger\u00e0 grazie a un \"alienus ex machina\", porta con s\u00e9 una morale: solo cooperando su un piano di parit\u00e0 donne e uomini possono costruire una societ\u00e0 giusta..\nAmbientazione.\nNella trama di \"Le rovine di Isis\" il tema dell'esoarcheologia rimane sullo sfondo, per mettere in scena una situazione d'interesse dal punto di vista sociologico, ideologico e psicologico, cio\u00e8 quella di una immaginaria societ\u00e0 dominata dal femminile. Marion Zimmer Bradley pubblic\u00f2 questo romanzo nell'ultima parte della sua lunga carriera; nelle sue prime opere anticip\u00f2 molte tematiche che hanno poi caratterizzato il movimento femminista degli anni sessanta, nonch\u00e9 la fantascienza soft e in particolare la corrente New Wave, interessata pi\u00f9 agli esseri umani e alla loro interiorit\u00e0, alle scienze sociali, ai miti e alle religioni, che non all'aspetto strettamente scientifico-tecnologico."}
{"id": "114857", "revid": "1226", "url": "https://it.wikipedia.org/wiki?curid=114857", "title": "Macchine elettriche", "text": ""}
{"id": "114860", "revid": "3535", "url": "https://it.wikipedia.org/wiki?curid=114860", "title": "Body Art", "text": ""}
{"id": "114861", "revid": "599013", "url": "https://it.wikipedia.org/wiki?curid=114861", "title": "Csd", "text": ""}
{"id": "114865", "revid": "1543377", "url": "https://it.wikipedia.org/wiki?curid=114865", "title": "Foxford", "text": "Foxford (\"B\u00e9al Easa\" in gaelico) \u00e8 una localit\u00e0 irlandese del Mayo.\nPosizione.\nPosta nella parte centro-orientale della propria contea, appena 16\u00a0km a sud di Ballina, \u00e8 attraversata dal fiume Moy, famoso in tutta Europa per la considerevole quantit\u00e0 di salmoni che risale le sue acque. Foxford \u00e8 circondata dalle due catene montuose principali del Mayo, i monti Nephin e i monti Ox e a pochi chilometri dai Lough Conn e Cullin. Questa configurazione geografica rende possibile l'esistenza della \"Foxford Way\", un sentiero turistico di circa 86\u00a0km che percorre gli Ox e si inoltra in siti archeologici, brughiere e piccoli ruscelli.\nInfrastrutture e trasporti.\nFoxford \u00e8 attraversata dalla strada N26 (Swinford-Ballina), una ramificazione della N5 che collega Dublino a Westport. \u00c8 inoltre raggiunta dalla linea ferroviaria che collega Ballina a Dublino, pi\u00f9 precisamente dalla ramificazione a Manulla Junction della tratta ferroviaria Dublino-Westport.\nAttrazioni e aneddoti.\nDi discreto interesse turistico il \"Foxford Woollen Mills\" inoltre, probabilmente l'attrazione per cui \u00e8 pi\u00f9 conosciuta Foxford.\nLa citt\u00e0 ha dato i natali a William Brown, fondatore dell'Armada de la Rep\u00fablica Argentina, commemorato con un busto sia a Foxford che a Buenos Aires, e a F.R. Higgins, poeta e direttore teatrale.\nTra Straide e Foxford, inoltre, c'\u00e8 anche una commemorazione di Michael Devitt, agitatore popolare e fondatore della Land League, nato nei pressi dei due paesi.\nSecondo la tradizione \u00e8 nel villaggio che sarebbe nata la celebre maledizione (\"the curse\") che dal 1951 colpisce la squadra di calcio gaelico della contea. Appena tornati vittoriosi da Dublino, i giocatori non avrebbero portato rispetto ad un funerale che si stava tenendo nell'abitato, scatenando l'ira del prete locale che li avrebbe maledetti, augurando alla contea di non vincere pi\u00f9 alcun trofeo All-Ireland fintanto che fosse rimasto in vita anche uno solo di loro. Di fatto Mayo GAA non ha mai pi\u00f9 portato a casa una Sam Maguire Cup, perdendo un record incredibile di finali. Il fatto \u00e8 stato comunque smentito, non essendovi stato alcun funerale a Foxford il giorno in cui la squadra torn\u00f2 nel 1951 a casa."}
